{"url": "https://www.standartnews.com/svyat/izrael-stroi-nova-stena-po-granitsata-s-gaza-384192.html", "text": "Израел обяви, че започва изграждането на нова стена по границата с ивицата Газа, предаде ДПА, цитирана от БТА. Агенцията се позовава на изявление на израелското министерство на отбраната. \"Стената ще попречи на терористи от Газа да влизат на наша територия\", заяви израелският премиер и министър на отбраната Бенямин Нетаняху. Новата стена ще бъде дълга 65 километра и висока шест метра. Палестинците в Газа редовно срязват бодливата тел на съществуващата  преграда между Израел и Газа. Новата стена ще има значителни подобрения и при изграждането и ще бъдат използвани 20 000 тона неръждаема стомана. Израелската армия съобщи по-рано днес, че е арестувала няколко души, приближили се до границата от страната на Газа и носещи ножове и устройство за рязане. Нетаняху подчерта, че ако в Газа няма спокойствие, израелските власти няма да се поколебаят да вземат необходимите решения дори в предизборната кампания за парламентарните избори.", "date": "2019.02.03", "title": "Израел строи нова стена по границата с Газа"}
{"url": "https://www.standartnews.com/kultura/raprt-detsl-izdkhna-na-35-384135.html", "text": "\"След изпълнението в бар Posh, Децл отиде в гримьорната. След няколко минути му стана лошо. Седна в креслото и умря. Всичко се случи за 5 минути\". Това разказва пред РИА Новости музикалният директор Павел Беленец за неочакваната смърт на известния руски рапър  Децл, чието истинско име е Кирил Толмацкий. Той почина на 35 г. след концерт в град Ижевск, съобщиха информационните агенции.  Концертният директор на изпълнителя Павел Беленец първи съобщи пред ТАСС новината, но тя бе потвърдена и от бащата на Децл - Александър Толмацки във Фейсбук. Съобщение излезе и в официалната му страница в руската социална мрежа Вконтакте. \"Приятели, за съжаление тази нощ се случи ужасно събитие: Кирил вече не е сред нас\", се казва в него. Съпругата му Джулия пък обяви кончината му в профила си в Инстаграм. Двамата имат 13-годишен син. По първоначални данни причина за смъртта на Децл е сърдечна недостатъчност.  Според разказа на Беленец, в следващия половин час лекарите се опитвали да спасят живота на  Децл. Сложили му инжекция с адреналин, но всичко било напразно. По думите на Беленец, артистът нямал здравословни проблеми, винаги се чувствал добре. Концернтият директор разговарял с диджея, които имали изпълнение след Децл. Той казал, че рапърът изглеждал здрав, но бил силно пребледнял. Кирил Александрович Толмацкий е роден на 22 юли 1983 г. в Москва. Първата му музикална изява е на фестивала Adidas StreetBall Challenge през 1999 г. в Москва пред многохилядна публика и имала голям успех. От дебютния му албум \"Кто? ты\", издаден през 2000 г., са продадени милиони копия. За втория - \"Уличный боец\" , рапърът получи няколко музикални награди. Децл се снима във филмите \"Продается дача\" (2005) и \"Стоп! Снято! На Байкал\" (2016). Кирил Толмацкий е бивш член на групата \"Bad B. Alliance\". Има осем студийни албума. Децл изпълнява  хитове като \"Парти\", \"Сълзи\", \"Писмо\" и \"За Теб\". Завършва Британската международна школа в Москва, учи в Швейцария. Дебютната му песен \"Петък\" е записана с помощта на баща му, който е музикален продуцент.", "date": "2019.02.03", "title": "Инжекция адреналин не спасила рапъра Децл /ОБНОВЕНА/"}
{"url": "https://www.standartnews.com/mneniya/radev-se-pozitsionira-na-politicheskoto-boyno-pole-384145.html", "text": ". Сложете към тях някое по-апокалиптично определение като  . И ще получите президентска реч. В зависимост от подредбата си, фразите вършат еднаква работа и за новогодишно обръщение, и за отчет на първата или на втората година на държавния глава. Точно така изглеждаше на пръв поглед  , когато президентът даде пресконференция по повод две години от встъпването си в длъжност. За пореден път държавният глава показа, че е  Какво всъщност каза Румен Радев? Той  . Докато преди една година в отговор на въпрос дали ще прави партия президентът бе категоричен, че остава независим и надпартиен, сега той ясно декларира, че е готов да прегърне нова партия - ако тя отговаря на кредото му: законност, справедливост и суверенитет. Най-логично би било този проект да е , която направи Радев президент. Държавният глава отказва да разговаря с премиера Борисов, с председателя на НС Цвета Караянчева, с финансовия министър Владислав Горанов или с шефове на комисии. Но с охота прие и чу визията на Корнелия Нинова, поздрави социалистите с изготвянето й. Но... Докато Нинова всячески прокламира \"Визията\" като алтернатива на ГЕРБ и иска да ангажира Радев с нея, президентът ловко  . Независимо, че Нинова нарича документа си План за развитие, Радев не го припозна. . Това бе второто важно нещо, което каза президентът. Ще го институционализира даже с указ. Така държавният глава ясно показа, че алената \"визия\" не е неговата алтернатива, нито проектът, който би подкрепил. Всъщност, президентът не говори за първи път за партия. Намек, че ще направи своя, Радев изрази още през есента на миналата година в лекция пред студенти от УНСС. Попитан от младеж дали ще прави партия, Радев заяви, че е президент на всички българи. Но тутакси добави:  . Реакцията не закъсня. Интелектуалци, начело с историка   удобно предложеха на Радев политически проект със същото име като президентския призив за единение. Радев не се разграничи, но и не ги припозна. Речта на президента издава  . Но дори той съзнава, че обявяването му в средата на мандата е равно на самоубийство. . Единственият, който създаде партия, при това две години след излизането си от \"Дондуков\" 2 бе . И резултатът не е за завиждане. Може би затова третото и най-важно нещо, което Румен Радев каза бе . Дали ще се търси увеличаването им зависи от \"решимостта на обществото да се пребори с имитацията на управление\", заяви президентът. И така намекна, че . Видно е, че протестите от края на 2018 г. с призиви за президентска република на Радев, му дават криле. Така той ще е лидер, ще има всички лостове на властта, а партията му ще е народът. Но България не е нито Америка, нито Русия. И за разлика от \"Грипен\"  . След 30-годишно търсене на спасител масите от улицата лесно могат да предизвикат и турболенция, и катапултиране. Още повече, че българинът по условие не харесва този, който го управлява. Разбира се, Румен Радев каза в понеделник още много неща, сред които:  , сделката за изтребителите пренебрегва европейските ни партньори и лишава България от суверенитет, управляващите нарушават принципите на демокрацията...Но всички те налагат един извод: в края на втората си година . Поредната му реч прокара поредните разделителни линии. Като опитен военен, той ясно очерта бойното поле. Фронтовата линия е с ГЕРБ, алтернатива на управлението е по-скоро той, отколкото БСП. Червените засега са съюзник по фланга, с който любовта е неизбежна, но трудна. Остава му само да си подсигури тила.  ", "date": "2019.02.03", "title": "Радев се позиционира на  политическото бойно поле"}
{"url": "https://www.standartnews.com/svyat/ofitsialno-400-khil-blgari-zhiveyat-v-germaniya-384123.html", "text": "Най-много български граждани живеят в Германия - 416 хиляди. Данните са на Министерството на външните работи на България за българите в чужбина, които са изпратени до сайта eurochicago.com. За Турция са посочени 350 хиляди, за САЩ - 300 хиляди, за Гърция също 300 хиляди, за Испания - 250 хиляди, за Великобритания - 200 хиляди, за Италия - 120 хиляди, за Канада - 70 хиляди, за Австрия - 35 хиляди, за Молдова - 31 хиляди, за Кипър - 25 хиляди, за Чехия също 25 хиляди, за Южна Африка - 20 хиляди, за Швейцария - 12 хиляди, за Норвегия - 7 хиляди, за ОАЕ - също 7 хиляди, за Малта - 6 хиляди, за Полша - 4 хиляди, за Йордания - хиляда и пр. За Франция числото е 60-80 хиляди, за Австралия - 10-15 хиляди, за Нова Зеландия - 3-5 хиляди. Ако сравним новополучените данни с данните отпреди седем години (след предишното запитване до МВнР), ще видим, че през 2011 г. броят на българските граждани в Германия е бил само 74 869, а сега числото е над 400 хиляди и това е доста повече от САЩ, Гърция и Испания. За 2011 г данните за Великобритания са 100 хиляди български граждани, за Франция - 30 хиляди, данните за Турция - 500 хиляди. Т.е., българските граждани във Великобритания са се увеличили за 7 години със 100 хиляди, тези във Франция с 30-50 хиляди, а тези в Турция са намалели със 150 хиляди. Данните за САЩ, за Гърция и за Испания са същите, както сега. Излиза, че за седем години няма никакви промени в броя на българските граждани в тези страни, което едва ли е така, се констатира в съобщението на eurochicago.com.", "date": "2019.02.03", "title": "Официално: 400 хил. българи живеят в Германия"}
{"url": "https://www.standartnews.com/svyat/stud-i-snyag-skovavat-zapadna-evropa-384124.html", "text": "Северна и Западна Европа ще бъдат обхванати от изключително студент фронт, който освен ниски температури ще донесе със себе си и валежи от сняг, съобщава „Евронюз“. Очаква се на някои места живакът в термометрите да падне до -12 градуса по Целзий. Мразовитото време, което ще продължи до понеделник, ще обхване Португалия, Испания, Франция, Ирландия, Великобритания, Белгия, Люксембург и Скандинавието. Въпреки очакваните минусови температури, обаче, времето в Европа е доста по-меко спрямо арктическите студове в САЩ, които взеха 21 жертви през изминалата седмица. Синоптиците прогнозират, че през следващите три дни температурите в части от Норвегия и Финландия ще паднат до между минус 17 и минус 21 градуса.", "date": "2019.02.03", "title": "Студ и сняг сковават Западна Европа"}
{"url": "https://www.standartnews.com/sport/tazi-vecher-e-53-iyat-superboul-384149.html", "text": "Голямото чакане свърши. Днес ще се проведе 53-ия Супербоул в Националната футболна лига на САЩ (НФЛ). Шампионите от Американската футболна конференция от Ню Инглънд Пейтриътс срещат довечера от 1,30 ч първенците на Националната футболна конференция и считани за най-добър отбор в спорта през този сезон Лос Анджелис Рамс. Ултрамодерният стадион \"Мерцедес-Бенц\" в Атланта, Джорджа, ще бъде домакин на Супербоул LIII. Общата сума за изграждането му е 1.6 милиарда долара и градът с право се гордее със съоръжението, което вероятно е най-модерното в света. То разполага с най-голямата видеостена, а от юли миналата година е с подвижен покрив, който ще бъде спуснат за двубоя, независимо от метеорологичните условия. Тазгодишният финал на НФЛ е най-голямото събитие, на което стадионът е бил арена досега, а капацитетът е между 71 000 и 75 000 за срещи по американски футбол и 42 500 за мачове по \"сокър\". За съжаление нито една българска телевизия няма да излъчи шоуто.", "date": "2019.02.03", "title": "Тази вечер е 53-ият Супербоул"}
{"url": "https://www.standartnews.com/sport/yuventus-izpuska-domakinska-pobeda-nad-parma-384133.html", "text": "Италианският шампион Ювентус продължи и вчера с колебливото си представяне в Серия А. Воденият от Кристиано Роналдо тим направи 3:3 с Парма в Торино в мач от 22-ия кръг. През първото полувреме Роналдо вкара за 1:0 в 36-ата минута. Екшънът обаче бе след почивката. Даниеле Ругани вкара за 2:0 след асистенция на португалската звезда, но Антонио Барила (64) бързо върна гостите в мача. Роналдо пак вкара и покачи на 3:1 в 66-ата. Перин обаче върна Парма в мача с гол с пета. В продължението отново бившият нападател на Рома бе точен за крайното 3:3. След този мач Ювентус има 60 точки и 9 точки преднина пред втория Наполи. Парма е 12-и с 29 точки.", "date": "2019.02.03", "title": "Ювентус изпуска домакинска победа над Парма"}
{"url": "https://www.standartnews.com/svyat/intronizirakha-mitropolit-epifaniy-kato-vodach-na-ukrainskata-tsrkva-384161.html", "text": "Духовният водач на независимата Украинска православна църква беше интронизиран на церемония в Киев. Така официално беше приключен процесът по отделянето от Руската православна църква, който разгневи Москва, съобщава БГНЕС. По време на 3-часовата церемония в катедралата „Света София“ митрополит Епифаний беше обявен за водач на църквата, след като Събора на епископите го избра в края на миналата година. 40-годишният духовник е отявен критик на религиозното влияние на Москва в Украйна. Той помагаше при събирането на хуманитарна помощ за киевската армия при борбата й със сепаратистките бунтовници, подкрепяни от Русия. На церемонията, заедно с редица официални лица, присъства и украинският държавен глава Петро Порошенко, който изпълни обещанието си за независима църква преди предстоящите тази година президентски избори. Миналата седмица той официално потвърди намерението си да се кандидатира за нов мандат на вота на 31 март. Порошенко нарече церемонията в неделя „завършек“ на процеса по създаването на Украинската православна църква, която, по думите му, ще бъде независима от държавата. В продължение повече от три века Московският патриарх контролираше Украинската църква. В момента Киев смята това влияние за неприемливо с оглед на продължаващият конфликт в източната част от страната, където сепаратистите, подкрепяни от Москва, избиха близо 13 000 души. Контролираният от Москва клон на Православната църква в Украйна заклейми създаването на нова независима църква и скъса връзките си с базираната в Истанбул Вселенска патриаршия. Решението на патриарха на Константинопол Вартоломей да признае независимостта на Украинската църква от Русия беше огромен удар по авторитета на Московската патриаршия в православния свят. ", "date": "2019.02.03", "title": "Интронизираха митрополит Епифаний като водач на Украинската църква"}
{"url": "https://www.standartnews.com/svyat/barnie-brekzit-ne-mozhe-da-bde-vzaimno-izgoden-384185.html", "text": "Мишел Барние, бивш външен министър на Франция, дипломат с много опит, през 2016 г. беше натоварен да проведе преговорите от името на 27-те страни-членки на Европейския съюз по излизането на Великобритания. В предаването „120 минути” той разкри подробности за преговорите с историческо значение и многото неизвестни в уравнението брекзит. – Оставаме решени, работихме много с всички правителства на ЕС, включително и българското по време на българското председателство, което беше истински успех. Постигнахме споразумение с министър-председателя на Великобритания, но тя днес не може да постигне мнозинство. Същевременно ние изпитваме безпокойство Великобритания да излезе от ЕС без споразумение. – Брекзит не може да бъде взаимно изгоден, той е взаимно неизгоден, няма никаква печалба от брекзит. Преди 21 години имаше референдум във Франция за влизането на Великобритания, Ирландия и Норвегия. Тогава се включих в кампанията в полза на „Да”-то. Не съжалявам. – Преговорите бяха много комплексни, необикновени. Виждат се негативните последици в Ирландия. Често ходя там и по време на престой в една малка община, група развълнувани жени започнаха да плачат и ми казаха „Правете нещо, за да не започнат отново конфликтите”. Ние спечелихме този мир, но всеки продукт, който ще влезе в Северна Ирландия от Лондон, ще влезе и в България или Германия, ние сме един пазар и имаме нужда да защитим нашите консуматори и фирми. – Страните от Съюза остават в общия пазар. Например, българските граждани, които ще се настанят там след 2020 г. около 20 хил. български граждани, ние им оказахме предимство пред останалите 4,5 млн. европейски граждани, намиращи се във Великобритания. След това, младите българи, които ще дойдат да учат във Великобритания, ще се прилага същинската политика за емиграция на Обединеното кралство. – Брекзит, е договор, който е финализиран, няма по-добър. Ние разгледахме всички въпроси за гражданите, бенефициентите на еврофондовете, на всички места, на които се създава  неизвестност за връзката с брекзита, ние уредихме тези въпроси в споразумението. Остана въпроса за границата с Ирландия, да няма твърда граница, но споразумението за подреден развод вече съществува и успоредно с него бихме могли да работим и по политическата декларация, която предвижда рамките на бъдещето.     Мишел Барние е роден през 1951 г. в малкото градче Тронш в Източна Франция. На 21 години завършва най-старото в света бизнес училище в Париж, а година по-късно застава начело на департамента Савоа. През 1993 г. е избран за министър на околната среда на Франция, а през 1995 г. за министър по европейските въпроси. В началото на кариерата си в Брюксел – в комисията „Сантер” е комисар по регионалната политика и реформата на европейските институции. След края на мандата се връща във Франция, където става министър на външните работи, а през 2006 г. е специален съветник на тогавашния председател на Еврокомисията Жозе Мануел Барозу. През 2009 г. е избран за евродепутат. В продължение на 10 години е вицепрезидент на ЕНП. От 2010 г. е заместник-председател на комисията „Юнкер”, а от октомври 2016 г. е главният преговарящ на Европейския съюз по напускането на Великобритания. Женен, с 3 деца. „", "date": "2019.02.03", "title": "Барние: Брекзит не може да бъде взаимно изгоден"}
{"url": "https://www.standartnews.com/svyat/trima-zaginali-pri-vzriv-v-taverna-v-grtsiya-384120.html", "text": "Най-малко трима души са загинали при взрив в таверна в центъра на гръцкия крайбрежен град Каламата, в южната част на полуостров Пелопонес. По първоначална информация, взривът е станал в 21.15 местно време снощи, когато в таверната имало голям брой посетители и персонал, предаде БГНЕС. Взривила се е газова бутилка в кухнята на заведението. Загиналите са собственикът на ресторанта и две жени, които работели в кухнята. Няма загинали клиенти на таверната, съобщава ТАСС. До момента не е ясен точният брой на пострадалите.", "date": "2019.02.03", "title": "Трима загинали при взрив в таверна в Гърция"}
{"url": "https://www.standartnews.com/mneniya/trmp-klati-maduro-elena-banov-klati-egati-384148.html", "text": "Или пък от действителната история за един столичен бохем, който замръкнал в странджанско село и попитал приютилата го баба:  Страстта, с която се клатим взаимно, е величествена! Не знам да има друг народ така виртуозен в тази работа. И наблюдението не е само мое – , и много нашенски душеведи – от Иван Хаджийски та до Марко Семов. . Защото това е безкрайно възобновяема енергия. . Тръгнали спасителни експедиции, хеликоптери, намерили катастрофиралите и що да видят: пред останките на самолета се скупчили оцелелите и въртят на чеверме един от тях... „Изроди! – изкрещял водачът на спасителите – Какво правите?! Ядете човешко?!” „Ами... оцеляваме”, смотолевил един от пасажерите. „Какво оцелявате, бе?! От катастрофата са минала два часа?!” , чиито най-високи постижения – вън от съмнение – са в областта на обществените поръчки. Всеки акт на държавната администрация подлежи на обжалване и това е величествено изобретение на демокрацията, което се използва така, щото  . Колко пари загубихме или неусвоихме, колко работни места не се отвориха през годините заради това административно клатене, бедно ви е въображението! Комисията за защита на конкуренцията, например. Не е известно да е защитила някого от нелоялна конкуренция досега. Затова пък блокираните и протаканите в нея проекти са безброй. . Чиновници от Министерството на културата записали шефа си как дава указания да се избегнат санкции срещу фирма, забавила реконструкцията на Сердика-Ларгото с две седмици. Последната ми идея е да защитавам Банов, но и аз да бях министър, и аз щях да потърся начин да не глобявам българска фирма. Вероятно е можело да се случи и просто с един протокол, описващ обективни причини за закъснението. Не знам, не съм специалист, но от постоянните скандали в строителния сектор ще се докараме до там, че нито един обект да не бъде възлаган на български фирми! Но да не съм толкова суров към българите. Клатенето е повсеместно, световно явление. . Те взаимно се унищожиха буквално. По-забавно е положението около кражбата в Третяковската галерия от миналата седмица. Сега вече може да викат до пресипване , но изклатеното си е изклатено. Картината я няма. Вместо това да внимават за платното на Верешчагин „Курилските острови”. Ако и нея им откраднат, не знам!. Онази фирма, „чието име не трябва да се изписва на кирилица” - Нuawei - влезе във всички забранителни списъци точно преди срещата на високо равнище Китай-САЩ. Случайност?! Добре, че в България има будна общественост, която се събира на митинги в негова подкрепа.   – може всякак да се изтълкува! Подробен анализ на речта на президента по случай втората година от мандата му няма да правя. Ще подкрепи ли нов политически проект, няма ли - това е само форма на традиционното политическо клатене, която не променя същността. . Ама, чакайте! С голяма част от тази нация не искам да се обединявам. Ако може! Друга пък част не иска да се обединява с мен. Сигурен съм! Не съм съгласен и с упреците за състоянието на съдебната система. Формално да държиш правителството отговорно за съдебната система е същото конституционно нарушение (смесване на властите), в което обвиняваш самото правителство. Политиците я използвали да разчистват сметките си с опонентите?! Не може да бъде! Понеже в Румъния не го правят, или в САЩ? Тази игра е стара като света и наистина не знам какъв е начинът да бъде прекратена. По принцип всички социални мечти в крайна сметка се свеждат до идеята за промяна на човешката природа. Тогава не е ли парадокс, че желаещите промяната се занимават с философия, икономика и политически революции, а не с генно инженерство, например? Царят викаше някакъв чип да сменяме, ама то на царете всичко им изглежда лесно. Иди го намери този чип, че и измисли с какво да го замениш!  Аз пък имам една неприятна новина за констатиращите този факт. Парламентът, както и предишният, и по-предишният, е напълно представителен.  но   Заключението се изучава в училище по логика: . Или казано с чужди думи, няма представителна демокрация, издигнала се над нивото на избирателите си. . Тя не е причина, а следствие. Когато степента на вътрешно-общностното доверие е толкова ниска, когато нямаш доверие на собствения си избор дори, остава едно нещо, което изглежда несъмнено и стабилно – парите. Плащаш и получаваш. Всичко – от обществени поръчки, през „справедливост” до здравеопазване и образование. Поредното изследване на „Прозрачност без граници” ни поставя в дъното на ЕС по индекса корупция. Веднага след Унгария и Гърция. ... , но аз не се сещам за демократичен способ за разблокиране. По-лошото е, че и той май не се сеща. Ако увеличени президентски правомощия или направо президентска република е начинът, то... Ами да си го кажем: следващият президент ще се казва Бойко Борисов Може пък и нещо да се промени. . На принципи и на лица. Основното ни законодателство поражда куп порблеми, начело с фигурата на президента. Хем с ограничена политическа роля, хем избиран с най-трудните политически избори. Хем със скопени правомощия, хем с контрол върху службите и цялата информация от тях. Ритуален главнокомандващ, но раздаващ пагоните. Външнополитически фактор, независим и от външното министерство. А сега президентът заяви, че ще дублира правителството и партийните централи със стратегически експертен съвет. . Например, възможна ли е изобщо идеята за справедлива съдебна система, без правото на индивидуална жалба до конституционния съд? Колко още милиони ще трябва да платят данъкоплатците за присъди от Европейския съд по правата на човека? За изборното законодателство да не говорим – там презумпцията „да изклатим противника”, докато имаме парламентарно мнозинство, е свещена и валидна за всички. И БСП, ако мислят, че сме забравили колко удобно прекрояваха изборното законодателство при своето управление, грешат. ...То не става от само себе си. За да се получи, трябва да имаш Икеа, Сааб и Волво, АББА и „Роксет“, Селма Лагерльоф и Астрид Лингрен, Карл Ларсон и Йон Бауер. Ние засега имаме, каквото имаме като министри, както би казал Цветанов - и мечти, и надежди, колкото поеме, както се казва в готварските книги. . И колкото повече управляващите използват мантрата „стабилност”, толкова повече желаещите да ги сменят, ще клатят лодката, доказвайки, че няма стабилност. Как завършва всичко това, е известно от историята. Нейсе! На Петльовден да напръскаме входната врата с перната кръв, та белким ни отмине това, което сами си причиняваме!", "date": "2019.02.03", "title": "Тръмп клати Мадуро,  Елена Банов клати. Егати!"}
{"url": "https://www.standartnews.com/regionalni/silistrentsi-iskat-24-chasov-speshen-kabinet-384143.html", "text": "Силистренска област протестираха днес гражданите на крайдунавския град. Протестиращите се събраха пред паркинга на „Кауфланд“, а оттам мълчаливото шествие стигна до общината. \r\n Силистра е единственият областен център, в който няма кабинет за неотложна медицинска помощ, се казва в жалбата, която протестиращите изпратиха до Националната здравноосигурителна каса и районното и поделение, както и до националния омбудсман. \r\n  Протестиращите поставиха и въпроса за работата на отделението по образна диагностика на МБАЛ-Силистра. То нямало сключен договор с НЗОК за доболнична помощ за прегледи по спешност при зъболекар в почивните и празничните дни, както и в извън работно време. \r\n ", "date": "2019.02.03", "title": "Силистренци искат  24-часов спешен кабинет"}
{"url": "https://www.standartnews.com/balgariya-politika/borisov-ochakvame-ikonomicheski-rastezh-ot-32-384160.html", "text": "Приключи редовната мисия на МВФ. В част от заключенията си те отбелязват, че икономическите резултати в България продължават да бъдат стабилни. Това съобщи премиерът Бойко Борисов в профила си във Facebook. Очаква се икономическият растеж да достигне 3.2% през 2018 г., безработицата да спадне до близо 5%, а текущата сметка да регистрира пореден значителен излишък. Перспективите за 2019 г. са сходни. В доклада се отбелязва и постигнатият напредък в реформите по Механизма за сътрудничество и проверка, включително чрез създаването на единна комисия за борба с корупцията и засилване на независимостта между съдиите и прокурорите, пише още Борисов. ", "date": "2019.02.03", "title": "Борисов: Очакваме икономически растеж от 3,2%"}
{"url": "https://www.standartnews.com/sport/obertan-debyutira-ss-zaguba-za-erzurumspor-384165.html", "text": "Френското крило Габриел Обертан направи официален дебют за новия си тим Ерзурумспор. Бившият футболист на Левски игра при домакинската загуба на новия си тим с 0:1 от Ризеспор. Двубоят бе от 20-ия кръг на турското футболно първенство. Обертан влезе като резерва в 64-ата минута на мястото на Мухамед Рашад. Ризеспор стигна до победата с попадение на бразилски халф Фернандо Болдрин в 75-ата минута. Обертан премина преди дни в Ерзурумспор от Левски срещу 1.705 милиона евро. Контрактът му с турския отбор е за 2,5 години. Домакинската загуба остави Ерзурум на предпоследното място в класирането със 17 точки.", "date": "2019.02.03", "title": "Обертан дебютира със загуба за Ерзурумспор"}
{"url": "https://www.standartnews.com/sport/bozhinov-se-vrshcha-v-levski-do-48-chasa-384164.html", "text": "Валери Божинов и изпълнителният директор на Левски Павел Колев са провели среща, на която са постигнали принципна договорка нападателят да се завърне на „Герена“, твърди Гонг. Остава да бъдат уточнени дребни детайли преди играчът официално да подпише със „сините“. Това трябва да се случи в следващите 48 часа. По принцип желанието и на двете страни е сагата да приключи бързо и Божинов да се присъедини към тима, воден от Георги Дерменджиев. Понастоящем Божинов се състезава за Ботев Враца. Той облече екипа на новака в родния елит през есента на 2018 година. Припомняме, че Божинов вече игра за Левски в миналото. Той бе част от „сините“ редици през 2014 година, когато записа 19 мача в елита, в рамките на които наниза 7 гола.   фото Lap.bg", "date": "2019.02.03", "title": "Божинов се връща в Левски до 48 часа"}
{"url": "https://www.standartnews.com/biznes/utre-otvaryat-oferti-za-chast-ot-ptya-mezdra-botevgrad-384139.html", "text": "На 4 февруари (понеделник) ще се отворят офертите на участниците в обществената поръчка за определяне на изпълнител за допълнително проектиране и строителство на 13,4 км от път I-1 (E-79) Мездра – Ботевград, лот 2 от км 161+367 до км 174+800, съобщават от Агенция „Пътна инфраструктура“. На 12 октомври м. г. Агенция „Пътна инфраструктура“ стартира обществените поръчки за избор на изпълнител при изграждането на 33 км от път I-1 между Мездра и Ботевград, обособени в два участъка - лот 1 и лот 2. Програмата предвижда строителството на направлението Видин - Ботевград да започне от една от най-сложните отсечки предвид терена, през който преминава. Поради това участъкът е разделен в два лота, за да може на обекта да се работи едновременно и да завърши в кратък срок. Пътят ще бъде с две платна с по две ленти за движение в посока, с габарит 20 м, т. е. двойно по-широко от настоящото, тъй като в момента има по една лента за движение в посока. Трасето ще следва съществуващия път, който ще бъде разширен до новия габарит, а настоящото трасе ще бъде основно ремонтирано и реконструирано, където е необходимо. По нов терен бъдещият скоростен път ще се развива в участъците, обхождащи селата Люти дол, Типченица, Новачене и Скравена. На обхода на с. Люти дол ще бъдат построени два тунела, с дължини съответно 490 м и 340 м. Ще бъдат изградени и ремонтирани редица съоръжения - над ж. п. линията Мездра-София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра“, „Дърманци“, „Ребърково“, „Люти дол“, „Скравена“ и „Ботевград“. Предвидено е построяването на селскостопански надлези, площадки за отдих и т. н. Общата индикативна стойност на участъка между Мездра и Ботевград /лот 1 и лот 2/ е близо 302 млн. лв. без ДДС. За лот 1 е 123 000 000 лв. без ДДС и не е пределна, а за лот 2 е 178 800 000 лв. без ДДС и не е пределна. Проектът ще се финансира със средства от републиканския бюджет. За първи път при изпълнението на обществените поръчки за строителство на двата участъка от пътя ще се приложи нова схема на плащане, която предвижда цялата стойност на договора да се разплати на изпълнителя след като бъде подписан Акт 16 за завършване на обекта и има издадено разрешение за ползване на новопостроения пътен участък. Целта е бъдещите изпълнители да работят максимално мобилизирано и да завършат обекта качествено и в кратък срок. Направлението Видин-Ботевград /167 км/ е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус“, „Тракия“ и „Струма“. С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик.", "date": "2019.02.03", "title": "Утре отварят оферти за част от пътя Мездра-Ботевград"}
{"url": "https://www.standartnews.com/kultura/mutafova-otpraznuva-97-iya-si-rozhden-den-na-stsenata-384118.html", "text": "Стоянка Мутафова разсмя 4000 в НДК и просълзи онези от тях, които прозряха житейската й тъга зад хумореските. Аня Пенчева, която водеше шоуто за 97-ия рожден ден на великата комедиантка и за нейните 70 години на сцената, припомни, че случайно попадналата буква К в името на изгряващата актриса Мария-Стояна върху афиш за постановка от 50-те години на миналия век, всъщност й носи огромен късмет. „К като Кралица, К като Комедия, К като Кака – както я наричаме по-близките до нея“, обясни Аня. Нейният ко-водещ Кирил Ефремов пък разкри, че ако българите, които обичат Мутафова се хванат за ръка, ще направят кръг с дължината на екватора. Ненчо Илчев и Мария Сапунджиева откриха със скеч от някогашните естрадни програми на Стояна и Парцалев. Мутафова – като същинска властелинка на публиката, приемаше овациите на народа, седнала на сцената ръка за ръка с дъщеря си Мария Грубешлиева. Първа ги поздрави Йорданка Христова. „Скъпа моя, няма да забравя как ти и другите велики артисти на Сатирата ми подадохте ръка, когато като млада певица влязох във ваш спектакъл“, върна лентата Данчето, която се изявява като Лисицата в „Суматоха“ през 1967-а. После се поклони на Стояна със супер хита на Емил Димитров „Само един живот не е достатъчен“ и „Тежък характер“. Ева Найденова и Краси и Вили Гюлмезови хванаха микрофоните за „Мария“ и „Здравей, как си, приятелю“. И тук Стояна не издържа на емоцията и стана да потанцува под оглушителните аплодисменти на феновете. Да изрази обичта и респекта си към примата излезе и Мариус Куркински, който преди 20 години сподели, че иска да изиграе ролята й в холивудски биографичен филм за нея. „Седнах да пиша писмо до Стоянка Мутафова. Ще й го изпратя, когато го завърша. Има много световни актьори, които могат да ме разсмеят и разплачат едновременно. Да ме накарат да се замисля за греховете си и за това, че трябва да моля за прошка. Точно в това е техният талант – да освободят хората, за да разберат кои са. Но Стояна е единствената, която ме изстрелва в прекрасните пространства на щастието, която ме кара да се чувствам щастлив - че съм човек, че съм артист, че виждам света в цялата му красота... Тя ме зарежда със смелост, предизвиква у мен желанието да бъда храбър. Тя е българското театрално чудо. Благодаря й за цялото това щастие“, каза Мариус. И придаде съвсем друг привкус на цялото представление с акапелното изпълнение на прочутата песен на шута Фесте от „12-та нощ“: „Човек, когато е момче, хей-хо, пълзят мъгли, мъгли. Играта само го влече, а пък дъждът вали, вали... „Мариус е единствен. С него ни сближава философията, която носим“, бурно го прегърна и разцелува Стояна. Любо Нейков, който, откакто си партнират в спектакъла „Скакалци“ и сериала „Столичани в повече“, я нарича „майко“, я изненада с реплика на Анди Уорхол – но вместо образа на Мерилин Монро, в поп-арт платното, естествено, са изобразени 10 лица на Стояна. „Това е от мен, от Евтим Милошев и целия ни екип. Мога до утре сутринта да ви разказвам колко велика е Стояна. Ако в сериала ми е майка, то в „Скакалци“ ми е тъща, така че съм я опознал и от двете й страни. Тя е учебник. За толкова години не съм я чул нито веднъж да каже и една лоша дума за колега“, беше категоричен Любо. На видеото се завъртяха култови кадри от участието на Мутафова в „Столичаните“ – тъжни кадри, тъй като и тримата й партньори в тях отдавна са в рая – Георги Калоянчев, Васил Попов и Стефан Илиев. Тя неслучайно разказа и за друг любим приятел и съмишленик в щуротиите в занаята и извън него – Георги Парцалев. Стояна припомни как двамата след халтура в Бургас буквално на релсите спрели влака за София, за да се приберат за вечерното представление. „А го изпуснахме, защото Парцалев така спеше, че даже пожарната не можеше да го събуди“, отигра го Мутафова. „Видя ли, ма, колко е полезно да си известен“, рекъл й той тогава. Защото при една от следващите си малки изповеди, Стояна призна, че характерът никога не й е позволявал да се прави на звезда. „Не съм обичала подобни работи, но въпреки всичко явно съм успяла“, пошегува се тя. За нея пяха Теди Кацарова и Дичо, Силвия Кацарова и Виктор Калев...А Ирен Кривошиева, с която вече от няколко сезона са заедно на сцената в „Госпожа Стихийно бедствие“, се развихри с прочут монолог на Стояна от репертоара й през XX век. Муки чете от своята книга за майка си „Добър вечер, Столетие мое“, която има пореден тираж. На бравурния финал всички пяха „На многая лета“, като свещеници от Светия синод отслужиха молитва за здраве. Поздравителните адреси и букетите бяха десетки. „Пожелавам ви да доживеете до 200 години – това скоро сигурно ще е възможно“, благодари Мутафова на почитателите си. Следващото юбилейно честване на Стояна е на 12 март пак в НДК.", "date": "2019.02.03", "title": "4000 честваха Кралицата Стояна"}
{"url": "https://www.standartnews.com/lifestyle-lyubopitno/grisho-razgleda-i-rilskiya-manastir-384170.html", "text": "Най-добрият ни тенисист Григор Димитров си замина от България бързо и неусетно, но продължава да радва феновете си със снимки от незабравими места по родните ширини. Преди да хване самолета за Монако той посети деца в Перник, а днес публикува в социалните мрежи кадри от Рилския манастир.  Световният номер 24 е посетил свещеното място в компания на майка си Мария, мениджъра си Георги Стоименов и неговата съпруга и легенда на женския ни тенис Катерина Малеева.    Снимка: Instagram \"Страхотно си прекарах, докато разглеждах Рилския манастир със семейството и приятелите ми. България е пълна с толкова много история и красота, а аз искам да я видя цялата. Кое е следващото място, което тряба да посетя?\", написа Димитров под снимките. Първата ни ракета няма да участва на \"София Оупън\", а заради контузия ще пропусне и турнира в Ротердам.", "date": "2019.02.03", "title": "Гришо разгледа и Рилския манастир"}
{"url": "https://www.standartnews.com/sport/futbolnite-derbita-po-televiziyata-dnes-384166.html", "text": "17,15 ч Бетис – Атлетико, MAX sport 4/Sport+ HD \r\n18,00 ч Сент Етиен – Страсбург, Нова спорт \r\n18,30 ч Манчестър С – Арсенал, Диема спорт 2 \r\n19,00 ч Интер - Болоня, MAX sport 3 \r\n19,00 ч Щутгарт – Фрайбург, Eurosport 2 \r\n19,30 ч Ейбар – Жирона, MAX sport 4 \r\n21,30 ч Рома - Милан, MAX sport 3 \r\n21,45 ч Реал – Алавес, MAX sport 4/Sport+ HD \r\n22,00 ч Лион - Пари СЖ, Диема спорт \r\nПрочети още на:  \r\n ", "date": "2019.02.03", "title": "Футболните дербита по телевизията днес"}
{"url": "https://www.standartnews.com/sport/venelina-veneva-shampionka-i-na-44-384172.html", "text": "Дори и на 44 години Венелина Венева-Матеева продължава да е фактор в българската лека атлетика. Състезателката на СК \"Ник Нап\" спечели днес деветата си национална титла в скока на височина в зала. Медалистката от световни и европейски първенства преодоля 175 см за успеха си по време на шампионата на страната ни в „Асикс Арена”. Първата й титла е в далечната 1994 г. Венелина отново е №1 през 1998 г., а голямата й хегемония настава от 2012 г. насам, от когато няма друга шампионка. Личният рекорд на Венева е 204 см. Стела Саранти от Кипър, която се състезава за Академик-София, спечели сребърния медал. Преди седмица тийнейджърката, която е с 26 г. по-малка от Венелина, стана шампионка на страната ни за девойки със същия резултат, както и денс – 170 см. Елеонора Драгиева (Берое-Стара Загора) се окичи с бронзовия медал. Заралийката също преодоля 170 см, но от трети опит, докато Саранти – от раз.   ", "date": "2019.02.03", "title": "Венелина Венева шампионка и на 44"}
{"url": "https://www.standartnews.com/sport/monfis-v-blgariya-sofia-open-shche-e-izklyuchitelen-turnir-384175.html", "text": "Гаел Монфис е поредната голяма звезда, която пристигна в България за участие в четвъртото издание на тенис турнира Sofia Open. Французинът е придружаван от приятелката си, украинската тенисистка Елина Свитолина, която ще го подкрепя по време на битките в София.  При пристигането си на българска земя Гаел сподели, че очаква изключителни двубои. Още на старта той ще се изправи срещу финалиста от 2016 г. Виктор Троицки. „Чувствам се прекрасно. Отпочинах добре след участието ми на Откритото първенство на Австралия. Очаквам изключително труден първи двубой срещу опитен съперник като Виктор Троицки. Надявам се, че съм готов за него. Турнирът е много силен, участниците на Sofia Open са изключителни. Очаквам да се получат много качествени двубои тази година. Тук са някои от най-актуалните млади звезди, както и опитни състезатели. Непредсказуемо е кой ще спечели титлата. Аз съм тук, за да спечеля възможно най-много мачове“, коментира Монфис. Той е поставен под номер 7 в основната схема в София, а при успех над Троицки ще срещне във втория кръг победителя от срещата Ласло Джере – Михаил Кукушкин. В София вече е и мениджърът на Елина Свитолина и Данийл Медведев – Стефан Гюров, който ръководи агенция Top Five Management. „Очертава се изключително силен турнир. Очакват ни много интересни двубои. Това е добре за целия български тенис, защото в София ще видим страхотни играчи. Елина не за първи път идва в столицата ни. Тя беше тук за Турнира на шампионките на WTA преди няколко години. Елина и цялото ѝ семейство обичат София. Мисля, че тя ще бъде с баща си през седмицата. Сигурно ще подкрепя и Гаел. Елина е доста популярна сред българските фенове и вероятно ще има среща с тях\", коментира Гюров.", "date": "2019.02.03", "title": "Монфис в България: Sofia Open ще е изключителен турнир"}
{"url": "https://www.standartnews.com/sport/dzhakpott-v-tototo-padna-v-pomorie-384182.html", "text": "Джакпотът в 10-и тираж на играта „Тото 2 - 6 от 42“ в размер на 858 820 лева беше спечелен тази вечер. Късметлията от град Поморие е спечелил сумата с фиш от 3,00 лева. Джакпотът в играта стартира от нови 300 000 лева и се очаква в четвъртък да достигне 320 000 лева. За следващия тираж в четвъртък печалбите ще достигнат общо 11 485 000 лева. Джакпотът в играта 6/49 ще бъде 7 900 000 лева. В играта 5/50 сумата е до 3 000 000 лева, а в Тото Джокер – 30 000 лева.         Печалби от играта:                 :                 В тях участваха всички играни комбинации за играта „Тото 2 - 5 от 35” и „Тото 2 – 6 от 49“ за предходния 9-и тираж без допълнителен залог. Утре, 4 февруари, ще бъдат изтеглени печелившите комбинации за 10-ия тираж. Във Втори тото шанс на играта „Тото 2 – 6 от 49“ печалбата ще достигне до 120 000 лева, а в „Тото 2 – 5 от 35“ – до 200 000 лева, отново без допълнителен залог. Единственото условие е да запазите фиша си до тегленето на двете игри на следващия ден.   В играта с допълнителни печалби за почитателите на моментните лотарийни игри „ПЕЧАЛБИ ПЛЮС – СУМИ ЗА ДУМИ”, победител стана  която спечели  защото беше по-бърза и съобразителна от своята съперничка   която си тръгна с награда от  . В „ПЕЧАЛБИ ПЛЮС – СУМИ ЗА ДУМИ” могат да участват всички, които имат непечеливши талони от моментните лотарийни игри на Български спортен тотализатор. Необходимо е да регистрират кодовете за печалба от всеки талон в своя профил на   и да проследят дали някой от тях няма да бъде определен чрез жребий за участие на живо в предаванията по БНТ - четвъртък или неделя. Печалбата е до 1 000 лева.  ", "date": "2019.02.03", "title": "Джакпотът в тотото падна в Поморие"}
{"url": "https://www.standartnews.com/sport/monfis-dovede-svitolina-v-sofiya-384173.html", "text": "аел Монфис е поредната голяма звезда, която пристигна в България за участие в изключително силното четвърто на тенис турнира Sofia Open. Френският тенисист е придружаван от Елина Свитолина, която ще го подкрепя по време на битките в София. Така в „Арена Армеец“ ще присъства и най-актуалната звездна двойка в световния тенис елит – Монфис и Свитолина. При пристигането си на българска земя Гаел сподели, че очаква изключителни битки в София, където още на старта ще трябва да се изправи срещу финалиста от 2016 г. Виктор Троицки. „Чувствам се прекрасно. Отпочинах добре след участието ми на Откритото \r\nпървенство на Австралия. Очаквам изключително труден първи двубой срещу \r\nопитен съперник като Виктор Троицки. Надявам се, че съм готов за него. \r\nТурнирът е много силен, участниците на Sofia Open са изключителни. \r\nОчаквам да се получат много качествени двубои тази година. Тук са някои \r\nот най-актуалните млади звезди, също и изключително качествени опитни \r\nсъстезатели. Непредсказуемо е кой ще спечели титлата. Аз съм тук, за да \r\nспечеля възможно най-много мачове“. \r\nМонфис е поставен под №7 в основната схема в София, а при успех над \r\nТроицки ще срещне във втория кръг спечелилия срещата Ласло Джере – \r\nМихаил Кукушкин. \r\nВ София вече е и мениджърът на Елина Свитолина и Данийл Медведев – \r\nСтефан Гюров, който ръководи агенция Top Five Management. \r\n„Очертава се изключително силен турнир. Очакват ни много интересни \r\nдвубои. Това е добре за целия български тенис, защото в София ще видим \r\nстрахотни играчи. Елина не за първи път идва в столицата ни. Тя беше тук \r\nза Турнира на шампионките на WTA преди няколко години. Елина и цялото ѝ \r\nсемейство обичат София. Мисля, че тя ще бъде с баща си през седмицата. \r\nСигурно ще подкрепя и Гаел. Елина е доста популярна сред българските \r\nфенове и вероятно ще има среща с тях. Кой е фаворит за трофея? Данийл \r\nМедведев, но и Карен Хачанов е в невероятна форма. Вавринка ще иска да \r\nсе докаже в София. От Гаел Монфис също може да се очакват изненади“, коментира той.", "date": "2019.02.03", "title": "Монфис доведе Свитолина в София"}
{"url": "https://www.standartnews.com/biznes/blgariya-shche-stroi-otklonenie-ot-turski-potok-384144.html", "text": "Министърът на енергетиката Теменужка Петкова заяви, че България ще строи отклонение от газопровода Турски поток, което да доведе руски газ до хъб Балкан. В интервю за БНР тя уточни, че процедурата е в съответствие с европейските правила и че  стремежът е да се запази ключовото място на България на газовата карта в Европа. Пазарния тест е проведен и са ангажирани на 100 процента както входният така и изходния капацитети на тръбата. \"Обществената поръчка е в ход и ние очакваме подаването на заявление за участие до 15 февруари. В началото на 2020 година проектът трябва да бъде въведен в експлоатация\", съобщи Петкова. Процедурата за избор на стратегически инвеститор за АЕЦ \"Белене\" също е в ход, работи се върху поканата , която да бъде разпратена до заявилите интерес компании от Китай, Франция включително и до конструктора на проекта Росатом, интерес има и от Дженеръл електрик. \"Всичко това, което предстои да се случи в рамките на процедурата, ще покаже доколко този интерес е реален и доколко проектът ще има своята икономическа реализация и жизнеспособност. Нашата амбиция и желание е българската държава, чрез Националната електрическа компания, да притежава блокираща квота в този проект, тъй като не бива да забравяме, че проектът се развива на територията на България и ядреният риск остава за държавата\", каза енергийният министър.", "date": "2019.02.03", "title": "България ще строи отклонение от Турски поток"}
{"url": "https://www.standartnews.com/sport/tikhomir-ivanov-se-zavrna-s-natsionalna-titla-384184.html", "text": "Тихомир Иванов се завърна в сектора за скок на височина с титла от националния шампионат. Състезателят на \"Свилоза\" (Свищов) се взе шестото си поредно злато с резултат от 225 см. Възпитаникът на Георги Гетов направи два неуспешни опита на 230 см, след топа опита на 232, което е бе с 1 см над националния рекорд. За много малко обаче Иванов не успя да премине 232. На второ място се наредиха Михаил Иванов (Берое-Стара Загора), брат на Тихомир и Габриел Митов (Спринт-Червен бряг). С индентично състезание те поделиха второто място с 205 см. Тихомир Иванов пропусна почти целия летен състезателен сезон на 2018 г., след като претърпя операция от спортна херния. Неговият личен рекорд в зала е 228 см от миналата зима, а на открито има 231 см, с които влезе във финала на световното първенство в Лондон през 2017 г. Призьорите бяха наградени лично от президента на БФЛА Добромир Карамаринов.", "date": "2019.02.03", "title": "Тихомир Иванов се завърна с национална титла"}
{"url": "https://www.standartnews.com/sport/grigor-poseti-i-rilskiya-manastir-384167.html", "text": "Водещият български тенисист Григор Димитров продължава да си почива в България, като обикаля забележителностите на страната ни. Днес стана ясно, че Димитров е посетил и Рилския манастир заедно с майка си. С тях са били и мениджъра му Георги Стоименов и неговата съпруга - Катерина Малеева. \"Прекарах страхотно в Рилския манастир със семейството ми и приятели. България е събрала толкова красота и история, а аз искам да видя всичко това. На къде ли да се насоча сега?\", пише Димитров в социалните мрежи. В предните дни Григор успя да се прибере още до родното Хасково, а посети и дом за деца в Перник.", "date": "2019.02.03", "title": "Григор посети и Рилския манастир"}
{"url": "https://www.standartnews.com/biznes/petkova-blgariya-shche-stroi-otklonenie-ot-turski-potok-384159.html", "text": "Министърът на енергетиката Теменужка Петкова заяви, че България ще строи отклонение от газопровода \"Турски поток\", което да доведе руски газ до хъб \"Балкан\". В интервю за БНР тя уточни, че процедурата е в съответствие с европейските правила и че стремежът е да се запази ключовото място на България на газовата карта в Европа. Пазарният тест е проведен и е ангажиран на 100 процента както входния, така и изходния капацитет на тръбата, уточни министърът. \"Стартът на строителството е пряко ангажиран с успеха на третата фаза на пазарния тест. Вчера, в рамките на срока на провеждане на процедурата, към 31 януари 2019 г. стана ясно, че пазарният тест е успешен. В резултат на успеха на пазарния тест, \"Булгартрансгаз\" взе окончателно инвестиционно решение за реализацията на този проект и пристъпи към сключване на договори с участниците, които подадоха ангажиращи оферти в рамките на третата фаза на пазарния тест. Обществената поръчка е в ход и ние очакваме подаването на заявление за участие до 15 февруари. В началото на 2020 година проектът трябва да бъде въведен в експлоатация\". Процедурата за избор на стратегически инвеститор за АЕЦ \"Белене\" също е в ход, работи се върху поканата, която да бъде разпратена до заявилите интерес компании от Китай, Франция включително и до конструктора на проекта Росатом, интерес има и от \"Дженеръл електрик\". \"Това, върху което в момента работят експертите на Министерството на енергетиката, НЕК и БЕХ е да разработим поканата, свързана с първия етап от процедурата за избор на стратегически инвеститор. Тази покана ще бъде публикувана в официален вестник на ЕС и още в два местни ежедневника. До края на февруари се надявам да бъде даден старт на процедурата. След това следват останалите етапи, през които тя трябва да премине. Тя ще бъде публична, прозрачна процедура. Тя ще даде възможност за участие на всички заинтересовани страни. Ако процедурата приключи успешно, това означава, че този проект е икономически жизнеспособен, че е налице необходимост от гарантиране на енергийната сигурност не само за България, но и за целия регион в резултат на неговото изграждане\", обясни министър Петкова и добави, че за да мине през всички етапи, ще е необходима около една година. \"Всичко това, което предстои да се случи в рамките на процедурата, ще покаже доколко този интерес е реален и доколко проектът ще има своята икономическа реализация и жизнеспособност. Нашата амбиция и желание е българската държава, чрез Националната електрическа компания да притежава блокираща квота в този проект, тъй като не бива да забравяме, че проектът се развива на територията на България и ядреният риск остава за държавата\", увери още Теменужка Петкова. Енергийният министър посочи, че към настоящия момент разполагаме с два пазара - регулиран, на който са битовите потребители и малкия бизнес, и свободен пазар, на който е голямата индустрия. По думите й Българската независима електроенергийна борса работи и се развива много добре. Тя предоставя широка палитра от възможности за търговия, добави тя. \"Дружествата от държавната енергетика изпълняват поетите ангажименти. Ангажиментът и на ТЕЦ \"Марица изток 2\", и АЕЦ \"Козлодуй\" се изпълнява. ТЕЦ \"Марица изток 2\" предоставя допълнително по 100 мегавата на всеки час, а АЕЦ \"Козлодуй\" предоставя 20 мегавата ежедневно. Всички тези допълнителни количества се предоставят и се търгуват. Надявам се и със следващите стъпки, които предстоят - те са свързани с обединение на пазарите в целия регион, и тези флуктуации в цената всъщност ще бъдат преодолени\". Петкова бе категорична, че в нашия енергиен микс трябва да се запази производството на електрическа енергия от въглища. \"Няма как с лека ръка да се откажем от такъв тип мощности, защото това е пряко свързано с нашата енергийна сигурност и ние не можем да я подлагаме на риск\", категорична е тя. Теменужка Петкова увери, че язовирите, стопанисвани от НЕК, са в много добро техническо състояние: \"Непрекъснато се държи връзка с МОСВ по отношение на нивото на водите и когато е необходимо, се задействат механизми за това язовирите да се управляват по възможно най-добрия начин, така че да няма рискове\". ", "date": "2019.02.03", "title": "Петкова: България ще строи отклонение от \"Турски поток\""}
{"url": "https://www.standartnews.com/mneniya/ot-kula-zapochva-blgariya-384193.html", "text": "С Кула започва България. Защото е първото населено място при влизане в страната откъм запад, през Сърбия. Границата е на 10-тина км, а след прохода „Връшка чука” следва шосе, което стига до близкия град Зайчар. Кула е малък град, с около 3 000 жители. Но има пребогата история. Началото му се губи още във времето на траките и римляните. Първите заселници трябва да са били много прозорливи, че се настанили на стратегическо място – до ниския старопланински проход „Връшка чука” и само на 30 км от големия град на Дунава. Точно заради Бонония при Кула римляните изграждат крепост, която да брани града им и пътя към Ниш. В хрониките е известна като „Кастра Мартис”. Дълги години учени гадаят дали това е крепостта при Кула или някоя друга. Но местнте отдавна я наричат с това име. „Кастра Мартис” се намира в центъра на града и покрай нея преминава пътят от Видин за ГКПП „Връшка чука”. Пътуващи българи и чужденци в двете посоки често спират да разгледат крепостта. „Кастра Мартис” е издигната като защитно съоръжение на Бонония през 3-4-ти век след Христа. Свързва се с името на император Диоклециан. Крепостта е била опасана с високи кули, от които е запазена една с височина от 16 м. През 337 година през нея преминава император Грациан на път за Тракия. Разрушението и започва от хуните през 408 година. Разрушения тя претърпява и при готските нашествия, но я довършват аварите през 586 – 587 година. „Кастра Мартис” става символ на разпадането на римската империя. Тя престава да съществува за няколко века. Укреплението, частично възстановено, е използвано отново през 13 – 14 век за отбрана на видинското феодално царство. Частична реставрация крепостта е претърпяла през 1962 и 2007 година. Миналата година е реновирана само музейната сграда. След това общината прави второ откриване на музейна сбирка. Първото е било през 1981 година. През 1990 крепостният музей е изоставен, а експонатите - преместени във видинския музей. Така до миналата година, когато в старата сграда е оформена модерна изложбена зала, занаятчийско ателие, помещения за екскурзовод и охрана. Обновена е фасадата, до сградата могат да стигат и хора с увреждания. Вътре отново са изложени античните глинени съдове, мраморни плочи, статуи, оръжия, накити, монети, стрели, копия, битови предмети, открити при разкопки в крепостта през предишни години. Историята на каменнта твърдина вече разказва екскурзовод. В Кула посетителите могат да видят и интересна етнографска къща. Предмети на бита са изложени в стара балканска къща, собственост на някогашния кмет на Кула Кирчо Йончев. Експонатите са събрани от местния краевед Емил Дичев от 2010 година до сега. Жители на града и селата сами са донесли свои стари вещи, които отдавна не използват, но пазят като спомен от своите предшественици. Така се събират 1000 експоната. Най-старият е един хромел – ръчна мелница за жито. Произведена е в края на 17-ти век. В една от стаите са изложени вещи на собственика на къщата – кмета Йончев. Това е типична градска стая, обяснява Дичев. На края на света, но Кула е родила на България именити личности. Градът е родно място на художниците Александър Поплилов и Йордан Гешев, на писателя Йордан Вълчев, на министър-председателя Димитър Попов, на вътрешния министър Михаил Миков. Родната къща на проф. Александър Поплилов е превърната в художествена галерия. Тя е предоставена на общината от съпругата на художника след смъртта му. Фондът и е от няколко картини на Поплилов и на Гешев. Преобладават творби на студенти на професора от Художествената академия, на която той е бил ректор и преподавател. През 2018 една група от тях рисува няколко дни край Кула по повод 100-годишнината на своя учител живописец и илюстратор. Всяка година общината организира и пленери с участието на художници от България и Сърбия. Всеки творец оставя по една картина в галерията. Кула е издигнал скромен паметен знак на Йордан Гешев, който се намира в двора на гимназията, в която той е учил. Запазена е и къщата на автора на исторически романи Йордан Вълчев, която чака превръщането и в музей на колоритния разказвач. Димитър Попов е останал без родна къща, продал я е приживе преди много години, обясняват от общината. Има дни, в които е интересно на външния човек да попадне в Кула. Първият е на Ивановден по стар стил, когато из града тръгват къпачи. Това са групи от млади мъже, основно ергени, които носят котли с ледена вода и къпят именниците и младоженците за здраве и сполука. Къпането е обичай, запазен от стари времена до днес. През последните години читалището го показва и на фестивали, но той е жив и няма изгледи скоро да изчезне. Неговата сцена са домовете на именниците и улиците на града. От две години в Кула се организира атрактивен фестивал – единствен в България. Посветен е на кулското „мяшано”. Неговият ден е Еньовден, защото става въпрос за микс от билки, които местните ползват като разядка или подправка на различни ястия. Никой не знае откога се е появило мяшаното в Кула, но си е местно изобретение, казват баби. Всеки се запасява с билки и градински растения, от които след изсушаване прави мяшаното. В него задължително присъстват солта, червеният пипер и чубрицата. Но всяка домакиня по своя рецепта прибавя и мащерка, дивисил, копър, целина, риган, сминдух, смлени орехови ядки, царевични зърна. Никоя не издава рецептата си, от две години на този фестивал жените си мерят майсторството по вкус, аромат и цвят на разядката. Тогава на площада пред читалището се събира целият град, а жени и фурни носят току-що опечен хляб. Парче хляб се поръсва с микса от билки и се опитва. Компетентно жури определя кой е най-приятен за ядене. Конкурсът печелят както по-възрастни жени, така и млади момичета. На последния фестивал първенството печелят Наталия Маркова и 16-годишната Мария-Надежда. Зевзеци от близки, пък и по-далечни села, също се включват в състезанието за най-пикантна разядка. Миналата година наградата за това взе кметът на село Синаговци, община Видин, Иван Иванов. Фестивал ще има на Еньовден и тази година. Развиваме града не само за туристите, макър да ни се иска да са повече, но и за нашите хора, обясни кметът д-р Владимир Владимиров. Искаме да задържим младите, да остават в родния град. Със средства от програмата за развитие на селските райони са асфалтирани 8 – 10 улици в града, обновени са обществени сгради, пътища до близките села и границата. По проект със сръбска община градът се е снабдил с нови съдове за смет, машини за събиране на боклука и за миене на улиците. Пак с европейски средства в Кула е изграден модерен спортен комплекс с басейн, какъвто Видин още няма. До Кула има два язовира, известни на рибари от цяла България. Това са язовирите „Полетковци”, разположен на река Чичилска и „Кула” – на река Тополовец. Това е днес Кула – градът, от който започва България. Малък град е, всички – от страната и чужбина, се събират само за панаира, който е през всеки август, но тези, които са останали в него, живеят с дух и настроение. Добре ни е тук, казват кулчани. Далеч от шумните места, но с международен път, обекти за развитие на туризма и за забавление на младите и децата.      ", "date": "2019.02.03", "title": "От Кула започва България"}
{"url": "https://www.standartnews.com/sport/prva-blgarska-pobeda-na-sofia-open-384183.html", "text": "Националът на България за Купа „Дейвис“ Александър Лазаров постигна първата си победа на Sofia Open. Софиянецът се наложи със 7:6 (5), 6:2 над Лукаш Лацко в двубой, който продължи час и половина.Успехът е първи след този на Григор Димитров на финала в същия турнир преди 2 години. Лазаров бе пробит в третия гейм, но успя да върне брейка в осмия и изравни за 4:4. Впоследствие се стигна до тайбрек, където Алекс поведе с 6:3 точки и реализира третия сетбол. Във втората част Лазаров стартира фантастично и спечели първите 4 гейма. При 5:2, когато сервира за успеха, българинът пропусна 7 мачбола, но при осмия отрил се шанс не възползва и затвори срещата. Във финалния втори квалификационен кръг в понеделник Лазаров ще играе с победителя от двубоя Рудолф Молекер – Лука Вани.", "date": "2019.02.03", "title": "Първа българска победа на Sofia Open"}
{"url": "https://www.standartnews.com/svyat/7-ubiti-v-avtobusna-katastrofa-v-rusiya-4-ot-tyakh-sa-detsa-384142.html", "text": "Седем души, сред които четири деца, загинаха при автобусна катастрофа край руския град Калуга днес, съобщи ТАСС, като се позовава на местните власти. По-рано бе съобщено за четирима загинали. Ранени са 31 души, които са откарани в болница. В автобуса, потеглил от град Ярцево за Калуга, пътували 48 души, включително 33 деца, предава БТА. По предварителни данни автобусът попаднал на хлъзгав участък от пътя и се преобърнал в канавката. Децата отивали на танцов конкурс в Калуга, съобщиха властите на Смоленска област.", "date": "2019.02.03", "title": "7 убити в автобусна катастрофа в Русия, 4 от тях са деца"}
{"url": "https://www.standartnews.com/svyat/maduro-predupredi-za-grazhdanska-voyna-vv-venetsuela-384188.html", "text": "Възможно е да се стигне до гражданска война във Венецуела, намекна президентът Николас Мадуро в интервю за телевизия \"Ла Секста\", цитирано от ДПА. Никой не може да каже със сигурност какъв е рискът от подобен сценарий, заяви президентът в интервюто, което предстои да бъде излъчено тази вечер. \"Всичко зависи от степента на лудост и агресивност на северните империалисти (САЩ) и техните западни съюзници\", заяви Мадуро. Остават само няколко часа до изтичане на осемдневния краен срок, който седем страни от ЕС дадоха на Мадуро, за да обяви нови избори. Те заявиха, че след изтичането му ще признаят за президент опозиционния лидер Хуан Гуайдо, председател на парламента. \"Не приемаме ултиматуми от никого\", подчерта Мадуро в интервюто, коментирайки натиска на европейските страни. На 23 януари Гуайдо се самообяви за временно изпълняващ длъжността президент. Той беше признат незабавно от САЩ и много други страни, припомня Ройтерс. На 7 февруари в Монтевидео ще се състои първото заседание на контактната група за решаване на кризата във Венецуела, се казва в изявление на европейската дипломатическа служба, цитирано от ТАСС. В него ще участват представители на осем страни от ЕС и четири латиноамерикански държави: Великобритания, Германия, Испания, Италия, Португалия, Франция, Холандия, Швеция, Боливия, Еквадор, Коста Рика и Уругвай. Решението за създаване на контактната група беше взето на срещата на външните министри на ЕС на 31 януари в Букурещ. Възможно е САЩ да прибегнат до военна сила във Венецуела, заяви американският президент Доналд Тръмп в интервю, което ще бъде излъчено днес по телевизия Си Би Ес, предаде Ройтерс. Тръмп отказа да отговори при какви условия може да се стигне до подобен сценарий, но подчерта, че такава възможност съществува. \"Със сигурност това е нещо, което е на - това е вариант\", каза той. Президентът на САЩ съобщи също, че преди няколко месеца е отказал да се срещне с венецуелския президент Николас Мадуро, \"защото ситуацията вече беше стигнала прекалено далеч\". \"Това беше най-богатата страна в тази част на света, много важна част на света\", подчерта Тръмп. \"А сега виждате бедност, виждате страдания, виждате престъпност, виждате всичко, което се случва. Така че според мен процесът се развива - много, много, много големи, огромни протести\", добави президентът на САЩ. Десетки хиляди противници на Мадуро излязоха на улиците във Венецуела, за да протестират срещу неговото управление, припомня Ройтерс.", "date": "2019.02.03", "title": "Мадуро предупреди за гражданска война във Венецуела"}
{"url": "https://www.standartnews.com/svyat/epifaniy-oglavi-ukrainskata-tsrkva-384189.html", "text": "Митрополит Епифаний оглави украинската църква на тържествена церемония. Новият духовен водач призова за единство на всички  православни християни и изрази надежда, че украинската църква ще получи статут на патриаршия.  Епифаний днес участва в божествена света литургия, по време на която се състоя интронизацията му. Церемонията беше в катедралата \"Света София\" в Киев. Тя се провежда в деня, когато Епифаний навършва 40 г. Причината за събирането в един ден на двете събития е те да не се честват два пъти по отделно, обясниха от украинската църква. На литургията присъства президентът на Украйна Петро Порошенко, както и евентуалния му съперник в надпреварата на предстоящите избори - бившият премиер Юлия Тимошенко. \"Ние вярваме, че с Божията помощ делото за единството на украинското православие ще бъде успешно завършена, както се увенча с успех вековната борба за автокефалия\", заяви Епифаний. По думите му до този момент пред православните християни в Украйна са стояли задачите да се обединят в поместна църква и да получат томос за самостоятелност. Сега вече пред украинската църква стоят задачите да утвърди единението, да продължи своето развитие и да укрепи църквата. Също такава важна задача е да се разшири взаимодействието с другите сестрински поместни църкви. \"Ние вярваме, че ако в бъдеще тези наши усилия се увенчаят с успех, то и нашата църква ще получи статут на патриаршия\", заявява митрополит Епифаний. Митрополитът уверява, че украинската църква ще остане отворена за диалог с останалите християнски църкви и религиозни организации както в Украйна, така и зад граница. Преди месец събор в Украйна избра Епифаний за ръководител на  новата  национална църква, отбелязвайки историческо отцепване от Русия. Отделянето на украинската църква и получаването от нейна страна на томос от Вселенския патриарх Вартоломей стана на фона на изключително лошите отношения с Русия.  ", "date": "2019.02.03", "title": "Епифаний оглави украинската църква"}
