{"url": "https://www.standartnews.com/sport/bozhinov-byakha-me-otpisali-no-dokazakh-che-sm-zhiv-381237.html", "text": "Валери зарежда батериите на Мавриций за Коледа \r\n- Аз съм много доволен и очарован от полусезона. Изцяло позитивен. Все пак Ботев е новак в Първа лига. Постигнахме много успехи, спечелихме 24 точки. Направихме и победа над Левски. Това е нещо голямо. Написахме част от историята на този клуб. С ръка на сърцето мога да кажа, че това е един от много позитивен полусезон. Но трябва винаги да се гледат позитивите. Е да, направихме и слаби мачове, особено последните. Това е нещо нормално, в такъв отбор да има спадове. Опитът ни липсваше в последните три мача. Но аз съм доволен, като лидер на този отбор. Играем за града, за кмета, за футболистите. Поклон пред феновете ни. \r\n- За съжаление, не исках да свъшва първенството. Във форма съм, а както знаете, в такъв ритъм се влиза с постояннство, с мачове. Играеш ли, постоянно вдигаш и летвата, и форвата си. Но това е положението. В такава държава живеем. Условията не позволяват да се играе футбол целогодишно. \r\n- \r\n- Моето желание е да остана. Ако не дойдат добри оферти, разбира се. Ще се прибера във Враца и ще започна подготовка, ако не дойдат такива.  и искам да помогна да осъществим това. Според мен трябва и да се подсилим.  \r\n- \r\n- Различно беше! Тежко беше да играя срещу отбор, който ми е на сърцето. От 35 години Ботев Враца не бе побеждавал там. С този мач оставих моето има в историята на този клуб. Показах, че Валери още го може. Те бяха отписали Валери, но  А Валери е жив, защото се раздава. Респект към цяла синя България. Яд ме е за мача с ЦСКА. Ако бях вкарал дузпата нещата щяха да се развият по друг начин. Но това е футбола. \r\n- Г-н Хубчев ще прецени, но аз искам. Голям престиж е. Искам го много! Но има си хора, които определят. \r\n-  \r\n- За мен се развива в положителна посока. На БФС искам да благодаря. Боби Михйайлов много го критикуват, но той много работи за нашия футбол. Не е така, както го изкарат повечето хора, той е страхотен човек. Лишава се от много неща, но го поздравявам. За мен футболът ни се издига нагоре. Всички искат да привличат български футболисти, това означава, че нашите играчи се събуждат и имаме място. Трябва да докажем, че имаме място и в чужбина. \r\n- И Десподов, и Гошо Петков заслужават. Не знам какви трябва да са критериите, но лично за мен Тошко  Пак казвам, това е мое мнение. Той е момче, което го заслужава. Показаха невероятно израстване през тази година. Тошко се превърна в истинския лидер на Ботев Пловдив. Направи и много силни мачове за националния отбор. \r\n-  \r\n- Звъннаха ми от БКС-то във Враца. И ме поканиха да си направим шега. Все едно, че ще чистя терена. Чисто от гледна точка и на реклама, но беше емоция за хората. Но аз не съм чистил снега, просто се снимах. Беше много забавно. \r\n- \r\n- С Биляна ще пътуваме за Мавриций. Там ще има и други мои приятели. Ще си почина добре. Зареждам батериите. И ще видим какво ще стане! \r\n- Най-вече щастие, здраве и късмет. Това е най-важното. Без това няма как. \r\n- Харесва й! Мога само да им благодаря на хората. Много ни се радват в града. \r\n- Не, това беше преди и винаги съм го правил за забавление. Всичко, което правя, е с емоция, сърце!  Сега съм далеч съм от тези неща. Концентрирал съм се! Без труд и борба, няма успех.   ", "date": "2018.12.22", "title": "Божинов: Бяха ме отписали, но доказах, че съм жив"}
{"url": "https://www.standartnews.com/mneniya/dido-tolerantnostta-ni-se-iztrka-zaradi-polititsite-381236.html", "text": " \r\n \r\n- Не бих казал, че аз съм компромисен. Просто избирам да не си губя времето и енергията за тъпотии. Това по-скоро е канализиране, не е компромис. Във \"Фермата\" правих това, което искам. Благодарен съм за нещата, които научих. Допадаха ми няколко човека, които мога да изброя на пръстите на едната си ръка.  \r\n- Ваня, освен че е европейски шампион, достоен човек и спортист, вътре се държа много човешки, работеше много, тя е от хората, които харесвам и уважавам. Единственото, което може би й е навлякло негативи и вътре, и навън, е близостта й с Христина, при която видях много негативизъм.  Мисля, че това може да е повлияло.  \r\n- Може би спечелих с психика. Подхождах към игрите така, че да дам най-доброто от себе си, без особени притеснения и страхове какво ще се случи.  Месеците във фермата, през които се разтоварих от градското напрежение, помогнаха главата ми да се успокои. От многото неща, които научавах вътре, не ми оставаше време за притеснения и нерви. И това повлия на игрите.  Спокойствието ми даде възможност да играя хладнокръвно, да се хвърлям без да си паля главата.  \r\n- Музиката си е с мен - не съм усетил нито да ме разсейва, нито да ми помага особено. Защото вътре нямаше много време за музика. Имаше толкова много неща за учене, толкова много обичаи, традиции, работа, че музиката остана на заден план. Което пък не беше лошо, защото аз прекарах 13 години с Д2 по фестивали, концерти, записи на албуми. \"Фермата\" ми дойде като свеж въздух, като поглед отстрани на целия ми живот - какво точно правя и какво точно правят хората, които оцеляват по този начин, по който ние оцеляхме 3 месеца. Даде ми друга перспектива на живота. Интересно ми беше да погледна нещата отстрани.  \r\n- Аз не мисля така. Придобих много умения за кратко време и ако ги нямах, Нури щеше да ме отстрани още на фермерския дуел или на  елиминационния. Александър, с когото бяхме доста близки и като умение, и като възможности, и като приятели, и той можеше да ме отстрани тогава, когато единственият ми плюс беше, че бях втори и избрах силовите битки да са по-накрая. Така че уменията са важна част. Много хора вътре правеха нещата добре, аз гледах и попивах. Не се дразнех, не се сърдех, не се комплексирах, а се опитвах да извличам най-доброто. Оценявам подкрепата на хората, но без уменията нямаше изобщо да стигна до финал и да спечеля първото място.  \r\n- Чувствам се по-добър човек. По-смирен, по-спокоен, усещам, че мога да приема повече гледни точки. Този друг поглед върху живота ми беше много полезен и облагородяващ. \r\n- Не мисля, че беше странен. Той е човек, който има религиозни убеждения и си ги отстоява. Въпросът беше по-скоро в това как ги използва. Имаше случаи да изчака да види какво ще се случи и после казва: \"Мене не ме устройва, защото религията ми не го позволява\". Но като цяло Нури за мен е позитивен образ. Показа, че когато човек е скромен и работлив, може да постигне много и не е нужно да се изтъква. Нури ми донесе много позитиви като умения, като житейски опит и мъдрост. Аз предпочитам да вземам позитивните неща от всеки. Мисля, че това е единственото нещо, което те кара да ставаш по-добър и да вървиш напред. Но хората са различни и всеки си има причина да харесва или не харесва някого.  \r\n- За мен толерантността е нещо хубаво, аз съм за мирно съвместно съжителство на всякакви етноси, всеки има право да бъде с каквато си иска сексуалност. Но, първо, тези неща не е нужно да се натрапват и да се навират в лицето на хората. И, второ, мисля, че тази толерантност може би е изтъркана от това, че политиците имат различно отношение към обикновения гражданин, който си плаща данъците и спазва закона и към други етноси, които са удобни за гласоподаватели. И за тях условията са далеч по-различни от тези за обикновените граждани. Мисля, че това поражда тази нетърпимост - не, че някой е различен, а че получава различни права и различни задължения. Нямам нищо против всеки да изповядва религия, каквато желае, но когато живееш в една държава, ти трябва да се научиш да говориш нейния език. И да гледаш новините на този език. Нещата с толерантността могат много лесно да се объркат. Защо не вкараме новини на всякакви езици - можем да имаме на 10 и всичко да е наред. Не смята ли някой, че е дискриминация да има новини само на български и на турски език? Прекалената толерантност може да изиграе лоша шега на държавата и да я направи слаба като позиция. Ако се движат нещата само в тази плоскост кое е удобно и когато е удобно, това не води до добро в генерален план.   \r\n- За мен има разлика в манталитета на хората по принцип, независимо къде са и какво правят. Не мисля, че може да делим хората на емигранти и на тукашни като манталитет. Това беше условността във \"Фермата\" - да се покаже, че има хора, които са избрали да живеят извън България, и други, които са избрали да останат в родината. Само че тук има по-важно разделение от това. Има хора, които живеят в България, псуват законите, изхвърлят си боклуците на готини места и, със и без извинение, оставят лош генетичен материал върху тази територия. В същото време има хора, които живеят навън и изпращат всичките си пари на своите близки, или пък си идват тук, развиват бизнес и вкарват изкараните пари обратно в България. Има хора, които правят нещо за България, и други, които не го правят. А относно дразнителите вътре - това е агресивна среда, в която освен да се конкурираш с всички останали и да се бориш за голяма награда, се сблъскваш с различни гледни точки, различни характери, различни тертипи на работа или на отношение към хората - и на хумор, и на всичко. Така че е много нормално да се избиват нерви, човек по различен начин да си изкарва емоциите. Но не мисля, че нещо чак толкова нередно се е случило. ОК беше средата вътре, имаше си своите такива моменти на дразнене, своите моменти на зверско забавление и на разпускане. Беше нормално и, както казваш, като в едно миниобщество си имаше всички сътресения и след това оправяне на отношенията. \r\n-  \r\n- Аз не мисля, че нещо трябва да ги кара да се връщат. Те, ако не усещат, че имат някаква принадлежност, имат дълг към тази страна, имат нещо да свършат тук и да допринесат да се оправи този миш-маш, ако мислят, че някой трябва да ги покани да се върнат - много са се объркали. Не мисля, че някой им е длъжен. Те са длъжни на тази земя, която ги е родила и ги е отгледала. Независимо как се наричаме, кой и по какви причини е решил да си тръгва - ако се върнат повече свестни хора, хора с амбиции, с умения и с желание да променят средата, да работят в България и да живеят нормално - така ще се оправят нещата. Не ми харесва този манталитет да се обяснява, че на някой не му харесва тук и чака да се оправят нещата, за да се върне. Който иска - нека да живее тук и да променя, за да станем наистина хубаво място за живеене. Защото като природа България е прекрасно място за живеене. Но хората по някаква причина се озлобяват. Голяма е ролята и на държавната политика това да се случва, да се насажда изкуствена омраза.  \r\n- Това е с разделенията например, с удобния електорат. Едните мразят другите, другите мразят третите и се насажда някакво изкуствено разделение на класи, на партии, на предпочитания. За да могат хората да се боричкат помежду си и да не виждат, че това им пречи да живеят хубав живот.  \r\n- Светът е глобално място, може да си до всяка точка на Европа за час и половина-два. Аз се чувствам много добре тук, има много неща, които обичам, има и други, които не харесвам. Но нещата, които не харесвам, по-скоро идват от отношенията между хората, а не от това къде сме или каква заплата получаваш. Естествено, всеки е прав да се бори за по-добро възнаграждение на труда си, за повече права, за по-хубав живот. Но хората, които полагат големи усилия и правят много жертви, живеят и много добре. Ние сме свикнали да се оплакваме, но не виждаме, че с големи жертви се постигат и големи резултати.  \r\n- Това правя и така живея през последните 13 години. Имало е през годините други риалитита, в които съм участвал, имало е реклами и други. Но те са по-скоро производни на това, че съм човек от екрана. А аз пък съм на екрана, защото обичам да правя музика. По-важното е да си щастлив с това, което правиш. Стандартът ти дали ще е  малко нагоре или надолу, това не е чак толкова важно. Може да сме добри хора и с не чак толкова висок стандарт. Може да има и много лоши хора с много висок стандарт. Това не е определящо за това какъв човек си и какво правиш с близките и с живота си. \r\n- Не знам дали съм я открил. Може би тя ме откри. Когато бях на 6-7 години, нашите имаха голям хубав касетофон и касети на \"Флойд\" и \"Бийтълс\", на \"Тангра\", \"Щурците\". Това  бяха първите неща, които слушах и пеех с тях. И нашите видяха, че съм явно някакво по-различно хлапе.  \r\n- Напротив, родителите ми са много музикални, но професионално никой не се е занимавал. Т.е. никой не си е изкарвал хляба с това. Всичките пеят, майка ми ни учеше да пеем на три гласа и беше много забавно. \r\n- Интересен въпрос. По-скоро има много банди, които ме вдъхновяват. Да говоря, че те са близко до нас, би било малко смешно, защото е различна средата, в която са отраснали, и свободата, която им е предоставяна. В САЩ, например, рокът се е появил отдавна, узрял е, минал е през хиляди етапи. Въобще музиката там, с цялото й разнообразие от кънтри и фолк е минала през много неща и хората са много по-напред. Така че по-скоро мога да говоря за вдъхновение, отколкото за някой, който е близо до мен. Всички стари класики, като \"Цепелин\", \"Ей Си Ди Си\" и \"Кис\", \"Бийтълс\", \"Флойд\", \"Роулинг Стоунс\", са ми били вдъхновение. От по-новите банди \"Фу Файтърс\", \"Стоун ейдж\", \"Арктик Мънкис\" са ми много близо до сърцето. Слушам разнообразни неща. Иги Поп, например, много ми харесва. Той има има един албум, вдъхновен от френски шансони, който ми е също много любим. Обичам да слушам предимно рок енд рол, но ми е интересна такава по-странна музика. \"Дъ Доорс\", разбира се, които ни бяха основното тийнейджърско вдъхновение.  \r\n- Вярвам в съществуването на някаква по-голяма енергия от нас, но не бих казал, че съм толкова добър християнин. Не мисля, че религията е хубаво нещо. Вярата е хубаво нещо, но догмите и това, че от страх, че няма да има спасение или че ще гориш във вечни мъки, а не със свободната си воля, не ми харесва като избор за живот. Естествено, това не е случайно, защото хората сме доста инстинктивни и примитивни същества и ако няма нещо, от което да ни е страх, нищо не пречи да си взимаш това, което пожелаеш. Преди законите да се появят, е била религията, за да спира хората. Така че може и да сме й благодарни, че сме стигнали до тук и че сме оцелели толкова дълго. Да, хората са склонни по празниците изведнъж да стават много добри и много примерни и да кажат, че стават чудеса. \r\n- Приемам вярата в себе си. Да се опитваш да бъдеш по-добра версия на себе си с всеки изминал миг. Мисля, че това е абсолютно достатъчно, за да живеем добре и всичко да бъде наред. Вярата в нещо по-голямо - ОК, то е за мащаб, то е, за не си вирим носа толкова. Но вярата в себе си е най-важното нещо. Да знаеш какво искаш, да си верен на себе си, да си верен на хората, които обичаш, да се стремиш да нараняваш по-малко. Това са хубавите неща и те трябва да се практикуват постоянно, за да вършат работа, те не могат да се практикуват 20 дни в годината.  - Ще бъда много добър. Ще бъда с най-близките ми хора и в тесен семеен кръг ще си говорим за отминалата година. Ще се порадваме на този успех, който постигнах по неведоми за мене пътища, тъй като всички видяха, че влязох като доста неопитен играч на фона на другите, които показаха какво могат още от самото начало. \r\n- Обмислям хибридна възможност. Аз съм свикнал с градския живот и той ми харесва. От друга страна винаги, когато съм имал възможност, съм бягал от него и съм ходил по планини, села и т.н. Така че по-скоро бих се опитал да намеря някоя готина къща в покрайнините на София или малко по-далече, но не чак толкова, че да трябва половин ден, за да стигна до столицата. Защото и студиото, и музиката, и другите ми занимания не позволяват да съм извън София. Но наистина обичам селския живот и бих го вкарал по някакъв начин в бита си. Няма да отглеждам животни, но бих си направил голяма градина и бих си правил домашна бира. - Домашно вино правя от 12-годишен, не е някаква новост за мене. А бирата е новото нещо.  \r\n- Какво си пожелаваш за теб и за българите за празниците? \r\n- Да сме здрави, да сме добри и да обичаме повече ближния - по християнски.  Копирано от standartnews.com", "date": "2018.12.22", "title": "Дидо: Толерантността ни се изтърка заради политиците"}
{"url": "https://www.standartnews.com/biznes/stiga-vopli-za-gazovata-globa-shche-si-vrnem-ss-sd-77-mln-evro-381226.html", "text": "\r\nЕвропейската комисия наложи глоба от 77 млн. евро на \"Българския енергиен холдинг“ заради \"злоупотреба с монополно положение\" в периода юни 2010 г. - януари 2015 г.  \r\nКакво означава това за нас, обикновените хора? \r\nНа първо място това означава, че някои хора от държавната администрация не са си свършили работата още по времето на преговорния процес преди подписването на Договора за присъединяване на България към ЕС през 2005 г. \r\nОще тогава преговарящите от наша страна е трябвало да обяснят ограничителните условия относно доставките на природен газ, пред които е изправена България. Ние имаме дългосрочен договор с \"Газпром експорт\" за доставки на синьо гориво. Той изтече в края на 2012-а година и беше подновен за нов 10-годишен срок - до 31-ви декември 2022 г. Според условията на този дългосрочен договор България в лицето на своите правителства няма никаква вина за злоупотреба с монополно положение, тъй като има трета страна - Русия, която би трябвало да се откаже от клаузата Take-or-pay (б.ред. - от англ. вземай или плащай), за да допусне друг участник до тръбата да доставки на природен газ. А на практика дори и при желание на руската страна това няма как да стане, тъй като на входа на тръбата единствен доставчик е \"Газпром експорт\" и няма възможност друг търговец да влезе. Така че това са естествени ограничителни условия, за които България няма никаква вина. Ако обаче по време на преговорния процес бяхме заявили пред ЕК тези ограничения, щяхме да договорим дерогация и нямаше да плащаме такава солена глоба. А сега вече сме в ситуацията \"станалото - станало\".  \r\nНа второ място, ЕК ни осъди за \"злоупотреба с монополно положение\" на чисто хипотетична, а не на реална основа. Защото не само за периода юни 2010-а - януари 2015-а, но дори и днес,  \r\n4 години по-късно, няма откъде да дойде друг газ, освен от Русия - нещо, което е добре известно и у нас, и в Брюксел. Освен това се оказа, че не ние контролираме тръбата от Исакча през Румъния до нашата граница - контролира я румънският енергиен регулатор, който отказва всякакъв достъп до нея. Нека дойде някой от Брюксел и ни обясни, ако евентуално бяхме дали достъп до тръбата, откъде щеше да дойде друг газ, освен от Русия? Така че дори и да се бяхме съгласили да се приватизира \"Булгартрансгаз\" - реално досега нямаше кой да се появи в началото на тръбата, за да доставя газ на България, а и сега няма! А дори и да се появи сега - остава си клаузата Take-or-pay, която докато не отпадне - за каква либерализация на доставките говорим?!?  \r\nНе на последно място - аз правих едно подробно изследване, което показва, че през последните 4 години цените на природния газ в България са най-ниски от целия ЕС, въпреки че пазарът у нас все още не е либерализиран. Пита се в задачата - защо тогава ЕК толкова настоява да либерализираме пазара? За да се повишат и у нас цените на природния газ ли?! Та нали сами видяхме, че след либерализацията на електропазара цените на електроенергията у нас на свободния пазар непрекъснато растат и бизнесът постоянно негодува от това! \r\nПоради всичко това след многобройни разговори с колегите от БЕХ установих, че те са, така да се каже, нахъсани, България да подаде иск срещу Европейската комисия, който, те са почти убедени, че ще спечелим. Така че сега ще трябва да платим тези 77 млн. евро, но след спечелването на нашия иск срещу Еврокомисията ще можем да си ги върнем обратно, включително с лихвите. Разбира се, тук трябва да признаем и фактът, че ЕК не ни наложи глоба в пълния размер - т.е. 10% от оборота на БЕХ, което би било около 340-350 млн. евро. Много е важно веднага да се спомене, че подобни антитръстови мерки не са еднократни, а се налагат циклично до решаването на проблема с монопола. А сега отпада възможността за налагане на многократна глоба и второ, отпада претенцията на Брюксел за раздържавяване на \"Булгартрансгаз\". Така че от всички възможни тежки варианти на нас ни се налага възможно най-лекият, което означава, че макар и да не е избягната глобата, все пак е правителството е постигнало някакво споразумение за многократното й намаляване.  \r\nРазбира се, определена вина за налагането на тази санкция на БЕХ има и шефът на \"Овергаз\" Сашо Дончев, който е \"спусъкът\", активирал процеса за наказателното дело срещу България. Не трябва да се забравя обаче, че неговата претенция за доставки на газ в рамките на тези 10% извън клаузата Take-or-pay, което е около 300 млн. куб. м годишно, създаде проблем през декември 2015-а г., когато руската страна отказа неговите заявки. В резултат всички ние си спомняме, че посрещнахме новата 2016-а година на нокти. След намесата на премиера Бойко Борисов \"Булгартрансгаз\" оттогава и досега закупува тези количества газ в режим на свръхкапацитет. В резултат потребителите на \"Овергаз мрежи\" заплащат по 18-20 лв. на 1000 куб. м газ повече от нормалната му цена. \r\nЗаписа Белчо Цанев", "date": "2018.12.22", "title": "Стига вопли за газовата глоба,  ще си върнем със съд 77 млн. евро"}
{"url": "https://www.standartnews.com/svyat/zadrzhakha-dvama-za-dronovete-nad-getuik-381190.html", "text": "Двама души задържа полицията в Съсекс заради пускането на дронове близо до Летище Гетуик, съобщават британски медии. Разследването продължава. „Обществеността, пътниците и тези, които ще бъдат близо до летището, трябва да останат бдителни“, се казва в съобщенията. Подробности засега няма.  Това предизвика хаос, самолети кръжаха във въздуха, бяха пренасочвани, а над 120 000 пътници бяха блокирани на едно от най-натоварените британски летища.", "date": "2018.12.22", "title": "Задържаха двама за дроновете над „Гетуик”"}
{"url": "https://www.standartnews.com/regionalni/bez-zelena-zona-po-praznitsite-i-v-stara-zagora-381198.html", "text": "\r\n  През празничните почивни дни - 24, 25 и 26 декември, както и на 1 януари 2019 г., \"зелената\" зона в Стара Загора няма да работи. Старозагорци ще могат да паркират безплатно в централната градска част. \r\n  В съботните дни - на 22 и 29 декември \"зелената\" зона ще функционира с нормално работно време - до 14,00 часа. В неделните дни паркирането в централната градска част е свободно. \r\n ", "date": "2018.12.22", "title": "Без \"зелена\" зона по празниците и в Стара Загора"}
{"url": "https://www.standartnews.com/mneniya/visoko-krvno-pregledayte-bbretsite-381215.html", "text": "\"Много по-лесно е да порицаваш минали дела, отколкото да ги поправиш“, казва прочулият се със световно известната творба „Декамерон“ писател Джовани Бокачо. Но колко по-лесно наистина се живее, седйки и давайки оценка на нещо, остнало в миналото! И дали повечето хора се замислят, че докато диплят отминали събития, настоящето и бъдещето им се изплъзват между пръстите, а и че пропускат редица важни моменти от решаващо за тях значение. Но какво пък толкова, нали и тях можем да седнем и обругаем. Само че единствено с критика нищо не се оправя. Трябва и действие. Днес постоянно сочим с пръст заобикалящия ни, извратил се до безобразие свят. Семейства „отадават“ под наем децата си, така, както се прави с вещ. До какво ни доведе това? Отговрът е: до нищо, с което можем да се гордеем. И всички радетели за ред и дисциплина, припомнящи  нормите за порядъчен живот, какво направиха, та да помогнат? Изкритикуваха и толкова. С това дадоха своя дан, или поне така си мислят. Такъв тип поведение поставя началото на некоректността, чийто международен ден е редно също да се появи на бял свят. Със сигурност би бил подходящ за нашата скромна територийка. И понеже не бихме искали и ние да попаднем в графата на онези, изтъкващи само и единствено пропуските, а предпочитаме, когато изтъкнем пропуск, да предложим и решение, ще обърнем внимание на една доста „изтъркана“ тема, но за жалост и много проблемна към момента. Става дума за високото кръвно налягане или така наречената на литературен медицински език – хипертония. Към момента в България сериозен процент от населението се сблъсква с нея, като можем да добавим, че има индикации, които сочат, че и младите хора също спадат към него. Тенденцията обаче по никакъв начин не показва да се задава спад по отношение намаляване броя на хората, страдащи от хипертония. Това е така, тъй като състоянието се контролира с помощта на медикаменти, но не се лекува. Последното в никакъв случай не означава обаче, че диагнозата не може да бъде предотвратена. Тук имаме предвид заболяванията, предразполагащи към развитие на проблеми със сърцето. Самата хипертония представлява хронично заболяване, за което е характерно трайно повишаване на  кръвното налягане в артериите. В такава ситуация един от основните органи – сърцето, е принудено да изразходва в пъти повече сили, за да може да има циркулация на кръвта в кръвоносните съдове. По този начин се стига до  изтощаване на сърдечния мускул. Важно е да се спомене, че веднъж започнем ли да страдаме от високо кръвно налягане, то трябва да знаем, че вероятността от инсулт, инфаркт на миокарда, сърдечна недостатъчност, аневризма на артериите, периферна артериална болест и хронично бъбречно заболяване нараства в пъти. Доказано е, че дори на пръв поглед незабележимо повишаване на артериалните стойности води до негативни последици спрямо общия тонус на организма, което на практика скъсява продължителността на съзнателното ни съществуване. Хипертонията, както и много други заболявания,,обича да протича безсимптомно. Често бива откривана от лекаря покрай друго налично заболяване. Обичайно за нея може да се заподозре при появата на системно сутрешно главоболие, локализирано в областта на тила, чувство на замайване, вертиго, бучене или шумене в ушите (тинит), промяна в зрението или цикличност на припадъци. При наличието на който и да е симптом от по-горе изброените, е препоръчителна навременна консултация със специалист, който да проведе съответните изследвания и да назначи подходящо лечение. В случай, че бъде поставена диагноза хипертония, то трябва да имаме предвид, че същата има повече от една разновидност, както и фактът, отнасящ се до първоначалния й подбудител. По-конкретно посочено, високото кръвно налягане би могло да е резултат от бъбречни и ендокринни нарушения. Доказано е, че дисфункцията при функционирането на един от основните пречиствателни филтри в тялото провокира появата на хипертония в даден момент. Симптомите на бъбречно заболяване включват намаляване в количеството урина и/или затруднено уриниране, задръжане на течности, особено в долните крайници, позиви за по-често уриниране особено през нощта.Обикновено проблемите с бъбреците започват при наличието на обусловен инфекциозен процес. Същият първоначално винаги се ситуира в пикочния мехур, от където се разпространява към бъбреците. Най-често срещания провокатор от бактериален произход в този случай е Е. coli, но съществуват и безброй други патогенни видове от рода на Klebsiella, Proteus, Enterococcus и Pseudomonas aeruginosa, които също иницират появата на бъбречни инфекции.  Що се отнася до така наречените автоимунни процеси в организма, то за тях също можем да кажем, че в голямата си част се дължат на други заболявания отново провокирани от болестотворни микроорганизми. До тях обикновенно се стига, когато организмът е достигнал етап на крайно изтощение вследствие на дълго водена борба. Самият факт, че органи в собственото тяло на човек започват да функционират, грубо казано, срещу него, е достатъчно показателен. Все пак нека се замислим защо се случва това и въобще как е възможно нещо, което съществува с идеята да функционира в твоя полза, изведнъж се обръща срещу теб? Тук обръщаме специално внимание на думичката „изведнъж“. По принцип появата на деструктивно автоимунно заболяване никога не е внезапна. Просто така изглежда отстрани. Всъщност тя е резултат от дългогодишно заболяване, което с времето е успяло умело да „манипулира“ органите в организма, като в крайна сметка един от всички тях се е поддал на натиска и  е преминал на „лошата страна“. Разликата в лечението на бъбречно и автоимунно заболяване обаче е огромна. Макар то да има за цел да унищожи първопричинителя, няма как да се гарантира, че последвалото увреждане за други системи в организма подлежи на цялостна реконструкция. И тук вече идва отговорът на голямата загадка. При внушителен брой от случаите в лекарската практика се лекуват последиците от дадено заболяване. В такава ситуация съществуват два избора. Единият е да се фокусираш върху постравматичните фактори, които да поставиш под контрол или лечение, а вторият е да задълбаеш дълбоко в търсене на основната причина, повлякла толкова последствия след себе си. Последният можем да опреличим на многотомна книга с безброй страници. С всяко прелистване откриваш и научаваш нещо ново, което променя мисленето и подхода, а в конкретния случай- лечението. Поради простата причина, че всичко в човешкия организъм е обвързано помежду си чрез видими и невидими връзки. Обяснено по-възпримчиво, отстраняването на повърхностните причини разкрива тези, които са загнездени в по-дълбоки слоеве. Така по веригата „бавно, но славно“ се достига до първоизточника. Това е подходът, който буди недоумение и същевременно възмущение у редица страдащи и невиждащи края на своите мъки. Това е причината мнозина от тях да се отказват в момента, в който са почувствали облекчение. И не на последно място – това е и причината днес лекарите да си имат работа с толкова много хронични болежки. Казваме, че високото кръвно налягане спада към тази категория, но какво са направили запътилите се към тази диагноза, за да й попречат? Нищо, което да даде видим резултат. Да се бориш срещу едно заболяване не се изразява единствено в действието да посетиш лекаря. Защото отговорнастта в борбата срещу болестите е споделена – между медика и страдащия. Единият е натоварен със задачата да открие на какво се дължи заболяването и да предпише правилното лечение, водещо до положителен резултат. А другият има просто ангажимента да го спазва, за да се избави от тегобата. Та в този ред на мисли едва ли има по-подходящ момент от този, посветен на Игнажден, според народните вярвания, поставящ началото на Новата година, в който ние, простосмъртните, да се отърсим от старите лоши навици, нанесли ни толкова много вреда. В този контекст си помислете дали сте позволили на правилния човек да премине прага на къщата ви. Но спокойно, в случай, че сте сбъркали, то поне ще има кого да обвинявате за евентуални бъдещи несполуки! И помнете: „Много велики истини са били в началото кощунство“ – Джордж Бърнард Шоу.", "date": "2018.12.22", "title": "Високо кръвно? Прегледайте бъбреците"}
{"url": "https://www.standartnews.com/sport/real-madrid-specheli-klubnoto-svetovno-381238.html", "text": "Реал Мадрид спечели за трети пореден път и общо четвърти в историята си световната клубна купа. На финала в Абу Даби \"кралският клуб\" срази Ал Аин от ОАЕ с 4:1. Европейските клубни шампиони надвиха бразилския Гремио и японския Кашима Антлърс в предните две издания на турнира, а за първия си трофей Реал победи аржентинския Сан Лоренсо през 2014-а. Реал Мадрид бе по-добрият отбор и поведе в резултата още в 14-та минута чрез носителя на \"Златната топка\" Лука Модрич. Хърватският халф на испанците получи топката на дъгата на наказателното поле и се разписа с техничен удар за 1:0, а младокът Маркос Йоренте покачи преднината на Реал след точно час игра. Той изпрати мощен шут от около 20 метра за 2:0. Лидерът на испанците Серхио Рамос също не пропусна да вкара във финал. Модрич центрира от ъглов удар в 79-та минута и централният защитник засече топката с глава за 3:0. Ал Аин намали на 1:3 с прекрасен удар с глава на Цукаса Шиотани в 86-та минута, но в добавеното време неговият съотборник Яхия Надер си вкара автогол за крайното 4:1.   Реал Мадрид победи Кашима с 3:1 на полуфиналите. Ал Аин отстрани последователно Уелингтън от Нова Зеландия, Есперанс от Тунис и на полуфинала аржентинския колос Ривър Плейт след дузпи. фото ЕПА/БГНЕС", "date": "2018.12.22", "title": "Реал Мадрид спечели клубното световно"}
{"url": "https://www.standartnews.com/biznes/agentsiyata-po-khranite-zasilva-nadzora-nad-pasishchata-381206.html", "text": "Българската агенция по безопасност на храните (БАБХ) започва проверки на всички животновъдни обекти – пасища, в които се отглеждат селскостопански животни. Със заповед на изпълнителния директор на БАБХ д-р Дамян Илиев надзорът се засилва с цел проследимост и контрол на животновъдните обекти – пасище в страната, в това число установяване на хуманно отношение към животните и здравен статус, осигуряване на условия за отглеждане на животните, превенция на заболявания и отчитане на броя и вида на животните. Действията на инспекторите ще започнат в края на този месец и ще продължат до 8 март 2019 г. Директорите на регионалните структури на Агенцията ще организират предстоящите проверки. Те трябва да създадат условия за поетапното извършване на физически и документални проверки на обекти и на пасища за спазване изискванията на действащото законодателство в областта на хуманното отношение, идентификацията и здравеопазването на селскостопанските животни. При необходимост ще се търси съдействие от общинската администрация. Директорите на Областните дирекции по безопасност на храните ще докладват всяка втора седмица от месеца на изпълнителния директор за всички констатирани нарушения в действащото законодателство и за предприетите от тях действия за отстраняване на констатираните несъответствия. При неспазване на ветеринарномедицинските изисквания при отглеждането на животните в пасища, инспекторите от отдел „Здравеопазване на животните“ ще предприемат действия по изготвяне на предписания за отстраняване на несъответствията и при необходимост за транспортиране/придвижване на животните до постоянния им животновъден обект, съставяне на актове за установени административни нарушения при наличие на такива по разпоредбите на Закона за ветеринарномедицинската дейност.  ", "date": "2018.12.22", "title": "Агенцията по храните засилва надзора над  пасищата"}
{"url": "https://www.standartnews.com/sport/shifrin-zakrgli-na-50-pobedite-si-za-svetovnata-kupa-381220.html", "text": "Носителката на Световната купа в алпийските ски за последните два сезона Микаела Шифрин записа седма победа за сезона, след като триумфира в слалома във френския зимен център Куршевел. 23-годишната американка спечели първи манш с 47.70 секунди и със стабилно второ спускане стигна до успеха с общо време 1:36.72 минута. Това е 50-а победа в кариерата на Шифрин за Световната купа. Освен това тя изравни рекордното постижение на Марлийз Шилд (Австрия) от 35 победи в слалом за Световната купа. \"Не знам как успях да спечеля първия манш, след това беше една битка. Просто мога да бъда благодарна на късмета си\", каза Шифрин след състезанието. Американката се изравни с Алберто Томба (Италия) на седмо място във вечната ранглиста по победи за Световната купа и е на четири успеха от шестия в класацията Херман Майер (Австрия). Те е четвъртата алпийка в историята, която достига до 50 победи за СК. Останалите три са Линдзи Вон (САЩ) с 82 победи, Анемари Мозер-Прьол (Австрия) с 62 и Френи Шнайдер (Швейцария) с 55 победи. Лидер във вечната ранглиста е Ингемар Стенмарк (Швеция) с 86 победи. Втора на 29 стотни от секундата се нареди Петра Влъхова (Словакия) .Олимпийската шампионка в слалома от Пьончан 2018 Фрида Хансдотер (Швеция) завърши трета на 37 стотни зад Шифрин. В генералното класиране Микаела Шифрин е убедителен лидер с 889 точки. Тя има аванс от 501 точки пред втората Петра Влъхова (388 точки), а трета е Рагнхилд Мовинкел (Норвегия) с  367 точки. В подреждането за малката световна купа в слалома Шифрин е на върха с максималните 400 точки след четири старта, пред Влъхова с 320, Уенди Холденер (Швейцария) със 195 точки и други. \r\n1. Микаела Шифрин (САЩ)  - 1:36.72 минута (47.70 секунди в първия манш и 49.02 секунди във втория манш) \r\n2. Петра Влъхова (Словакия)  - 1:37.01 (47.74 и 49.27) \r\n3. Фрида Хансдотер (Швеция)  - 1:37.09 (48.44 и 48.65) \r\n4. Уенди Холденер (Швейцария)  - 1:37.86 (48.25 и 49.61) \r\n5. Катарина Лийнсбергер (Австрия) - 1:38.02 (49.04 и 48.98) \r\n6. Нина Хавер-Льосет (Норвегия)  - 1:38.21 (48.66 и 49.55)", "date": "2018.12.22", "title": "Шифрин закръгли на 50 победите си за Световната купа"}
{"url": "https://www.standartnews.com/sport/livrpul-posreshcha-koleda-kato-1-381189.html", "text": "Ливърпул победи Уулвърхемптън  с 2:0 като гост и ще  посрещне Коледа на първо място във Висшата лига на Англия. Точни за мърсисайдци в двубоя от 18-и кръг на стадион \"Молиню\" бяха Мохамед Салах (18) и Върджил ван Дайк (68). За отбора на Юрген Клоп това е седми пореден успех и той е на върха в подреждането с актив от 48 точки. Големият конкурент на \"червените\" Манчестър Сити има 44 точки и днес посреща Кристъл Палас. Ливърпул също така не познава загубата вече в 18 срещи (15 победи и три равенства). Уулвърхемптън остава на седмо място с актив от 25 т. ", "date": "2018.12.22", "title": "Ливърпул посреща Коледа като №1"}
{"url": "https://www.standartnews.com/sport/real-madrid-iska-da-smeni-isko-za-nazar-381191.html", "text": "Европейският клубен шампион Реал (Мадрид) се интересува от привличането на звездата на Челси Еден Азар. Според испанските медии  \"кралският клуб\" е готов да предложи Иско в замяна на 27-годишния белгиец. Азар е една от основните трансферни цели на Реал Мадрид. Transfermarkt оценява Азар на 150 милиона евро, Иско - на 75 милиона евро. През настоящия сезон Азар записа 20 мача за Челси, вкара 10 гола и даде 9 асистенции. Иско взе участие в 17 срещи за Реал, отбелязвайки 5 попадения и направи 2 голови подавания.", "date": "2018.12.22", "title": "Реал Мадрид иска да смени Иско за Назар"}
{"url": "https://www.standartnews.com/biznes/spas-rusev-vzima-albanski-telekom-381185.html", "text": " Собственикът на \"Виваком\" и на футболния отбор Левски Спас Русев е спечелил търга за албанския оператор \"Телеком Албания\", който  до сега бе собственост на германския \"Дойче телеком\", съобщиха албанските медии. Русев е подписал вече договора. Имало е още трима кандидати сръбски, турски и гръцки оператор. Преди време чeшкaтa РРF Grоuр, coбcтвeнocт нa Пeтp Keлнep, който купи \"Теленор България\" за 2,8 млрд. евро, също е имала интерес, но няма потвърждение да е подала оферта. Конкретната цена на сделката не се посочва. Германците се оттегляли, за да се фокусират върху други проекти, уточняват албанските медии. \"Телеком Албания\" е създаден през 1995 г. и стартира търговска дейност през 1996 г. под името АМС - Albania Mobile Communications. През 2000 г. компанията става част от OTE Group - водещия телеком в Гърция, опериращ под марката Cosmote. Освен в Гърция и Албания Cosmote работи и в Румъния, където притежава 54% от най-големия местен оператор \"Телеком Румъния\". През юли 2009 г. основен акционер на групата ОТЕ става \"Дойче телеком\", като е имала притежание 99,79% от \"Телеком Албания\".", "date": "2018.12.22", "title": "Спас Русев взима албански телеком"}
{"url": "https://www.standartnews.com/sport/pszh-vadi-50-mln-evro-za-khalf-na-napoli-381225.html", "text": "Полузащитникът на Наполи Алан ще продължи кариерата си във френския шампионат, съобщава \"Кориере дело Спорт\". Според изданието кандидат за 27-годишния бразилец е Пари Сен Жермен. За халфът парижани са приготвили 50 млн. евро, но надали от Наполи ще го пуснат още през зимната пауза. Френският гранд е набелязал Алан като заместник на Адриен Рабио, който ще напусне \"Парк де Пренс\" след края на сезона. Кандидати за бразилския халф са също Манчестър Сити и Тотнъм Хотспър. Алан е футболист на Наполи от 2015 г, .когато бе привлечен от Удинезе. Този сезон взе участие в 16 мача от Серия А, в които се отличи с две асистенции.", "date": "2018.12.22", "title": "ПСЖ вади 50 млн. евро за халф на Наполи"}
{"url": "https://www.standartnews.com/biznes/1-evro-za-bilet-sofiya-eylat-381209.html", "text": "Уиз еър пуска най-евтините полети в историята си. Тарифите по маршрута София-Ейлат започват от 1 евро и са валидни за период на пътуване до 31 март 2019 г. Ейлат е  най-южният град в Израел и е наричан оазис на брега на Червено море. . Той предлага  великолепно съчетание от величествени планини, красиви плажове, коралови рифове и подводен свят, и слънчево време през цялата година. Без съмнение Ейлат е един от най-уникалните градове в Израел и един от най-ексклузивните курорти в света, който привлича милиони посетители годишно. От 1985 г. насам градът има статут на безмитна зона – факт, който също привлича много туристи. Уиз еър предлага полети между София и Ейлат два пъти в седмицта - във вторник и в четвъртък.", "date": "2018.12.22", "title": "1 евро за билет София-Ейлат"}
{"url": "https://www.standartnews.com/biznes/pchelarite-kandidtstvat-s-proekti-ot-7-yanuari-381210.html", "text": "От 7 до 18 януари 2019 г. ще се проведе нов прием за финансовата 2019 г. по мерките от Национална програма по пчеларство (НПП). Документи ще се приемат в Областните дирекции на фонд \"Земеделие\" по постоянен адрес на физическото лице и по адресна регистрация на юридическо лице. Мерки Б, Г и Д от НПП 2017-2019 г. включват дейности за борба срещу вароатозата, за извършване на лабораторен анализ на меда и закупуване на кошери, пчелни семейства и майки. По мярка А кандидатите ще бъдат подпомагани при закупуването на дребен пчеларски инвентар, докато мярка В е насочена към подвижното пчеларство. Националната програма по пчеларство за периода 2017-2019 г. е одобрена от Европейската комисия, като общият бюджет възлиза на приблизително 14.28 млн. лева, от които 50% са осигурени от ЕС и 50% - от националния бюджет. За 2019 г. финансовият ресурс е 4 758 590 лева, като по време на първия период на приема през месец ноември 2018 г. са подадени близо 1 400 заявления за подпомагане с размер на заявената финансова помощ над 3.9 млн. лв. Повече информация за мерките и условията за финансиране по НПП 2017-2019 г., както и образец на заявлението за подпомагане, заинтересованите могат да получат в областните структури на фонда, в Централно управление на ДФЗ-РА, както и от сайта на институцията. Отново ще се дава възможност инвестициите по мерки А, Б, В и Д да бъдат реализирани чрез  . След одобрение и сключване на договор за безвъзмездна финансова помощ по НПП, пчеларите ще могат да подават заявления за кредит в срок до 15 юли в ОД на ДФЗ по постоянен адрес на физическото лице и по адресна регистрация на юридическо лице.", "date": "2018.12.22", "title": "Пчеларите кандидтстват с проекти от 7 януари"}
{"url": "https://www.standartnews.com/biznes/teksimbank-izdava-karti-v-ofisite-za-10-minuti-381216.html", "text": "Тексим Банк въведе ново изключително удобно решение за своите клиенти, с което ще им спести много време и пари - незабавно издаване на Mastercard кредитни и дебитни карти директно в банковите офиси. Благодарение на иновативната услуга, клиентите на банката могат да избегнат чакането от няколко дни и повторното посещение на банковия офис за издаването на Mastercard кредитна или дебитна карта. Всеки клиент вече може да получи своята карта в рамките на до 10 минути. Тексим Банк е първата банка в България, която въведе удобната услуга. Процедурата по издаването на кредитните карти включва три бързи и лесни стъпки – подаване на заявление, одобрение на кредитния лимит, отпечатване на картата в офиса на банката. И картата е готова за ползване. Клиентът получава пластиката си веднага, без да се налага да посещава отново банковия офис или да чака доставка на адрес от куриер. Освен удобството и бързината, новото решение на Тексим Банк е изключително полезно за клиентите, които искат да разполагат със средствата си веднага – с незабавното издаване на дебитни карти клиентите веднага могат да ползват сумите от одобрения си потребителски кредит или овърдрафт. От ноември новата услуга вече се предлага в офисите на Тексим Банк в София, Пловдив, Варна, Бургас, Разград, Пазарджик, Ямбол, Ботевград и Благоевград. До края на декември услугата ще се въведе и в останалите градове, както и в изнесените работни места на банката в магазините на ХоумMакс във Варна, Бургас, Стара Загора и Плевен.  ", "date": "2018.12.22", "title": "Тексимбанк издава карти в офисите за 10 минути"}
{"url": "https://www.standartnews.com/sport/albert-s-nov-rekord-za-svetovnata-kupa-381232.html", "text": "Водещият ни алпиец Алберт Попов се представи блестящо на слалома на осветление за Световната купа в Мадона ди Кампилио (Ит) и зае 16-о място. Това е най-предното класиране на Аби в кариерата му в състезания от този ранг. Той бе 20-и на първия слалом за сезона в Леви, а сега прогресира с още 4 позиции. Последният наш скиор с подобно класиране бе легендата Пепи Попангелов, който на слалома в Мадона ди Кампилио на 16 декември 1986-а зае 14-о място. \r\n\"Направих си чудесен коледен подарък, заяви след финала Алберт. - ”И в двата манша давах много газ, не съм се пазил. Бях на малка разлика от големите момчета и исках да влезна около тях. - Първото трасе много ми пасна. Беше наредено като за мен. Във втория манш подредбата на вратите беше с по-големи разстояния и беше малко по- хлъзгаво. Направих стабилно каране. Не беше бавно, но ми трябваше една идея повече скорост. Доволен от постигнатото 16-то място и продължаваме напред!” \r\nПобедата в Мадона тази вечер бе за Даниел Юл (Швейц). Той финишира с 1,57 сек пред Попов. Със спечелените днес точки Алберт е вече 24-и в класирането за малката световна купа в слалома с 26 т. Лидер е Хиршер с 200. Австриецът остана днес едва 26-и, след като водеше в първия манш, но допусна грешка в началото на втория.Камен Златков също стартира в Мадона ди Кампилио, но не завърши след грешка в началото на първия манш.", "date": "2018.12.22", "title": "Алберт с нов рекорд за Световната купа"}
{"url": "https://www.standartnews.com/sport/uefa-dava-kolosalni-premii-za-uchastnitsite-v-evro-2020-381224.html", "text": "Европейската футболна асоциация (УЕФА) обяви рекордни премии за отборите, които ще участват във финалната фаза на европейското първенство през 2020 година. Общият награден фонд на турнира ще бъде 371 милиона евро, съобщава официалният сайт на УЕФА. Увеличението е с 23 процента. Наградният фонд на Евро 2016 във Франция беше 301 милиона евро. Всеки от 24-е отбора финалисти ще получи минимум 9.25 милиона евро. По време на груповата фаза тимовете ще взимат допълнително по 1.5 милиона евро за победа и по 750 хиляди за равенство. За преминаване на осминафиналите премията е 2 милиона евро за всеки отбор, на четвъртфиналите - по 3.25 милиона евро, на полуфинал - по 5 милиона евро. Победителят в турнира ще получи 10 милиона евро, а финалистът - 7 милиона евро. Така например, шампионът на Евро 2020 може да заработи 34 милиона евро, ако спечели три победи в своята група. На Евро 2016 тази сума беше 27 милиона евро. Европейското първенство през 2020 година за първи път ще се проведе с 12 различни градове на Европа. Това са Санкт Петербург, Амстердам, Баку, Билбао, Будапеща, Букурещ, Копенхаген, Дъблин, Глазгоу, Лондон, Мюнхен и Рим. Полуфиналите и финалът ще се играят в Лондон.", "date": "2018.12.22", "title": "УЕФА дава колосални премии за участниците в Евро 2020"}
{"url": "https://www.standartnews.com/balgariya-obshtestvo/tolerantnostta-ni-se-iztrka-zaradi-polititsite-381223.html", "text": "\r\n- Не бих казал, че аз съм компромисен. Просто избирам да не си губя времето и енергията за тъпотии. Това по-скоро е канализиране, не е компромис. Във \"Фермата\" правих това, което искам. Благодарен съм за нещата, които научих. Допадаха ми няколко човека, които мога да изброя на пръстите на едната си ръка.  \r\n- Ваня, освен че е европейски шампион, достоен човек и спортист, вътре се държа много човешки, работеше много, тя е от хората, които харесвам и уважавам. Единственото, което може би й е навлякло негативи и вътре, и навън, е близостта й с Христина, при която видях много негативизъм.  Мисля, че това може да е повлияло.  \r\n- Може би спечелих с психика. Подхождах към игрите така, че да дам най-доброто от себе си, без особени притеснения и страхове какво ще се случи.  Месеците във фермата, през които се разтоварих от градското напрежение, помогнаха главата ми да се успокои. От многото неща, които научавах вътре, не ми оставаше време за притеснения и нерви. И това повлия на игрите.  Спокойствието ми даде възможност да играя хладнокръвно, да се хвърлям без да си паля главата.  \r\n- Музиката си е с мен - не съм усетил нито да ме разсейва, нито да ми помага особено. Защото вътре нямаше много време за музика. Имаше толкова много неща за учене, толкова много обичаи, традиции, работа, че музиката остана на заден план. Което пък не беше лошо, защото аз прекарах 13 години с Д2 по фестивали, концерти, записи на албуми. \"Фермата\" ми дойде като свеж въздух, като поглед отстрани на целия ми живот - какво точно правя и какво точно правят хората, които оцеляват по този начин, по който ние оцеляхме 3 месеца. Даде ми друга перспектива на живота. Интересно ми беше да погледна нещата отстрани.  \r\n- Аз не мисля така. Придобих много умения за кратко време и ако ги нямах, Нури щеше да ме отстрани още на фермерския дуел или на  елиминационния. Александър, с когото бяхме доста близки и като умение, и като възможности, и като приятели, и той можеше да ме отстрани тогава, когато единственият ми плюс беше, че бях втори и избрах силовите битки да са по-накрая. Така че уменията са важна част. Много хора вътре правеха нещата добре, аз гледах и попивах. Не се дразнех, не се сърдех, не се комплексирах, а се опитвах да извличам най-доброто. Оценявам подкрепата на хората, но без уменията нямаше изобщо да стигна до финал и да спечеля първото място.  \r\n- Чувствам се по-добър човек. По-смирен, по-спокоен, усещам, че мога да приема повече гледни точки. Този друг поглед върху живота ми беше много полезен и облагородяващ. \r\n- Не мисля, че беше странен. Той е човек, който има религиозни убеждения и си ги отстоява. Въпросът беше по-скоро в това как ги използва. Имаше случаи да изчака да види какво ще се случи и после казва: \"Мене не ме устройва, защото религията ми не го позволява\". Но като цяло Нури за мен е позитивен образ. Показа, че когато човек е скромен и работлив, може да постигне много и не е нужно да се изтъква. Нури ми донесе много позитиви като умения, като житейски опит и мъдрост. Аз предпочитам да вземам позитивните неща от всеки. Мисля, че това е единственото нещо, което те кара да ставаш по-добър и да вървиш напред. Но хората са различни и всеки си има причина да харесва или не харесва някого.  \r\n- За мен толерантността е нещо хубаво, аз съм за мирно съвместно съжителство на всякакви етноси, всеки има право да бъде с каквато си иска сексуалност. Но, първо, тези неща не е нужно да се натрапват и да се навират в лицето на хората. И, второ, мисля, че тази толерантност може би е изтъркана от това, че политиците имат различно отношение към обикновения гражданин, който си плаща данъците и спазва закона и към други етноси, които са удобни за гласоподаватели. И за тях условията са далеч по-различни от тези за обикновените граждани. Мисля, че това поражда тази нетърпимост - не, че някой е различен, а че получава различни права и различни задължения. Нямам нищо против всеки да изповядва религия, каквато желае, но когато живееш в една държава, ти трябва да се научиш да говориш нейния език. И да гледаш новините на този език. Нещата с толерантността могат много лесно да се объркат. Защо не вкараме новини на всякакви езици - можем да имаме на 10 и всичко да е наред. Не смята ли някой, че е дискриминация да има новини само на български и на турски език? Прекалената толерантност може да изиграе лоша шега на държавата и да я направи слаба като позиция. Ако се движат нещата само в тази плоскост кое е удобно и когато е удобно, това не води до добро в генерален план.   \r\n- За мен има разлика в манталитета на хората по принцип, независимо къде са и какво правят. Не мисля, че може да делим хората на емигранти и на тукашни като манталитет. Това беше условността във \"Фермата\" - да се покаже, че има хора, които са избрали да живеят извън България, и други, които са избрали да останат в родината. Само че тук има по-важно разделение от това. Има хора, които живеят в България, псуват законите, изхвърлят си боклуците на готини места и, със и без извинение, оставят лош генетичен материал върху тази територия. В същото време има хора, които живеят навън и изпращат всичките си пари на своите близки, или пък си идват тук, развиват бизнес и вкарват изкараните пари обратно в България. Има хора, които правят нещо за България, и други, които не го правят. А относно дразнителите вътре - това е агресивна среда, в която освен да се конкурираш с всички останали и да се бориш за голяма награда, се сблъскваш с различни гледни точки, различни характери, различни тертипи на работа или на отношение към хората - и на хумор, и на всичко. Така че е много нормално да се избиват нерви, човек по различен начин да си изкарва емоциите. Но не мисля, че нещо чак толкова нередно се е случило. ОК беше средата вътре, имаше си своите такива моменти на дразнене, своите моменти на зверско забавление и на разпускане. Беше нормално и, както казваш, като в едно миниобщество си имаше всички сътресения и след това оправяне на отношенията. \r\n-  \r\n- Аз не мисля, че нещо трябва да ги кара да се връщат. Те, ако не усещат, че имат някаква принадлежност, имат дълг към тази страна, имат нещо да свършат тук и да допринесат да се оправи този миш-маш, ако мислят, че някой трябва да ги покани да се върнат - много са се объркали. Не мисля, че някой им е длъжен. Те са длъжни на тази земя, която ги е родила и ги е отгледала. Независимо как се наричаме, кой и по какви причини е решил да си тръгва - ако се върнат повече свестни хора, хора с амбиции, с умения и с желание да променят средата, да работят в България и да живеят нормално - така ще се оправят нещата. Не ми харесва този манталитет да се обяснява, че на някой не му харесва тук и чака да се оправят нещата, за да се върне. Който иска - нека да живее тук и да променя, за да станем наистина хубаво място за живеене. Защото като природа България е прекрасно място за живеене. Но хората по някаква причина се озлобяват. Голяма е ролята и на държавната политика това да се случва, да се насажда изкуствена омраза.  \r\n- Това е с разделенията например, с удобния електорат. Едните мразят другите, другите мразят третите и се насажда някакво изкуствено разделение на класи, на партии, на предпочитания. За да могат хората да се боричкат помежду си и да не виждат, че това им пречи да живеят хубав живот.  \r\n- Светът е глобално място, може да си до всяка точка на Европа за час и половина-два. Аз се чувствам много добре тук, има много неща, които обичам, има и други, които не харесвам. Но нещата, които не харесвам, по-скоро идват от отношенията между хората, а не от това къде сме или каква заплата получаваш. Естествено, всеки е прав да се бори за по-добро възнаграждение на труда си, за повече права, за по-хубав живот. Но хората, които полагат големи усилия и правят много жертви, живеят и много добре. Ние сме свикнали да се оплакваме, но не виждаме, че с големи жертви се постигат и големи резултати.  \r\n- Това правя и така живея през последните 13 години. Имало е през годините други риалитита, в които съм участвал, имало е реклами и други. Но те са по-скоро производни на това, че съм човек от екрана. А аз пък съм на екрана, защото обичам да правя музика. По-важното е да си щастлив с това, което правиш. Стандартът ти дали ще е  малко нагоре или надолу, това не е чак толкова важно. Може да сме добри хора и с не чак толкова висок стандарт. Може да има и много лоши хора с много висок стандарт. Това не е определящо за това какъв човек си и какво правиш с близките и с живота си. \r\n- Не знам дали съм я открил. Може би тя ме откри. Когато бях на 6-7 години, нашите имаха голям хубав касетофон и касети на \"Флойд\" и \"Бийтълс\", на \"Тангра\", \"Щурците\". Това  бяха първите неща, които слушах и пеех с тях. И нашите видяха, че съм явно някакво по-различно хлапе.  \r\n- Напротив, родителите ми са много музикални, но професионално никой не се е занимавал. Т.е. никой не си е изкарвал хляба с това. Всичките пеят, майка ми ни учеше да пеем на три гласа и беше много забавно. \r\n- Интересен въпрос. По-скоро има много банди, които ме вдъхновяват. Да говоря, че те са близко до нас, би било малко смешно, защото е различна средата, в която са отраснали, и свободата, която им е предоставяна. В САЩ, например, рокът се е появил отдавна, узрял е, минал е през хиляди етапи. Въобще музиката там, с цялото й разнообразие от кънтри и фолк е минала през много неща и хората са много по-напред. Така че по-скоро мога да говоря за вдъхновение, отколкото за някой, който е близо до мен. Всички стари класики, като \"Цепелин\", \"Ей Си Ди Си\" и \"Кис\", \"Бийтълс\", \"Флойд\", \"Роулинг Стоунс\", са ми били вдъхновение. От по-новите банди \"Фу Файтърс\", \"Стоун ейдж\", \"Арктик Мънкис\" са ми много близо до сърцето. Слушам разнообразни неща. Иги Поп, например, много ми харесва. Той има има един албум, вдъхновен от френски шансони, който ми е също много любим. Обичам да слушам предимно рок енд рол, но ми е интересна такава по-странна музика. \"Дъ Доорс\", разбира се, които ни бяха основното тийнейджърско вдъхновение.  \r\n- Вярвам в съществуването на някаква по-голяма енергия от нас, но не бих казал, че съм толкова добър християнин. Не мисля, че религията е хубаво нещо. Вярата е хубаво нещо, но догмите и това, че от страх, че няма да има спасение или че ще гориш във вечни мъки, а не със свободната си воля, не ми харесва като избор за живот. Естествено, това не е случайно, защото хората сме доста инстинктивни и примитивни същества и ако няма нещо, от което да ни е страх, нищо не пречи да си взимаш това, което пожелаеш. Преди законите да се появят, е била религията, за да спира хората. Така че може и да сме й благодарни, че сме стигнали до тук и че сме оцелели толкова дълго. Да, хората са склонни по празниците изведнъж да стават много добри и много примерни и да кажат, че стават чудеса. \r\n- Приемам вярата в себе си. Да се опитваш да бъдеш по-добра версия на себе си с всеки изминал миг. Мисля, че това е абсолютно достатъчно, за да живеем добре и всичко да бъде наред. Вярата в нещо по-голямо - ОК, то е за мащаб, то е, за не си вирим носа толкова. Но вярата в себе си е най-важното нещо. Да знаеш какво искаш, да си верен на себе си, да си верен на хората, които обичаш, да се стремиш да нараняваш по-малко. Това са хубавите неща и те трябва да се практикуват постоянно, за да вършат работа, те не могат да се практикуват 20 дни в годината.  - Ще бъда много добър. Ще бъда с най-близките ми хора и в тесен семеен кръг ще си говорим за отминалата година. Ще се порадваме на този успех, който постигнах по неведоми за мене пътища, тъй като всички видяха, че влязох като доста неопитен играч на фона на другите, които показаха какво могат още от самото начало. \r\n- Обмислям хибридна възможност. Аз съм свикнал с градския живот и той ми харесва. От друга страна винаги, когато съм имал възможност, съм бягал от него и съм ходил по планини, села и т.н. Така че по-скоро бих се опитал да намеря някоя готина къща в покрайнините на София или малко по-далече, но не чак толкова, че да трябва половин ден, за да стигна до столицата. Защото и студиото, и музиката, и другите ми занимания не позволяват да съм извън София. Но наистина обичам селския живот и бих го вкарал по някакъв начин в бита си. Няма да отглеждам животни, но бих си направил голяма градина и бих си правил домашна бира. - Домашно вино правя от 12-годишен, не е някаква новост за мене. А бирата е новото нещо.  \r\n- Какво си пожелаваш за теб и за българите за празниците? \r\n- Да сме здрави, да сме добри и да обичаме повече ближния - по християнски. ", "date": "2018.12.22", "title": "Дидо: Толерантността ни се изтърка заради политиците"}
