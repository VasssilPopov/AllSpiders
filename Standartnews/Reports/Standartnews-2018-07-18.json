{"url": "http://standartnews.com/mneniya/rikoshet_za_tramp-373784.html", "text": "Изводите от срещата Доналд Тръмп- Владимир Путин в Хелзинки трябва да се правят според реакциите по света. В САЩ доминират силно отрицателните отзиви, независимо от партийната принадлежност. Онези от републиканците, които до последно не вярваха, че Тръмп трябва да бъде техният кандидат за президент, очевидно се върнаха на старите си позиции. За демократите гневът от поведението и думите на Тръмп в Хелзинки са повече от очевидни. В Европа също виждаме един много очевиден скепсис, но не толкова силно огласен. Може да сравним поведението на Тръмп в Брюксел спрямо европейските му партньори и спрямо Путин в Хелзинки. Наистина, няма как водещите европейски лидери да не бъдат обладани от негативизъм спрямо американския президент. В същото време в Русия и в страните, които са нейни съюзници, коментатори и анализатори общо взето считат, че това е  пробив. Говорят за нова архитектура на света, че срещата в Хелзинки Още с вземането на властта във Вашингтон Тръмп имаше много интересна идеология. Аз лично не съм от тези, които считат, че той действа механично, воден от логиката на бизнесмен. Според мен Тръмп е представител на идеологията на неоконсерватизма. Това е времето, когато САЩ не бяха сред суперсилите, епохата, в която естествените съюзници на САЩ бяха Великобритания, Япония, Австралия, но не и Европа. Иначе казано това е онзи момент, в който САЩ желаеха да заемат мястото на Британската империя като стожер на Западния свят. От 70 години насам ние имаме изградена една определена ценностна система на международните отношения, в която доминира свръхдържава с излаз на океан. До 1945 г това беше Британската империя, след 1945 г това са САЩ. И това водачество е функция, която не може да бъде предадена, не може да бъде отстъпена, тъй като става въпрос за определени обществено-политически и икономически параметри. Става въпрос за пазарната икономика, за правата на човека, нещо, което сега Тръмп се опитва да го отъждестви със Сорос и с демократи и либерали. На практика американският президент се опитва да върне САЩ в една епоха преди 1970 г. Не случайно институциите в американската държава са тези, които изказват най-силен негативизъм към сегашния президент, това са службите, това е ФБР. В самото начало на мандата на Тръмп някои близки до Кремъл анализатори считаха, че той се опитва да превърне САЩ в нормална държава, отказвайки се от империята. Това обаче Защо? Защото Европа, за жалост, е родината на двете световни войни. Двете световни войни, в която една държава от сушата се опита да наложи своята хегемония. Нещо, което явно не трябва да се допуска. Защото ние изповядваме онази ценностна система, която държавите от водата, от морето, изповядват. Затова съвсем нормално е САЩ да имат огромна армия и такова голямо влияние. Пак подчертавам, че говорим за система, която доброволно е приета от европейците. Сега Тръмп се опита да я промени изцяло. Според мен това няма как да стане. Просто защото вътре в САЩ, в самата система, която обхваща и Западния свят, има много силна опозиция. И тя е много по-силна и активна, отколкото настоящия стопанин на Белия дом. Тръмп се опита да върне нещата назад. Нещо, което няма как да се получи. Ако се върнем към срещата в Хелзинки, важното е, че на нея не бяха подписани никакви конкретни споразумения или договори. И това е големият шанс, че няма конкретно обвързване от страна на Тръмп. Видяхме заявени намерения, които обаче ще бъдат тествани през ноември. Тогава са частичните избори в САЩ за подновяване на състава на законодателите и на губернаторите. Наесен ще се види дали тази политика на Тръмп за тотална промяна на системата се приема от американските избиратели или не.", "date": "2018.07.17", "title": "Рикошет за Тръмп"}
{"url": "http://standartnews.com/regionalni/v_sabota_otkrivat_novata_zala_arena_shumen-373778.html", "text": "Многофункционалната спортна зала \"Арена Шумен\" ще бъде официално открита на 21 юли с демонстрации на спортни клубове от града и богата музикална програма. Това съобщиха на пресконференция днес кметът на Шумен Любомир Христов, заместникът му Боян Тодоров и ръководителят на строителния екип на фирмата - изпълнител Емил Мартинов, цитирани от БТА. \"За година и половина залата е проектирана, построена и от вчера има акт 16. Удовлетворен и горд съм от това, което направихме като екип\", каза Христов. Той припомни, че за изграждането на залата са отпуснати 8,5 млн. лв. от МС. Акт 16 е подписан вчера, без забележки, от 13-членна държавна приемателна комисия с представители на всички институции, които имат отношение към обекта, отбеляза Емил Маринов. Той припомни, че около 21 декара е зелената площ около залата, където са засадени близо 200 дръвчета и има 300 паркоместа. Освен основната площадка в \"Арена Шумен\", предназначена за спортни и културни прояви, както и изградените трибуни, залата разполага с помещения за кафене, за спортен магазин, за фитнес, за сауна и парна баня и множество други помещения, предназначени за спортисти и журналисти. Залата е достъпна и за инвалиди, уточни Маринов. \"Арена Шумен\" ще разполага с 1500 седящи места. При организирани културни и спортни прояви могат се осигурят още от 600 до 900 допълнителни /подвижни/ места, а във ВИП залата - 200 места, отбеляза Христов. Той уточни, че първоначално залата ще се стопанисва и управлява от общинското предприятие \"Общински жилища и имоти\"; на следващото заседание на Общинския съвет ще бъде предложено и колко да е цената за наема й. \"Арена Шумен\" се очаква да бъде официално открита от премиера Бойко Борисов на 21 юли, около 19.00 часа. Церемония включва демонстрации, на входа на залата, на спортните клубове по футбол, хандбал, баскетбол, шахмат, бойни спортове и мажоретки от града. Националният фолклорен ансамбъл \"Българе\" по-късно ще изнесе музикално-танцов спектакъл. На сцената ще се представят и други популярни български изпълнители. След официалното откриване на залата ще бъдат организирани дни за свободен достъп до съоръжението, за да може да бъде разгледано от всички желаещи, бе съобщено на пресконференцията.", "date": "2018.07.17", "title": "В събота откриват новата зала Арена Шумен"}
{"url": "http://standartnews.com/kultura/galeriya_lik_predstavya_kartini_na_hudozhnichka_s_lyubov_kam_arhitekturata-373758.html", "text": "Столичната галерия ЛИК организира изложба на Иванна Шмелева – майстор на архитектурната графика. Изложбата е под заглавие „Архитектурни орнаменти\" – живопис и графика. Тя ще се проведе от 18 до 27 юли, като откриването е на 18 юли (сряда) от 18.30 ч. в галерията на ул. Лайош Кошут 37, София. Галерия „ЛИК\" представя за втори път изложба на Иванна Шмелева. В експозицията е представена сбирка от графични и живописни творби, създадени от Иванна през няколко предишни години. Картините на художничката изобразяват пейзажи и архитектурни забележителности на Санкт-Петербург, Минск, Гомел, София, Бишкек и други градове. Част от творбите са изработени с присъщия й непосредствен живописен маниер, с използване на открити и ярки цветове. Другите – напротив се отличават с графичен характер. По образование авторката е архитект-дизайнер, затова тя обръща много внимание на градските и архитектурните пейзажи. Иванна Шмелева е участник в различни конкурси и изложби, притежател е на награда от Съюза на дизайнерите в Русия за най-добра архитектурна графика. Тя има поредица от самостоятелни изложби в различни държави. През 2015 г. в Деня на славянската писменост и култура, в Националния музей на Казахстан в гр. Астана, бе проведена изложбата „Страната България\", в която бяха показани графики на авторката. Изложбата бе организирана от Министерството на културата на Казахстан и Българското посолство в Казахстан. В България авторката организара пет самостоятелни изложби. В галерия «ЛИК» в София през лятото на 2017 година, се състоя самостоятелната изложба на художничката, «Магията на цветята». Изложбата «Архитектурни орнаменти» включва  33 творби.", "date": "2018.07.17", "title": "Галерия ЛИК представя картини на художничка с любов към архитектурата"}
{"url": "http://standartnews.com/lyubopitno/krasivata_teodora_mudeva_e_novata_kralitsa_na_burgas-373757.html", "text": "17-годишната ученичка Теодора Мудева е новата Кралица на Бургас. Тя плени жури и публика в провелия се в неделя конкурс за красота в морския град. Нейни подгласнички станаха 19-годишната Джесика Гюмишева и 17-додишната Джулия Мицова - съответно на 2-ро и 3-то място. С лентата Лице на публиката се окичи Мариела Калоянова от Френската гимназия в Бургас. Конкурсът Кралица на Бургас се проведе в неделя, в препълнената зала на Летния театър. Водещ бе Руслан Мъйнов, а публика и жури имаха възможността да се насладят не само на красотата на участничките, но и на две впечатляваща шоу програма - спектакълът \"Елементи\" на бургаския стилист Тодор Тодоров и  уникалното мапинг шоу \"Креволюшън\" , които партньорите на конкурса Christian of Roma бяха подготвили за тях. За доброто настроение на гостите между част от турове пък се погрижи очарователната Нелитa, която направи промоция на най-новата си песен Can't hide. Сред журито се бяха собственичката на МА Интерсаунд и лицензиант на конкурса Мис България, г-жа Ирина Папазова; филмовия продуцент Джанфранко Пиерантони; д-р Елиза Георгиева управител на фондация Св. Иван Рилски град Плевен; собственичката на Christian of Roma Елена Кристиано; Мисис Бургас 2018 Вержиния Иванова; директора на спортното училище в Бургас г-н Димитър Костов и др. Участничките в конкурса Кралица на Бургас дефилираха в тоалетите на Елена Христова, бутик „Салма\" с дизайнер Милена Дамянова, банските Шугърфри и официалните тоалети на Стоян Радичев, а допълнителен блясък им придаваха най-новата колекция на бижутата \"Сваровски\". За съвършения вид на претендентките за така желаната корона се погрижиха фризьорите от VIP Studio Christian of Roma и топ гримьорът Арсена Андреева. Всички участнички получиха подаръци от професионалните продукти за коса на Christian of Roma, козметика от REFAN и енергийни напитки с марката Tonino Lamborghini\". Събитието премина със съдействието на община Бургас, а финалистката ще представя града на националната надпревара МИС БЪЛГАРИЯ 2018г.", "date": "2018.07.17", "title": "Красивата Теодора Мудева е новата Кралица на Бургас"}
{"url": "http://standartnews.com/svyat/mogerini_kam_tramp_shtom_es_e_vrag_na_sasht_koi_sa_priyatelite_ti-373764.html", "text": "Еврокомисарят по външната политика и сигурността Федерика Могерини отговори на коментарите на американския президент Доналд Тръмп, че \"ЕС е враг на САЩ\". \"Ако бях журналистка, бих попитала президента Тръмп кои са приятелите му\", каза Могерини. И добави: \"За нас е много ясно кои са нашите приятели и САЩ със сигурност са сред тях. Многократно съм казвала, че промяната във властта не променя приятелството между държавите и народите. За нас със сигурност САЩ са близък приятел и партньор. Така и ще остане.\" Според дипломат №1 на Европа управлението на САЩ трябва да има ясна представа за своите приятели \"Имаме и други приятели - Канада, Япония, Австралия, Нова Зеландия, държавите от Латинска Америка и Африка\", добави Федерика Могерини. Междувременно германският външен министър Хайко Маас каза, че Европа вече не може да разчита на Доналд Тръмп и трябва да сплоти редиците си \"Не можем повече да разчитаме напълно на Белия дом - каза министър Маас - за да запазим партньорството си със САЩ, трябва да го приспособим. Първата ясна последица може да е, че в Европа трябва допълнително да стегнем редиците си\". Според него Европа не бива да се оставя да бъде разединена, колкото и остри да са словесните атаки на американския държавен глава", "date": "2018.07.17", "title": "Могерини към Тръмп: Щом ЕС е враг на САЩ, кои са приятелите ти?"}
{"url": "http://standartnews.com/lyubopitno/alterko_robotiks_razrabotva_iot_inovatsii_s_deutsche_telekom-373786.html", "text": "Алтерко Роботикс стана част от Hub:raum – програмата на Deutsche Telekom за разработка на иновации в партньорство със стартъпи. Българската IoT компания бе избрана сред стотици кандидати от цял свят, предлагащи решения и продукти за внедряване в LTE-M мрежа. На втори етап, Алтерко Роботикс взе участие и в уъркшопа LTE-M Prototyping, където представи иновативни концепции и решения в продуктовите категории: Wearables и Умен дом, заедно с още 23 компании. Идеите и решенията, които българската компания презентира по време на събитието, впечатлиха всички присъстващи. В резултат, компанията продължава напред отвъд прототипите, към по-нататъшно реализиране на идеите си в партньорство с немския телеком. Съвместно с Deutsche Telekom и под тяхно ръководство и подкрепа, Алтерко Роботикс ще работи върху разработването на умни LTE тракинг устройства MyKi, както и върху продуктова линия за умен дом Shelly Smart Home, ползваща NB IoT. Основана през 2012 г. от водещата телекомуникационна компания Deutsche Telekom, програмата Hub:raum се провежда с цел проучване и разработка на иновативни решения и продукти в сферата на IoT (https://www.hubraum.com/). Тя таргетира IT стартъпи и млади компании от цял свят. Казано накратко, Hub:raum е технологичният инкубатор на Deutsche Telekom. Замислена като партньорство между стартъп компании и немския телеком, програмата Hub:raum се стреми да даде подкрепа и тласък на иновациите и да открива нови бизнес възможности и за двете страни: стартъп компаниите печелят финансова подкрепа, както и достъп до технологичните ресурси, клиентите и познанията на Deutsche Telekom, докато телекомът се възползва от новите бизнес възможности, които иновативните идеи на стартъп фирмите откриват пред него. Преди седмица Hub:raum бе домакин и на уъркшопа LTE-M Prototyping, където повече от сто души (включително предприемачи, ментори, инженери, членове на програмния екип и експерти от T-Mobile) работиха заедно за разпознаване, планиране и създаване на прототипи и разработване на потребителски решения за LTE-M мрежа, осигурена от Deutsche Telekom AG. Уъркшопът предостави и уникална възможност за натрупване на ценен опит във връзка с въвеждането на NB-IoT на пазара и за съвместно разработване на решения, основаващи се на IoT свързаност. Екипът на Алтерко Роботикс също взе активно участие в уъркшопа.", "date": "2018.07.17", "title": "Алтерко Роботикс разработва IoT иновации с Deutsche Telekom"}
{"url": "http://standartnews.com/regionalni/stoyan_milanov_lipsata_na_dostatachno_obuchenie_e_osnovniyat_problem_v_speshnata_meditsina-373776.html", "text": "Основният проблем в Спешната помощ не е заплащането, каза днес във Варна националният консултант по тази специалност и председател на Българското дружество по спешна медицина проф. Стоян Миланов. По думите му има нужда от повече обучение на работещите в тази сфера, популяризиране на професията, за да бъдат привлечени млади хора. Наложително е да се проведе и по-сериозен обществен дебат за отношението към тези специалисти, каза проф. Миланов. Във Варна днес той бе отличен като \"Лекар с принос в стандартизацията на спешната медицина\" от пациентски организации \"Заедно с теб\". Председателят на обединението Пенка Георгиева посочи, че отличия в тази област на медицината се дават за пръв път в страната. По думите й причината за учредяването на тези награди е, че трудът на спешните медици е изключително тежък и те заслужават признание, уважение и благодарност. Призът за лекар-доайен в Спешната медицина получи проф. Милан Миланов. Наградата за принос в донорството и трансплантациите бе за проф. Вилиян Платиканов, регионален координатор по донорство и ръководител на Клиника по анестезиология в УМБАЛ \"Св. Марина\"-Варна. Пациентските организации отличиха и реанимационния екип д-р Пенка Чалъкова, фелдшер Димитър Лефтеров и шофьор Росен Люцканов, които са с над 20-годишен стаж в ЦСМП Варна.", "date": "2018.07.17", "title": "Стоян Миланов: Липсата на достатъчно обучение е основният проблем в Спешната медицина"}
{"url": "http://standartnews.com/lyubopitno/cocacola_pusna_parviya_vertikalen_tiyn_serial_u_nas-373772.html", "text": "SEEN е първият вертикален тийн сериал на Coca-Cola в България. Епизодите вървят всяка седмица в петък и може да се гледат на MySparx/WOAH  и на страницата на Coca-Cola във Facebook - https://www.facebook.com/cocacolabulgaria/. Видеото показва в развитие отношенията на група приятели - Елла, Нина, Алекс и Джейк. Те са по на 16 и като всички на тази възраст живеят в мрежата. Животът, или поне по-важната част от него, според личния им мироглед, е това, което се случва докато споделят, обсъждат, преживяват, харесват или отричат в собствените си онлайн кръгове. Пишат съобщения за всичко и за всички. И, разбира се, получават Seen – проклятието на чата. Това усложнява нещата и променя отношенията вътре в групата. Защото в чата на техния живот Seen (видяно съобщение, но без отговор) означава много - пренебрежение, нежелание, нехаресване, несигурност, страх - все неприятни неща. Сериалът SEEN е хит в Полша, Сърбия, Италия, Румъния и Унгария и тази година бе сред номинираните за надпреварата в категория „Медии\" на филмовия фестивал в Кан от общо 2594 кандидатури. Историите и героите на SEEN се следят не само от връстниците им, но и от техните родители. Защото SEEN е възможност да погледнат живота на децата си отблизо и без маски. Допълнително предимство за популярността на сериала е вертикалният формат на епизодите. Те са направени специално за мобилни устройства, за максимално добро изживяване. Епизодите на SEEN вече може да се гледат и в Гърция, а от есента тръгват в Швейцария и Австрия. Не е трудно да разбереш какви са днешните 16-годишни – просто влез в техния чат. Гледай SEEN на MySparx/WOAH всяка седмица в петък. SEEN, епизод 1: https://youtu.be/UCDh1cxnWIk", "date": "2018.07.17", "title": "Coca-Cola пусна първия вертикален тийн сериал у нас"}
{"url": "http://standartnews.com/mneniya/es_da_pomogne_s_pari_na_turtsiya_da_spre_chumata-373771.html", "text": "  - Това е едно заболяване, което обхваща лигавиците на храносмилателната система, на дихателните пътища. Образуват се афти, които ерозират по-нататък и направо изглежда като проказа. Тази болест е много позната в Африка и то точно между Тропика на рака, най-разпространено в тази зона, в северната тропична зона - Не е характерна за Балканския полуостров, има я в Мала Азия и на Индийския полуостров. В Турция е навлязла преди 3-4 години и там, както каза Дамян Илиев (шефът на БАБХ -б.р.), в последните 3-4 години има около 700 регистрирани огнища на чума, и то все още не ликвидирани. - Не,  това не е такава болест, която да се пренася на човека. Но затова пък епидемията по животните се разпространява много бързо, най-вече по дихателен път от заразените животни. - Трудно да се посочи категорично източникът, но най-вероятно чумата е пренесена у нас от диви животни от Турция, предполагам диви свине. - От нашата асоциация на овцевъдите и козевъдите считаме, че е малко прибързана тоталната евтаназия, защото няма такива животни с явно изразените признаци на болестта. В нарочените  стада, доколкото стана известно, са установено симптоми при  няколко  животни, така че няма масово разпространение. Освен това се смята, че има антитела, които могат да бъдат отстранени от самите животни.  Всичко това дава повод за някакво съмнение, че се е действало малко прибързано. А иначе няма спор, че самият вирус много бързо се развива и се предава на други животни. - Ако има достатъчно доказателства за заразата, няма друг начин освен умъртвяването. За да не се разпространи заболяването, животните трябва да бъдат изолирани и избити, защото тази чума e както масовия мор при хората едно време. Тръгне ли, няма спиране... - Има ваксина срещу чумата, но тя е забранена от Европейския съюз и ако се установи използването й, следват жестоки санкции срещу държавата. - Не, защото, както казах, чумата не е позната в България. Даже в учебниците на ветеринарните лекари няма кой знае какви описания за чумата при дребните преживни животни. И това е една от препоръките, които даваме от нашата асоциация: трябва  повече да се познава това заболяване, трябва да се информират хората, защото е много близо до нашите граници, а както се вижда и влиза при нас. - В тези райони, за съжалание всичко е оставено в ръцете на практикуващите ветеринарни лекари,а те не са толкова много, защото в района няма кой знае колко работа. Ветеринарите в пограничните райони трябва да бъдат повече, за се засили контролът по границата и в самите стада. - Трудно е да се каже колко са, но не са много. Няма интерес към тази професия, а и към този район. - Пагубно. Броят на дребните преживни животни и без това намаля катстрофално в пооследните години. В момента имаме някъде около милион и половина овце и кози, а нека припомня, че през 80-те години на миналия век сме имали повече от 11 милиона. Сега в Европейската комисия се води един много сериозен разговор и се обсъжда състоянието на овцевъдството и козевъдството в Европейския съюз. Установява се,че от началото на 80-те години броят на овцете и козите в стрните от ЕС е намалял с 25 милиона. А от тия 25 милиона само 9 милиона са в България. И от тях сега ще бъдат унищожени около 4-5 хиляди заради чумата. -  Ние предлагаме най-напред този въпрос да се постави в Европейската комисия от нашите евродепутати. Да се направи сериозен консулт, защото се установява, например, че в целия Европейски съюз има само около десетина ветеринарни лекари, които познават чумата като заболяване, защото тя не е характерна за нашия континент.  И трябва наистина да се направи един сериозен консулт, за да се засилят контрола и профилактичните мерки.  Според нас наложително да се проведат разговори и с властите в Турция. Трябва, ние често го предлагаме и това, да се засилят профилактичните мерки там, на място в неликвидираните огнища на чумата. От нашата асоциация смятаме, че както ЕС дава пари на Турция за спиране на мигрантския поток, така трябва да им дадем средства и за борба с чумата.", "date": "2018.07.17", "title": "ЕС да помогне с пари на Турция да спре чумата"}
{"url": "http://standartnews.com/mneniya/darzhavata_da_se_grizhi_za_kadarnite_chinovnitsi-373733.html", "text": "- Към настоящия момент общо взето като ситуации и като капацитет държавната администрация е доста различна. Както хората се променят, така се променя и развитието в публичния сектор по отношение на кадровата политика. Стабилитетът в държавната служба се наруши с годините, защото се наложи една практика при промяна на политическото управление новият министър автоматично да се захваща с щатната численост и длъжностното разписание на конкретното ведомство. Какво имам предвид? Понякога освобождаването с лека ръка на капацитет в публичния сектор не е безболезнено. Държавната администрация губи кадри, които с години са израснали в йерархията и държавата е инвестирала в тях. Говорим за тези хора, които с кариера са постигнали своята съдба. Не говорим за т. нар. инцидентни назначения, с които държавната администрация закъса през годините, а през 2013-2014 г дори се появи  прозвището \"калинки\" за такива случаи. Говорим за общия случай, когато човек започва като младши експерт, преминава през длъжността старши експерт, после става началник на отдел, докато стигне до директор на дирекция. И когато дойде конкретният министър и даже :\"Абе вижте сега,  не го познаваме този човек, аз имам право на екип, аз сега какво мога да направя\". - Автоматично му се дава оформлението на една дирекция, за да може той да се освободи от конкретния директор или държавен експерт чрез съкращаване на щата и преструктуриране. Обикновено с постановление на Министерски съвет се изменят устройствените правилници на администрацията. И какво става? Конкретният държавен служител, който е градил кариера и познава нормативната база, а държавата е инвестирала години наред в неговата квалификация, обучение и специализации, става и си отива. И автоматично постъпва в частния сектор, откъдето много трудно би се върнал в публичния сектор. Защото човекът си казва, че ако утре властта пак се смени, новият министър може отново да го изгони. Затова в настоящия момент наблюдавам недостиг на капацитет в публичния сектор. т.е. ние наново трябва да назначаваме младши експерти, да ги обучаваме в кариерно развитие и израстване, а това става доста по-бавно и постепенно. - За младши експерт, който постъпва за първи път на държавна служба, не се изисква никакъв професионален опит и стаж. Обикновено на него му трябват минимум 2-3 г. за да придобие опита, позволяващ му да стане старши експерт, съответно главен държавен експерт и т.н. Затова е добре при смяна на политическото ръководство да остават капацитетните хора в администрацията, които ще осигурят  приемственост. - Субективизмът в областта на атестирането е много повсеместен, особено с полагането на най-ниската оценка атестация \"5\". Министърът казва, че на този ще му сложим най-ниската оценка. Обаче същият държавен служител с 3-4 години опит в своята кариера е получавал в системата  атестация \"2\", която е  една от високите оценки. И няма как изведнъж той да получи атестация \"5\". Но тъй като това не подлежи на съдебен контрол, а е прерогатив изключително на атестиращия орган, на прекия ръководител, съответно в случая човекът се освобождава. Това обаче често води до съдебни дела. И обикновено съдът възстановява служителя, който се връща на бял кон, изплащат му се един куп заплати и обезщетения и държавата отново е губеща. - Мога да кажа, че в България има изключително качествени специалисти в областта на публичния сектор. Дори младшите експерти са изключително компетентни. Те владеят поне един чужд език, дори по два. По нищо не отстъпват на колегите си в институциите на ЕС, където някои и започнаха работа. Българският държавен служител е компетентен, но не е мотивиран достатъчно като заплащане. Това е голям проблем, защото при ниска заплата и лоши условия на работа, всеки един човек се замисля и казва: \"Мен какво ме задържа в публичния сектор ?\". - В публичния сектор има изключително големи отговорности. Освен административната, тук има наказателна и дисциплинарна отговорност. В същото време заплатите не са толкова високи. Затова и много хора предпочитат да работят в частния сектор, защото там има бизнес логика: гледат се резултатът и печалбата. В публичния сектор обаче не всеки път се гледа резултата, а важен е държавният интерес. Като държавни служители трябва да се стараем държавата да бъде защитена. Ние не можем да си позволяваме да гледаме и да коментираме решения по целесъобразност, ние гледаме решенията по законосъобразност, защото отговаряме за нашите действия пред закона. А пък има и нещо друго. В момента се наблюдават драстични разлики в заплащането на централна администрация и на второстепенните разпоредители. Говоря за инспектори в държавни комисии, контролни органи, регионални здравни инспекции. Заплатите им не са високи, а те осъществяват контрол. Отговорността е голяма и затова трябва да се помисли да има държавна политика по отношение на заплащането в публичния сектор. - Проблемът с електронното управление не е от вчера, това е един дълъг процес. Реформите в България стават много бавно и тромаво. Все пак не може да не се отбележи напредъкът на настоящото правителство по отношение на облекчаване на регулаторната и административната тежест. В момента администрацията може да се похвали с един модерен капацитет по отношение на    осигуряването на информацията. В почти всяко министерство и държавна агенция всеки един документ, който постъпва, се сканира. Не се налага тези хартиени копия, които до момента ние пазим, да бъдат съхранявани. В момента части от документите се издават по електронен път, имейлите и кореспонденцията, която се следва и електронният подпис, който в повечето от администрациите е въведен, са много полезни по отношение на бързата комуникация и обслужването на бизнеса и гражданите. - Категорично недопустимо е за конкретно удостоверение, което е от компетентността на публичния орган, гражданинът да няма достъп до електронната услуга и да не му бъде осигурен по електронен път този документ. В тази посока Държавната агенция за електронно управление направи доста реформи и има голям напредък по отношение на осигуряването на електронния документ. - Не само по времето на Тагарински, но и при Николай Василев. Аз също съм работила в това министерство. Функциите и отговорностите на това ведомство бяха големи по отношение на контрола в държавната администрация, както и специализираната дирекция в министерството \"Управление на човешките ресурси в държавната администрация\", която регулираше целия процес по отношение на кадровата политика. Към настоящия момент дирекция \"Държавна администрация\" е ситуирана в МС. Тя работи много успешно, даже в момента се правят промени в действащата нормативна база в областта на държавната служба, за да се изчистят определени моменти, които са спорни.", "date": "2018.07.17", "title": "Държавата да се грижи за кадърните чиновници"}
{"url": "http://standartnews.com/svyat/putin_i_tramp_si_premeriha_i_kolite__eto_kakvi_chudovishta_gi_vozyat-373762.html", "text": "Срещата между президентите на САЩ и Русия Доналд Тръмп и Владимир Путин в Хелзинки бе пряк двубой за надмощие между двете големи момчета в световната политика, затова и много от коментарите след нея са кой кого засенчил и кой си тръгнал като шампион. В Хелзинки Тръмп и Путин си измериха и колите, като руският президент показа на света новата лимузина \"Аурус Сенат\" едва за втори път след последното си встъпване в длъжност. Както подобава за руснаци, повечето характеристики на колата на Путин са обвити в секретност, докато за американския президентски \"Кадилак\", наричан галено \"Звяра\", се знае малко повече. Той разполага с камери за нощно виждане, оръдия за изстрелване на газови гранати, напълно бронирана вътрешна капсула, способна да издържи на химическа атака, както и достатъчно количество кръв за евентуално спешно преливане за президента. Сателитният телефон има директна връзка с вицепрезидента и с Пентагона, а резервоарът за горивото е уплътнен със специална пяна, която го предпазва от избухване дори при пряко попадение със снаряд. Бойната броня на \"Звяра\" е поне 10 см дебела - сплав от стомана, алуминий, титан и керамика. Стоманени плочи в шасито пазят колата от бомбени взривове, гумите са подсилени с кевлар, а пръстени от стомана придвижват \"Звяра\" дори когато гумите са напълно унищожени. Стъклата му са от 5 слоя стъкло и поликарбонат, достатъчни да издържат на попадения от бронебойни куршуми. Шофьорът е единственият, който може да отваря един от прозорците, и то само до 6-7 сантиметра. Водачът е преминал специална подготовка, способен да измъкне колата при всякакви условия, както и да направи екстремен 180-градусов завой. Руският \"Аурус Сенат\" е съвместна вече 6-годишна разработка от проекта \"Кортеж\" за над 300 млн. долара на московския Централен научно-изследователски институт за автомобили и немските автомобилни фирми \"Порше\" и \"Бош\". По данни от руската преса лимузината има мощност от 592 конски сили, задвижва се от турбо 4,4-литров V8 двигател, разработен от \"Порше\". Колата на Путин е дълга малко над 7 м, с което превъзхожда \"Звяра\" на Тръмп, но е по-лека с нейните 6,5 тона. Бронята и шасито й със сигурност издържат на бомбени попадения, като според автомобилния експерт Вячеслав Суботин в нея има \"бронирана капсула срещу изстрели и мини\". Вътрешната й комуникационна система е свързана с руските сателити, тя позволява на \"Аурус\" да бъде  на линия при всякакви обстоятелства. \"Защитната система също е топ, устоява дори на химическа атака\", добави Суботин. \"Колата може да затвори прозорците си и да остане дълго време под вода, като подводница. Лимузината има оригинални предавки - автоматични и хибридни, с генератор, който може да работи и като електрически двигател\".", "date": "2018.07.17", "title": "Путин и Тръмп си премериха и колите - ето какви чудовища ги возят"}
{"url": "http://standartnews.com/biznes/balgarin_v_kluba_na_it_miliarderite-373788.html", "text": "От години технологичният сектор доминира в списъка с най-богатите хора в света. Бил Гейтс, Марк Зукърбърг, Джеф Безос имат запазени места в Топ 10. От януари 2018 г. досега секторът е създал нови 11 милиардери, според Bloomberg. Най-младата милиардерка е на 20 г. без нито един работен ден. Сред тях е българинът Влад Тенев, съосновател с Байджу Бат на платформата за безплатна търговия на фондовите борси Robinhood. След набиране на нови инвеститори в платформата през месец май, нейната оценка достигна 6 милиарда долара. Така делът на българина в компанията е достигнал 1 милиард. В списъка са също Даниел Ек, съосновател и главен изпълнителен директор на Spotify, която стана публична компания през април, Араш Фирдоси, съосновател на услугата за споделяне на файлове Dropbox. Кой е Владимир Тенев? 30-годишният предприемач е рoдeн във Варна. Когато е на 4 години, семейството му се мести в САЩ. Бaщa мy е иĸoнoмиcт. И двамата му родители работят за Световната банка и настояват синът им да продължи да се развива във финансовия сектор. Владимир учи математика в престижния Стандфордски университет. Още тогава започва първата си работа като стажант в търговска фирма. Но идва фалитът на Lehman Brothers, който отприщва световната финансова криза. И тези събития предначертават друг път за младия студент. Тогава неговият бизнес партньор Байджу Бат, с който по-късно започват проекта Robinhood, настоява да се преместят в Ню Йорк и да основат заедно малка фирма за търговия. Появява се и първият им старт-ъп - Chronos Research, който предлага различни инструменти на хедж фондове и банки за изграждането на автоматизирани стратегии за търговия. Той е и стъпката към истинския успех с Robinhood. \"Преди да започнем с Robinhood, имахме много малък опит с развитието на мобилни приложения. Така че започнахме с няколко експериментални приложения, докато чакахме регулаторното одобрение за Robinhood\", разказва Тенев. Първоначално подкрепа за проекта Влад и Байджу получават от клиентите си. 10 хиляди души се регистрират в сайта на приложението през първия ден от пускането му. През първата седмица те се увеличават то 50 хиляди души, а през първата година вече са близо 1 милион. Въпреки проблемите с привличането на инвеститори в началото, през пролетта на 2015 година младите предприемачи вече са успели да спечелят 3 милиона долара от инвеститори, сред които Index, Google Ventures, Anderssen, а по-късно в списъка влиза и световноизвестният хип-хоп изпълнител Снуп Дог. Преди две години Тенев е включен в класацията \"30 до 30\" на Форбс.", "date": "2018.07.17", "title": "Българин в клуба на IT милиардерите"}
{"url": "http://standartnews.com/biznes/dannite_na_otsyadashtite_v_hotelite_shte_vlyazat_v_edinna_informatsionna_sistema-373769.html", "text": "Единна система за туристическа информация (ЕСТИ) ще започне работа от май следващата година. Според предварителни прогнози до три години от началото на работата на системата се очаква ръст с 20 на сто на приходите от нощувки на база на сега регистрираните, което ще се дължи на ежедневното автоматично въвеждане на данните. Това каза на пресконференция министърът на туризма Николина Ангелкова. Ангелкова и изпълнителният директор Огнян Траянов от \"Технологика\" - избраната фирма-изпълнител, подписаха договор за изграждане и внедряване на ЕСТИ. ЕСТИ ще свърже в реално време регистрите на местата за настаняване с Министерството на туризма, НАП, МВР, НСИ и общините. По този начин се облекчава обменът и обработка на данните от различните регистри. Системата е част от борбата със сивия сектор и е свързана със сигурността, коментира министърът. Тя напомни, че повече от година и половина беше обжалване на процедура за обществената поръчка за системата. Договорът е на стойност 1, 128 млн. лева с ДДС, а шест месеца е срокът за изпълнение на техническото задание. След това ще има тестови период . От май догодина системата ще функционира напълно във всички места за настаняване - клас А и Б, като за последните места за настаняване - основно хижи, къщи за гости, апартаментни комплекси, апартаменти за гости, които се намират в по-труднодостъпни райони, ще може да се подава информация в съответното кметство на хартиен носител. Предвижда се да има списък с труднодостъпните места, който ще бъде одобрен от министъра и ще бъде публикуван на сайта на ведомството. С напредването технологии ще може и през смарт телефоните да се въвеждат данните. Тази система няма да е публична, а защитата на личните данните е изцяло гарантирана. Предвижда се до нея да има ограничен достъп на база на правомощия. Системата ще се администрира от министъра на туризма, а достъп ще имат кметове, МВР, НАП и само в техния профил представители на бранша - управителите на местата за настаняване, които въвеждат данни, обясни министърът. По данни на \"Технологика\" ще е нужна минимална компютърна грамотност за въвеждане на информация. Министър Ангелкова напомни, че по закон въвеждането на данните е задължително за хотелиерите и те сами ще трябва да го правят в реално време - в момента, в който пристигат туристите, това трябва да бъде отразено в системата. Ще има и механизъм за обратна връзка и проверки на място, за да се гарантира, че системата работи и реално отразява броя на туристите в дадено място за настаняване. Бизнесът ще бъде обучен за работа със системата и работата с нея няма да му струва нищо. Системата ще позволи и събиране на статистически данни в туризма по региони, области, по типове места за настаняване и други.", "date": "2018.07.17", "title": "Данните на отсядащите в хотелите ще влязат в единна информационна система"}
{"url": "http://standartnews.com/biznes/nyama_kitaytsi_na_letishte_plovdiv-373785.html", "text": "Одобреният за концесионер на летище Пловдив консорциум, съставен от китайската компания \"Хайнан\" и българската „Пловдив еърпорт инвест\", най-вероятно няма да подпише договора за управление на аеропорта, научи „Марица\". Последният възможен срок за това изтича днес, но до вчера вечерта нямаше информация в Министерството на транспорта да са внесени необходимите документи. Припомняме, че в средата на юни китайската част от избрания концесионер поиска едномесечна отсрочка по чисто административни причини - за приключване на процедурите по приемането на решения от управителни органи на китайската корпорация HNA Group, част от която е \"Хайнан\". Най-вероятно китайците са загубили интерес към сделката след внезапната смърт на президента на корпорацията - 57-годишният бизнесмен Уан Джиан, който загина при нелеп инцидент във Франция. Освен това, както \"Стандарт\" вече неведнъж писа, от началото на годината китайският конгломерат HNA Group разпродаде голяма част от бизнеса си, за да покрие огромните си задължения от над 100 млрд. долара. Както неотдавна обясниха от транспортното министерство, след отпадането на класирания на първо място китайско-български консорциум, от ведомството се очаква да поканят за преговори класирания на второ място \"Консорциум Летище Пловдив\", в който влизат \"Тракия икономическа зона\" и най-голямата автотранспортната компания у нас - ПИМК, която неотдавна спечели концесията на интермодалния терминал край града под тепетата.", "date": "2018.07.17", "title": "Няма китайци на летище Пловдив"}
{"url": "http://standartnews.com/balgariya/chumata_doshla_ot_nelegalen_vnos_na_zhivotni_ot_turtsiya_tvardyat_eksperti-373781.html", "text": "Най-вероятната причина за проникване на чумата по животните в България и ЕС е нелегално транспортиране на заразено животно от Турция, обяви д-р Ивайла Давидова от Българската агенция за безопасност на храните по време на пресконференция днес. „Дори и в момента в сградата на БАБХ има представители на лабораторията в Монпелие, които извършват изследванията и най-вероятната причина за проникване на вируса на територията на България и Европейския съюз е нелегално транспортиране на животно, най-вероятно заразено, от Турция в България. Това не е прецедент, тъй като най-често около религиозни празници се случва нелегална търговия. Най-вероятно е станало по този начин\", посочи тя, цитирана от Агенция Фокус. Даваме безапелационната си подкрепа на ветеринарните лекари в Ямболска област и се обявяваме против политизирането на проблема и езика на омразата - това се посочва в декларация от името на Съюза на ветеринарните лекари в България (СВЛБ), също огласена на извънредната пресконференция на БАБХ. Болестта чума по дребните преживни животни е особено опасна, силно заразна, използва се за биологично оръжие и мерките изискват високо ниво на биосигурност чрез умъртвяване по хуманен начин във всяко населено място, в което положителен резултат е дало дори само едно животно, каза д-р Михаил Бащавелов, председател на Съюза на ветеринарните лекари в България. Той подчерта още, че всеки един ден присъствие на местата в карантинните зони с полицейско присъствие, на стопани, специалисти, журналисти и други лица без необходимите предохранителни мерки, екипировка - предпазно облекло и оборудване, е особено опасно за разпространяване на заразата. Д-р Бащавелов подчерта ролята на техните помощници от ромски произход и призова гражданите да не упражняват физическа и вербална агресия към тях и да оказват по възможност съдействие. Според д-р Камен Николов от СВЛБ не е вярно, че хората не са били информирани. Другата \"фалшива новина\" е, че не се работи професионално. Не е вярно и това, че предприетите мерки имат алтернатива. \"Няма друга алтернатива освен евтаназирането\", заяви д-р Николов, подчертавайки, че това е опитът на всички други държави, в които досега е регистрирана чума. В момента заради микоплазма по едрия рогат добитък в Нова Зеландия се избиват 150 хиляди животни и никой там не протестира, каза той. Д-р Ивайла Давидова от БАБХ информира, че около 4 хил. са евтаназираните животни до момента, а огнищата са общо 5, основно в Ямболска и Бургаска област, с общо 40 животновъдни обекта. Към момента няма официално потвърдени други огнища, категорична бе д-р Давидова. Умъртвените животни се загробват на място, не се превозват, каза още тя. Днес екипите са изтеглени от Шарково и Крайново, защото има протести, по ветеринарите се хвърлят камъни, има барикади. Ветеринарните лекари призоваха по никакъв начин да не се правят опити за изнасяне на животните от местата с огнища, защото това крие опасност от разпространяване на заразата в цялата страна. Най-вероятна причина за поява на вируса е нелегално превозено, без съпровождащ документ, животно от Турция, каза д-р Давидова. Общо 21 дни след прекратяване на заболяването и ликвидиране на огнището на мястото могат да се внесат други животни, обявиха още ветеринарните лекари.", "date": "2018.07.17", "title": "Чумата дошла от нелегален внос на животни от Турция, твърдят експерти"}
{"url": "http://standartnews.com/balgariya/samolet_s_5_dushi_na_borda_izletyal_neproveren_ot_letishte_sofiya_-373782.html", "text": "На 13 юли 2018 г. самолет е излетял от летище „София\" без проверка от граничните власти – ще бъда щастлив, ако ме опровергаят. Това обяви председателят на АБВ Румен Петков на пресконференция днес. „В петък 13-и, между 17 ч. и 19 ч. самолет с определен брой пътници на борда е излетял от летище „София\", без каквато и да е проверка от граничните власти – нито на пътниците, нито на техния багаж. Ако, това е вярно, първо би било абсолютно непочтено, ръководството на МВР да се опита да прехвърли отговорността върху летищните власти\", каза Петков. Той уточни, че става въпрос за частен самолет. Главният секретар на МВР Младен Маринов потвърди, че такъв случай има. Става дума за машина с петима пътници, излетяла от Габрово и минала през столицата на път за Гърция. Той и началникът на \"Гранична полиция\" Светлан Кичиков хвърлиха вината за случая върху компанията-оператор на летището. Според Маринов причината да няма проверка е, че наземният контрол не е уведомил \"Гранична полиция\". На гръцка територия машината е била проверена и не е било намерено нищо съмнително. По-късно и от Летище София излязоха с официална информация по случая. На 13 юли 2018 г. в 15:30 ч. частен полет с 5 души на борда е кацнал от летателна площадка „Драгановци\" и същия ден в 16:48 ч. е излетял за Скиатос, Гърция. „Летище София\" ЕАД води разследване по случая. Предварителните данни сочат за човешка грешка, свързана с обслужването на полета от наземния оператор „Летище София\". До изясняване на обстоятелствата по случая рамп-агентът е с отнет служебен пропуск и е отстранен от изпълняване на служебните задължения\", заявяват от аеропорта. По-рано през годината вече избухна подобен скандал, след като стана ясно, че много от пътниците на кацнал в София самолет въобще не са били проверени заради липсата на цяла смяна гранични полицаи. Това доведе до уволнения и оставки, като обаче от МВР бяха категорични, че действията на униформените не са били преднамерени.", "date": "2018.07.17", "title": "Самолет с 5 души на борда излетял непроверен от Летище София"}
{"url": "http://standartnews.com/balgariya/maya_manolova_byah_otstranena_nezakonno_ot_zasedanieto_na_tristranniya_savet-373780.html", "text": "Омбудсманът Мая Манолова беше отстранена незаконно от заседанието на  Националния съвет за тристранно сътрудничество към министерския съвет Председателстващият съвета Валери Симеонов - вицепремиер по икономическата и демографската политика, не се съобрази със закона и след консултация с присъстващите социални партньори и с изричното съгласие на синдикатите омбудсманът на Република България Мая Манолова беше приканена да напусне заседанието. Според международните стандарти, включително Парижките принципи на ООН, свързани със статута на националните правозащитни институции, на омбудсмана във всяка държава следва да се осигури възможно най-широк мандат от компетентности. Парижките принципи не просто предоставят право на националния обществен защитник да насърчава и защитава правата на човека, но и според чл. 3 му възлагат като отговорност участието и намесата във всяка ситуация при нарушавани човешки права. Такъв мандат на омбудсмана му е предоставен с Конституцията на Република България, а чл. 20 от Закона за омбудсмана предвижда, че националният обществен защитник има право на достъп до органите, техните администрации и лицата по чл. 2 /държавните и общинските органи и администрации, както и от лицата, на които е възложено да предоставят обществени услуги/, включително и да присъства при обсъждане и вземане на решения от тях, се казва в позиция на омбудсмана, разпространена от пресцентъра на институцията. Отнемането на възможност на омбудсмана да представи позицията си в защита на нарушени човешки права е грубо незачитане на принципите на правовата държава и основите на функционирането на демократичните институции. „Аз съм тук като вносител на промените в Кодекса за социално осигуряване /КСО/, които да дадат възможност на миньорите от последния подземен рудник „Бобов дол\", около 80 души, да се пенсионират по начина, по който се пенсионираха всички миньори до края на миналата година\", заяви Манолова. Тя беше възмутена, защото преди седмица е предупредила министъра на труда и социалната политика Бисер Петков, че ще участва в заседанието на тристранката. Омбудсманът припомни, че още на 8 януари 2018 г. е внесла с  писмо през председателя на парламента Цвета Караянчева законодателните промени в КСО, които са припознати от депутатите на ГЕРБ. „Бях помолена от г-жа Светлана Ангелова, която има работа в избирателния си район, да дойда на това заседание и да защитя законопроекта\", подчерта Манолова. По думите й проектът се налага да бъде защитен, защото в края на миналата година без никакви дебати, обяснения и финансова обосновка депутатите в парламента отнемат правото на подземните миньори с трудов стаж по 10, 15, 20 години да се пенсионират по стария ред. „Тъй като тристранката очевидно е одобрила предишните промени, с които е лишила миньорите от пенсиониране, беше нормално да дойда да чуя аргументите им. Още повече, че становището по този законопроект на КНСБ е отрицателно\", каза омбудсманът и допълни, че утре ще има такова обсъждане и в парламентарната комисия по труда, социалната и демографската политика. „Оказа се, че не всички са готови да отговорят публично на неудобни въпроси. За мен е абсолютно абсурдно синдикат, който е призван да защитава правата на миньорите, да се обяви срещу пенсионирането на 80-те души, от последния закрит рудник, при условия, които са били валидни до края на м.г.\", категорична бе Манолова. „На нас ни се отнема правото с тази поправка от м.г. да се пенсионираме по-рано, тъй като съкращението ни е по-рано от годините, които навършваме\", допълни  Кирил Минев, миньор с 44-годишен трудов стаж. Той подчерта, че има още три работни дни в рудник „Бобов дол\", на 20 юли 2018 г. изтича предизвестието му и него реално го съкращават, уволняват, а не напуска доброволно. „Важното, за което сме тук, е да се реши проблемът с ранното пенсиониране на миньорите, касае се за 80 човека, които се пенсионират поетапно, така че едва ли ще бъде ощетен бюджетът на НОИ. Заедно с г-жа Манолова дойдохме тук, за да искаме подкрепа, но странното е, че синдикатът КНСБ не ни подкрепи\", подчерта кметът на Бобов дол Елза Величкова. Тя изрази безпокойство, че ръководената от нея община ще остане с голям брой безработни хора.", "date": "2018.07.17", "title": "Мая Манолова: Бях отстранена незаконно от заседанието на Тристранния съвет"}
{"url": "http://standartnews.com/balgariya/tsvetanov_deystviyata_na_babh_tselyat_spirane_na_razrastvaneto_na_chumata-373763.html", "text": "Действията, които са предприемат срещу чумата по животните, целят да ограничат възможността страната ни да бъде потърпевша в последващ период от време. Това каза председателят на парламентарната група на ГЕРБ Цветан Цветанов след извънредното заседание на Председателския съвет на парламента за чумата по животните. По думите на Цветанов, ако не се предприемат действия за евтаназия, това би застрашило поминъка на хората и отбеляза, че над 1 млрд. лв. е оборотът от търговията с дребен добитък. „75% от обезщетенията, могат да бъдат възстановени от Европейската комисия\", допълни Цветанов. Той благодари на председателя на Народното събрание Цвета Карачнчева за това, че е свикала извънредния Председателски съвет, на който парламентарните групи са били информирани за предприетите във връзка с чумата действия. „Чумата е установена на територията на областите Ямбол и Бургас, като в тези области са локализирани 7 общини\", обобщи той. Цветанов обясни, че предприетите от страна на БАБХ мерки имат за цел да предотвратят разрастването на чумата. Той призова да не се прави политика с това и да не се спекулира доверието в българските институции. „Да, действително това се случва за първи път на територията на Европа\", каза той. „Действията, които предприе БАБХ са навременни, много неотложни и предприети съгласно българското законодателство. Чума в България има в 7 населени места\", каза Цветанов.", "date": "2018.07.17", "title": "Цветанов: Действията на БАБХ целят спиране на разрастването на чумата"}
{"url": "http://standartnews.com/balgariya/ochakvate_goreshta_valna_za_lyatoto_vse_oshte_tova_e_ilyuziya-373759.html", "text": "След средата на юли би трябвало да очакваме първата гореща вълна за лятото. В исторически план по това време на годината се измерват и най-високите дневни температури за лятото - над 40 градуса в някои години. Средносрочните модели обаче за момента са категорични, че гореща вълна не ни чака, по-скоро ни чака поредната мокра вълна. През следващите ни очаква нестабилна атмосфера над Балканите, по-ниско налягане в Източна Европа, а това е рецепта и за по-мокро време. Дъжд, гръмотевични бури, възможност за градушки не трябва да бъдат изненада, стана ясно от средносрочната прогноза за времето, представена в предаването Дарик кафе. В следващите дни ще се редуват и слънце и дъжд, като в различните дни от седмицата възможността за валежи ще е различна - на по-малко места и главно в планинските райони в сряда и четвъртък, повече валежи от края на тази седмица и началото на следващата. Има условия за по-обилни превалявания идните понеделник и вторник.", "date": "2018.07.17", "title": "Очаквате гореща вълна за лятото? Все още това е илюзия"}
{"url": "http://standartnews.com/balgariya/stotitsi_uchebnitsi_poluchiha_odobrenie_za_obuchavane_v_klas-373766.html", "text": "Учителите в страната приключиха оценяването на проектите на учебници и учебни комплекти за III клас, на учебници за VII и IX клас, на учебни комплекти по чужд език за нива А1 и В1 от Европейската езикова рамка, както и на учебници за V клас по испански и италиански език, съобщават от министерството на образованието и науката (МОН). Обща оценка „Приложим в практиката\" са получили 60 проекта за III клас, четири за V клас, 91 за VII клас, 79 за IX клас и 44 по чужд език за нивата А1 и B1. Предстои те да бъдат одобрени със заповеди на министъра на образованието и науката. Списъкът с утвърдените учебници и учебни комплекти ще бъде публикуван в рубрика „Учебници\" на официалната страница на Министерството на образованието и науката (МОН). Общите оценки бяха представени днес пред вносителите на проектите. Тези, чиито варианти са одобрени, трябва да подадат заявление в МОН за разпространение в училищата в страната за следващата учебна година. На официалната  страница на министерството ще бъде публикуван и график на дейностите за осигуряване на учебници и учебни комплекти за безвъзмездно ползване от учениците от III, V и VII клас. Към графика ще бъде приложен и образец на заявки за необходимите количества. Безплатните учебници за учениците до VII клас се избират от учителите, които преподават по съответния учебен предмет, след съгласуване с Обществения съвет. Учебниците, учебните комплекти и помагалата, които не се предоставят безвъзмездно, също се избират от учителите, които преподават в паралелката по съответния учебен предмет или модул.", "date": "2018.07.17", "title": "Стотици учебници получиха одобрение за обучаване в клас"}
{"url": "http://standartnews.com/balgariya/spryaha_toka_v_priyuta_na_otets_ivan_zaradi_dalgove_detsa_spyat_na_palatki-373761.html", "text": "Около 70 деца от приюта на отец Иван в Нови хан останаха без дом заради задължения за ток. Децата, за които се грижи той, вече половин месец живеят на брега на язовир \"Огоста\", Монтана, съобщи NOVA. \"Нямаме никакво собствено производство и разчитаме единствено на дарения. През лятото почти нямаме приходи и затова извадих децата в палатки. Засега имаме храна, но продуктите намаляват\", каза отец Иван. Към момента домът за сираци дължи около 10 500 лв. задължение за електроенергия. \"Досега не съм оставал длъжник на никого и вярвам, че ще се издължим, но за съжаление нямаме средства в момента\", каза още отец Иван. Едно от децата в приюта разкри, че когато вали дъжд, те се събират в палатките и играят \"дъждовни игри\".", "date": "2018.07.17", "title": "Спряха тока в приюта на отец Иван заради дългове, деца спят на палатки"}
{"url": "http://standartnews.com/balgariya/mitnichari_hvanaha_i_konfiskuvaha_5_tona_nelegalen_alkohol_po_chernomorieto-373760.html", "text": "5133 литра нелегален етилов алкохол иззеха митнически служители само за ден - на 13 юли, в рамките на активните проверки срещу нерегламентираните производство и  търговия с акцизни стоки в района на Черноморието, съобщават от Агенция „Митници\". Най-голямото количество нелегален алкохол е открито при проверка в село в община Аксаково, в която са взели участие митническа мобилна група и служители на митниците Столична и Варна, както и полицейски служители от Икономическа полиция Варна. В помощни постройки на частен имот митническите служители установяват общо 3859 литра спиртни напитки с алкохолно съдържание  между 45 и 60 %vol. В същия ден, при две проверки на друго населено място на същата община, са открити още 1140 литра нелегален алкохол. В избено помещение под жилищната сграда, митническите служители от митническа мобилна група откриват 7 пластмасови бидона с вместимост по 100 литра, пълни догоре с общо 700 литра жълт на цвят етилов алкохол и алкохолен градус между 42 и 55 %vol, установени със сертифициран денситометър. При втората проверка, отново в частен имот, митническите служители откриват още 440 литра етилов алкохол без документи по ЗАДС, от които 120 литра с алкохолно съдържание 70 %vol и 320 литра със съдържание на алкохол от 45 до 58 %vol. И при трите случая  в рамките на проверката за установения алкохол не са представени документи по Закона за акцизите и данъчните складове. Взети са проби за лабораторен анализ на задържаните продукти. След излизане на резултатите от лабораторните експертизи ще бъдат образувани административнонаказателни производства. На същата дата, друг екип на митническа мобилна група, при обход на междуградски път в община Поморие открива 134 литра етилов алкохол, разфасован в 2 пластмасови туби и 11 бутилки с етикети от минерална вода с различна вместимост. Жълтият на цвят алкохол е с алкохолен градус 37% vol. Митническите служители намират алкохола изоставен от крайпътни търговци, които са се подплашили от приближаването на мобилната група и са изоставили стоката си. Няколко дни по-късно, на 16.07.2018 г.,  митнически служители извършват проверка в частен имот в област Бургас, където в избено помещение откриват 500 литра ракия, разпределена в 50 съда по 10 литра всеки. По думите на собственика ракията била произвеждана чрез изваряване в казан от закупено грозде в продължение на няколко години.", "date": "2018.07.17", "title": "Митничари хванаха и конфискуваха 5 тона нелегален алкохол по Черноморието"}
{"url": "http://standartnews.com/balgariya/gdbop_razkri_proizvodstven_tseh_za_skimirashti_ustroystva_i_neistinski_dokumenti-373765.html", "text": "Операция на служители на ГД „Борба с организираната престъпност\" е проведена на 13 юли под наблюдението на Специализираната прокуратура. В хода на действията, в селище, недалеч от Пловдив, е разкрит оборудван „производствен цех\"  с напълно затворен цикъл. Иззети са: компютри с програми за обработка и съхранение на информация, изтеглена неправомерно от банкови карти; пластики; лайсни с микрокамери и захранващи батерии за събиране на данни; слотове и клавиатури за банкомати; ПОС терминали с батерии; платки с различни накрайници и множество други веществени доказателства. Открити са също голямо количество български и чужди документи (паспорти, лични карти, талони за автомобили, бланки на визи и стикери), заготовки за лични документи, без нанесени на тях имена и други данни и без поставени снимки, съобщават от МВР. По време на операцията са претърсени общо осем адреса в Пловдивско, както и автомобили. Назначени са множество експертизи, които да очертаят границите на престъпната дейност. Събраните до момента данни сочат, че участниците са действали от януари 2017 г. На четирима задържани при операцията са повдигнати обвинения. С постановления на прокурор от Специализираната прокуратура са им наложени парични гаранции, съответно от 150 000 лева, 100 000 лева, а на двама от участниците – по 70 000 лева.", "date": "2018.07.17", "title": "ГДБОП разкри „производствен цех“ за скимиращи устройства и неистински документи"}
{"url": "http://standartnews.com/balgariya/balgarski_uchenitsi_otivat_na_mezhdunaroden_lager_po_ruski_ezik_v_artek-373779.html", "text": "Определени са участниците в профилирания лагер по руски език в международния детски център „Артек\" в Русия. Събитието в „Артек\" ще се проведе от 7 до 28 август 2018 г. и е предназначен за чуждестранни ученици и млади съотечественици, които живеят зад граница. В конкурсната надпревара взеха участие 410 души, а сред победителите е и отбор от България с името „Наши\". Те видели обявата на сайта на представителството на Россътрудничество в България, взели участие в състезанието и били избрани за участие в международния курс. Съгласно условията на конкурса чуждестранните ученици или наши млади съотечественици, живеещи в чужбина, на възраст от 11 до 17 години трябваше да представят свой отбор, да запишат видеоклип, в който четат стихотворение или разказват за известни руснаци по света, и да публикуват материала в социалните мрежи. Много от отборите изпълниха всичките три задачи. „Обърнахме особено внимание на тези работи, в които децата говорят много на руски. В тях звучаха не само заучени по време на уроците фрази, а много искрени, топли думи. Децата говорят, използвайки нешаблонни фрази, свързани със семействата им, с културата и историята на Русия. Учениците във видеоклиповете избраха най-различни фонове за записите – море, училище, детска площадка и даже разрушени улици. Някои пък създадоха сценични клипове по произведения на Пушкин, Филатов и др.\", отбеляза членът на журито – деканът на подготвителния факултет Наталия Татаринова. Децата показали ерудиция и знания при изпълнението на конкурсните задачи, въпреки че за много от тях руският е чужд език. „Всички работи са достойни за уважение, а всички участници са отличници. Изборът на стихотворения показва доколко децата са били завладени от идеята за профилиран лагер по руски език. Имаше даже написани собствени стихотворения, което ни трогна много\", коментира друг член на журито – завеждащата катедрата по съвременни образователни технологии Наталия Баранникова. „Последната задача беше посветена на руското наследство по света, особено в страните, където живеят тези деца. И ето, че и ние научихме някои нови имена: някои отбори говорят не за известни учени, дейци на изкуството от миналото, а за талантливи съвременници, които живеят до тях\", каза Баранникова. След подбора към „Артек\" ще се отправят 150 деца. „Конкурсът обедини участниците. На мен ми бе интересно да видя как са коментирани клиповете си в YouTube, как са си пожелавали едни-други успех и са се поддържали морално\", споделя мнението си наталия Татаринова.", "date": "2018.07.17", "title": "Български ученици отиват на международен лагер по руски език в „Артек“"}
{"url": "http://standartnews.com/balgariya/sindikati_i_standart_spasyavat_damastsena-373767.html", "text": "За първи път синдикати и медия обединяват сили в кампания за спасяване на българското производство. Става дума за легендарната маслодайна роза Дамасцена, която вече е включена в списъка от над 200 сортове,  застрашени от изчезване. Всепризнат факт е, че маслото от тази роза е с ненадминати качества. Розата Дамасцена, според преданията, била внесена от Тунис от турски съдия, който я засажда в градината си. Дестилатът от тези рози се продава на пазара като „българско розово масло\" и „Българска роза Ото\". Кампания за спасяването на розата започна Съюзът на транспортните синдикати в България. Вестник \"Стандарт\" с най-голямата патриотична кампания за опазване на културно-историческото наследство \"Чудесата на България\" прегръща идеята, защото заяви главният редактор на вестника Славка Бозукова в Правец вчера. Там се проведе Осмият конгрес на Съюза на траспортните синдикати в България. На форума участваха стотици членове и десетки гости от чужбина, които бяха поздравени от председателя на сдружението Екатерина Йорданова. В него членуват над 13 000 работници. По думите на шефа на КНСБ Пламен Димитров, това е една от най-бързо развиващите се и отговарящи на международните стандарти за солидарност организации. В края на официалната част от форума \"Стандарт\" получи голямата награда за принос към Съюза за отразяването на дейностите и кампаниите \"Заклех се\", \"Нашият обществен транпорт\", \"Справедлив транспорт\". \"Наградата  доказва обективността и професионализма, с които журналистите на \"Стандарт\" отразяват дейността на синдикатите, членуващи в Съюза\", каза Славка Бозукова. Тя предложи и в сектора Транспорт. И предложи за патрон на инициативата Йорданка Фандъкова. Малко по-рано столичният кмет получи от Екатерина Йорданова и специалната награда „Лидер на промяната\". Тя се присъжда ежегодно на изявени жени с особени постижения в обществения, политически или културен живот на България, или жени световни лидери с глобален принос към подобряването положението на жените в обществото и на работното място. \"Това ще са изключителни жени с характер, които знаят как да отстояват както своите права, така и правото на всички жени в България, Европа и света, да живеят равноправно и пълноценно, и да преследват свободно целите и мечтите си\", обясни Йорданова. Наградата е с форма на роза, но наподобяваща и женски силует, изработена е от Антоанета Стоименова и е с мозайка от розов опал - камъкът на мира и спокойствието; розов кварц - камък на любовта; 24 каратово златно смалти – както подобава на царица; и милефиори (хиляди цветя). защото това е кметът на София, която за близо 10 години на длъжността показа на всички колко позитивна промяна и разцвет може да изживее един град, когато грижата за него е поверена на жена, която ежедневно и всеотдайно влага целия ум и сърце в работата си, прочете в мотивите Екатерина Йорданова. А през това време цялата зала стана на крака, за да аплодира Фандъкова.", "date": "2018.07.17", "title": "Синдикати и \"Стандарт\" спасяват Дамасцена"}
{"url": "http://standartnews.com/balgariya/izgoniha_maya_manolova_ot_zasedanie_na_tristrankata-373770.html", "text": "Със скандал започна днешното заседание на Националния съвет за тристранно сътрудничество (НСТС), след като омбудсманът Мая Манолова поиска да участва в във форума с идеята да представи промените в Кодекса за социално осигуряване, които са внесени от ГЕРБ и подкрепени от омбудсмана, предвиждащи ранно пенсиониране на миньорите в последния закрит рудник в България, а именно - без те да са навършили необходимите стаж и възраст. Социалните партньори отказаха да допуснат омбудсмана - както работодателите, така и представителите на двата синдиката заявиха, че по правилник Манолова няма право да участва в заседанието на НСТС, ако преди това изрично не е била поканена от някой от представляващите организации този съвет. Тя контрира, че по закона за омбудсмана има право да участва в обсъжданията на текстове и нормативни промени, касаещи защитата правата на гражданите. Социалните партньори обсъждат промени в наредбата за ТЕЛК и промени в Кодекса за социалното осигуряване, свързани с пенсионирането на миньорите. Целта на обсъжданите промени в наредбата за медицинската експертиза е да се преодолее субективната оценка при определяне вида и степента на увреждане. Предлага се да отпаднат диапазоните при оценяването на конкретно заболяване. В експертното решение освен водещото заболяване или увреждане ще се записват и всички налични. С други предлагани промени ще се даде възможност комисии ТЕЛК да се разкрият и в малки населени места, като се съкрати срокът за оценяване. ТЕЛК да може да се произнася и за необходимите помощни средства и медицински изделия, без за това да е необходимо решение на друга лекарска комисия, както е сега. С предлаганите промени ще се улесни окомплектоването на ТЕЛК-овете със специалисти по отделните профили на заболяванията. Лекарите, упражняващи медицинска дейност, също ще могат да участват в комисиите. Премахва се изискването те да работят в комисията на пълен работен ден, като същевременно ще се определят и резервни членове. Така директорите на болниците, към които има ТЕЛК, също ще могат да имат по-голям избор от специалисти. Очаква се след промените да се разкрият комисии по освидетелстване и в по-малки населени места и болници и да се улесни достъпът на хората, като се съкратят сроковете за получаване на решенията. Друга съществена промяна ще даде възможност произнасянето да е основно по документи и само при необходимост да се прави клиничен преглед и да се искат допълнителни изследвания и консултации със специалисти. Ще се отмени и досегашен текст, че освидетелстване на лица могат да искат застрахователи и застраховани лица. Омбудсманът Мая Манолова иска промени в закона, които засягат миньорите в закриващи се рудници. Според нея промените са голяма несправедливост, защото налагат хора с 25-годишен стаж като миньори да работят още десет години.", "date": "2018.07.17", "title": "Изгониха Мая Манолова от заседание на тристранката"}
{"url": "http://standartnews.com/balgariya/horata_ot_zapadnite_balkani_s_pozitivni_otsenki_za_rolyata_na_balgariya-373777.html", "text": "След Българското председателство на Съвета на ЕС страните от Западните Балкани чувстват България по-близка, дори и на фона на факта, че големите държави в ЕС не дадоха особено ясна перспектива на тези общества. Българският принос е усетен и страните от Западните Балкани са възприели по-скоро позитивно българската роля. Това се отразява и във възприятията за българския премиер, който в последната една година повишава разпознаваемост в страните от Западните Балкани и сред тези шест общества сега се ползва с най-високо доверие сред останалите глави на изпълнителната власт в региона. Това са данни от втората вълна на мащабно изследване в Западните Балкани, проведено от компаниите, членове на Световната асоциация \"Галъп интернешънъл\". Изследването е част от Програмата за Регионални изследвания на \"Галъп интернешънъл\". Обхваща над 6 хиляди души в Македония, Косово, Сърбия, Албания, Босна и Херцеговина и Черна гора. В тези страни са проведени национално представителни изследвания по методите лице в лице и телефонно интервю при извадки от около хиляда души във всяка страна, при стандартно отклонение от 3,1 процента, съобщи БТА. В страните от Западните Балкани надделяват онези, които смятат, че България помага за европейската интеграция на страната им (58% сега, при 54% миналата година) срещу онези, които смятат, че България не помага (42% сега, при 46% миналата година). Така, делът на онези, които виждат помощта на България, расте осезаемо спрямо предходната година и това е резултат от акцентът, който България постави върху темата за Западните Балкани, става ясно от изследването. В Албания 81% споделят мнението, че България помага. В повечето останали страни дяловете на съгласните се движат около 50%, а в Черна гора делът е 58% и расте с 10 пункта спрямо предната година, респ. с 10 пункта намалява делът на обратната опция. В близката до България Македония пък сред местната албанска общност мненията са силно положителни - 76% оценки, че България помага и ръст от цели 40 пункта спрямо предходната година. Сред останалите в страната обаче мненията са поляризирани и това се дължи на яростната и равностойна политическа битка между двете основни партии в страната. Подялбата на мненията доказва необходимостта от още по-активни връзки с Македония. Повече активност ще е нужна и по отношение на мюсюлманите в Босна и Херцеговина, както и в Косово, например, където оценките са по-умерени и културната близост с България не е толкова силна, посочват от \"Галъп интернешънъл\". Оценките за позитивен принос идват на фона на иначе неясната перспектива, която Брюксел и големите европейски столици очертаха за Западните Балкани. Заради тази неяснота няма и съществена промяна в последната една година в очакванията на западнобалканските общества кога ще бъдат приети в ЕС. Най-голям е оптимизмът сред албанските общности на Балканите, става ясно от проучването. Българските усилия за Западните Балкани са довели до ръст в последната година на запознатостта с Бойко Борисов. Неразпознаваемостта му намалява чувствително с 16 пункта за една година. Това означава, че България получава активна роля в масовото съзнание на тези страни. Така през 2018 г. общата положителна минус общата отрицателна оценка за Борисов дава резултат от +22, с което Борисов е в най-изгодна позиция спрямо лидерите в региона. Сравнително високи положителни оценки, например, има и Ердоган, но там и отрицателните оценки са високи и разликата между положителни и отрицателни е +10. Освен това, при Ердоган в последната една година растат по-скоро негативните оценки, информира \"Галъп интернешънъл\", като уточнява, че са възможни минимални отклонения заради закръгляванията. 44% от населението на Западните Балкани или над 6 милиона души, смятат себе си за най-общо запознати с темата за майската среща ЕС - Западни Балкани. Половината от тях дори намират себе си за запознати с резултатите. Дяловете са чувствителни, като се има предвид, че резултатите на подобни срещи обикновено остават далеч от ежедневието на хората. Инициативата за тази среща на министър-председателя Бойко Борисов се оценява по-скоро позитивно. Сред запознатите с резултатите от срещата пък навсякъде преобладават позитивните равносметки, отбелязва \"Галъп интернешънъл\".", "date": "2018.07.17", "title": "Хората от Западните Балкани с позитивни оценки за ролята на България"}
{"url": "http://standartnews.com/balgariya/plamen_dimitrov_evropa_chaka_da_vdignem_dohodite-373768.html", "text": "За последните 30 години светът е станал три пъти по-богат, но не е станал три пъти по-справедлив. Тоест, мантрата, която и в  България повтаряме – трябва да произвеждаме повече, за да получаваме повече, трябва да се вгледаме в нея до колко е вярна и в дълбочина. Ние ще искаме от правителството в сегашния започващ нов кръг от разговори и преговори за бюджета през 2019 година да обсъдим как ще се разпределя произведеното. Имаме 100 милиарда брутен продукт, но от него трудът получава около 43%. В Германия този процент е над 55. За подобни въпроси ми се иска да говорим вече, защото те могат да променят по-радикално усещането на българина за несправедивост на целия преход. Сближаване на заплатите е нещо, което държавите от Западна Европа трябва да вземат като приоритет и то не защото искат да правят благотворителност на изток. Само така можем да живеем в мир и да сме силни толкова, че да не чакаме Тръмп да дойде да ни размаха пръст, или Путин да ни вдигне цената на газа, или Китай да се окаже в един момент по-голям лидер, отколкото си мислим, в това число и в Европейския континент. Именно стандартът на живот е беше и една от причините да ни погледнат с едно предварително условие като към държава, която не е готова все още за чакалнята на еврозоната. Макар да сме готови за Шенген, не получаваме Шенген по същата причина. Просто трябва да си напишем домашното докрай и то минава през една агресивна политика по доходи в следващите четири години.", "date": "2018.07.17", "title": "Пламен Димитров: Европа чака да вдигнем доходите"}
{"url": "http://standartnews.com/balgariya/kabinetat_reshava_utre_da_podade_dokumenti_za_vlizane_v_bankoviya_sayuz_na_es_-373773.html", "text": "Правителството вероятно ще вземе решение на заседанието си в сряда за подаването на документи за влизане в Европейския банков съюз, съобщи БНР, като се позова на информация от Министерството на финансите. На заседанието си през миналата седмицата Еврогрупата подкрепи България в желанието й да се присъедини към чакалнята на еврозоната и банковия съюз, заявено в писмо в края на юни. След заседанието Европейската централна банка обяви, че очаква България да подаде искане за задълбочено сътрудничество с институцията. В края на април по време на българското европредседателство на среща в София се разбра, че ЕС поставя условие България да кандидатства едновременно за чакалнята на еврозоната и за банковия съюз, което първоначално не бе прието от българското правителство. Тогава също бе посочено, че страните от еврозоната обвързват такова членство с очаквани реформи и стабилизиране на икономиката на страната. Механизмът за тясно сътрудничество с Европейската централна банка реално предоставя надзорни функции на ЕЦБ върху българската банкова система. Кандидатстването за влизане в него трябва да се подаде минимум пет месеца преди страната да влезе в единния надзорен механизъм. През този период тя трябва да направи редица законодателни промени, с които да узакони надзорните права на Франкфурт. С решението на правителството в сряда финансовият министър Владислав Горанов ще получи мандат да подаде документите на България в Европейската централна банка.", "date": "2018.07.17", "title": "Кабинетът решава утре да подаде документи за влизане в банковия съюз на ЕС"}
{"url": "http://standartnews.com/balgariya/sled_10_dni_konstitutsionniyat_sad_shte_se_proiznese_za_istanbulskata_konventsiya-373774.html", "text": "Конституционният съд (КС) ще се произнесе на 27 юли дали Конвенцията на Съвета на Европа за превенция и борба с насилието над жени и домашното насилие, станала известна като Истанбулската конвенция, противоречи на основния закон на страната, съобщава „Дневник\". Днешното заседание на КС беше за обсъждане на изпратените до съда становища, както и аргументите на съдиите. От институцията отказаха да коментират пред \"Дневник\" кое мнение е надделяло при обсъждането. Докладчик по делото е Анастас Анастасов. През март Конституционният съд реши да образува дело по казуса. Искането за произнасяне по съответствието на конвенцията с основния закон бе подписано от 75 депутати от ГЕРБ и бе придружено с постъпилите в парламента положителни и отрицателни становища за ратификацията на международния документ. Заради полюсните позиции към документа, включително и в управляващата коалиция, ГЕРБ прецени, че само Конституционният съд може да даде правна експертиза влиза ли той в противоречие с основния закон. Междувременно обаче Министерският съвет оттегли проекта за ратификацията на Истанбулската конвенция. Правителството мотивира отмяната на вече взетото си решение със сезирането на Конституционния съд. Точно този развой обаче постави Конституционния съд в деликатната ситуация да прецени дали това оттегляне може да е основание да не се образува дело или не. Юристи смятат, че макар ратификацията да е временно отложена, подписът на България под конвенцията остава. Истанбулската конвенция бе приета от правителството на 3 януари, но още същия ден тя предизвика напрежение между партньорите в управляващата коалиция. Впоследствие БСП се обяви срещу ратификацията ѝ от Народното събрание. Социалистите искаха и да се проведе национален референдум за Истанбулската конвенция, но предложението бе отхвърлено от депутатите. По-късно на фона на протести и прокарване на несъществуващи в документа тези за въвеждане на гей бракове и заплаха от \"трети пол\" и управляващите дадоха заявка, че ще отложат разглеждането ѝ от парламента. След това премиерът Бойко Борисов обяви, че партия ГЕРБ ще оттегли решението си за конвенцията, защото нямало да носят сами пасива. Истанбулската конвенция съдържа серия мерки срещу домашното насилие и въвежда понятия, които целят да разчупят половите стереотипи заради схващането, че те често са в основата на случаи както на насилие, така и на дискриминация. Документът указва, че държавите следва да предприемат законодателни и други мерки, за да \"предотвратят всякакви форми на насилие\" по полов признак, било то семейно, домашно, заради конфликти и т.н., както и насилие, способствано от социални и културни стереотипи.", "date": "2018.07.17", "title": "След 10 дни Конституционният съд ще се произнесе за Истанбулската конвенция"}
{"url": "http://standartnews.com/balgariya/lilyana_pavlova_nagradi_shefove_na_mvr_za_uspeshnoto_evropredsedatelstvo-373783.html", "text": "Министърът за Българското председателство на Съвета на ЕС Лиляна Павлова е наградила днес политическото и професионално ръководство на МВР за съществен принос в успешното провеждане на българското председателство. Това съобщиха от пресцентъра на МВР. Павлова е изразила сърдечна благодарност към състава на МВР, защитил достойно своя професионализъм по време на европредседателството. Заедно доказахме по безспорен начин, че сме надежден партньор, активен участник и медиатор на европейската сцена, е посочила тя. По думите й голяма част от заслугата е на всички структури на МВР, които ежедневно са доказвали висок професионализъм, гъвкавост и дискретност и са получили  заслужена висока оценка от европейските ни партньори. Според нея организацията и мерките за сигурност са били изпълнени по начин, който не само е показал отличната подготвеност на българската страна, но и е допринесъл за запазването на нормалното ежедневие на жителите и гостите на столицата. Изключителният професионализъм бе доказан с факта, че именно Българското председателство успя да предложи законодателен пакет и да затвори 4 от 6 законодателни досиета, благодарение на което цялостната реформа на системата \"Сигурност и миграция\" е завършена, е казала Павлова. Тя благодарила и на семействата на служителите на МВР, подкрепили отговорната им ангажираност през тези шест месеца. Лиляна Павлова е връчила почетни грамоти и възпоменателни монети на министър Валентин Радев и главния секретар на МВР главен комисар Младен  Маринов. Министър Радев също е благодарил на всички служители на МВР, които не са допуснали нито един инцидент по време на председателството. Благодарствени пакети са получили директорите на главните дирекции.", "date": "2018.07.17", "title": "Лиляна Павлова награди шефове на МВР за успешното европредседателство"}
{"url": "http://standartnews.com/balgariya/izleze_vtoro_klasirane_na_sofiyskiya_universitet_za_novata_uchebna_godina-373775.html", "text": "Вторият етап на класирането на кандидат-студентите в Софийския университет „Св. Климент Охридски\" за учебната 2018/2019 г. беше обявен днес. 4 248 новоприети студенти са се записали или са потвърдили специалността, в която са класирани на първия етап. За втория етап на класиране са приети още 1 909 студенти. Запълнени след първия етап на класирането са специалностите „Комуникационен мениджмънт\", „Информационни системи\", „Компютърни науки\", „Скандинавистика\", „Музикално медийни технологии и тонрежисура\" и „Графичен дизайн\". От 18 до 20 юли 2018 г. включително класиралите се от втория етап кандидати трябва да потвърдят или да се запишат в избраната специалност. Непотвърдилите от второто класиране кандидати губят правото си за участие в третото класиране, което е окончателно. На 24 юли 2018 г. ще бъде обявен третият етап на класирането. Записването за него е окончателно и трябва да бъде направено в периода 25 – 27 юли 2018 г. включително. Днес беше обявен и първият етап на класирането за специалност „Медицина\". Класираните от този етап кандидати ще имат възможност да се запишат в специалност „Медицина\" като не участват в следващите етапи. Ако не се запишат, губят придобитите студентски права и отпадат от следващите етапи на класиране. Записването на класираните се извършва на 18 и 19 юли 2018 г. Вторият етап на класирането ще се извърши на 22 юли 2018 г. В него участват некласираните от първия етап кандидат-студенти. Записването се извършва на 23 юли 2018 г. при следните възможности: Кандидатите да се запишат в специалност „Медицина\", като не участват в последния етап или да не се запишат в специалност „Медицина\" като губят придобитите студентски права и отпадат от последния етап на класиране. Третият етап на класирането ще се извърши на 24 юли 2018 г. Срокът за записване е от 25 до 27 юли 2018 г. Резултатите от това класиране са окончателни. 7 104 са кандидатите, подали документи за прием в най-старото висше училище. 551 души са подали документи за класиране в специалност „Медицина\". На първо място сред посочените от най-много кандидати специалности е „Психология\". На второ място е „Комуникационен мениджмънт\", една от новите бакалавърски програми на Софийския университет, обучението в която ще започне през следващата учебна година. Третото място, както и през миналата година, заема специалността „Публична администрация\". На следващите места кандидатите са поставили „Компютърни науки\", „Английска филология\", „Софтуерно инженерство\", „Социология\", „Българска филология\", „Информационни системи\" и „Информатика\".", "date": "2018.07.17", "title": "Излезе второ класиране на Софийския университет за новата учебна година"}
{"url": "http://standartnews.com/balgariya/vidin_se_moli_v_dva_hrama_ot_nachaloto_na_xvii_vek-373739.html", "text": "Видин  има шест храма, а два от тях са оцелели от времето на турското владичество до днес. Строени са в началото на XVII век и още са действащи. Истински вярващите предпочитат да се черкуват в тях. Най-старата църква в града е „Света Петка\". Видин не можеше да няма храм с патрон светицата, твърди архимандрит Антим, протосингел на видинската митрополия. Защото три години мощите й престояват в града. Пренесени са от Търново през 1393 година. С падането под турско робство са укрити в съседна Сърбия, после са пренесени в Цариград, а оттам - във Влашко. Днес намират покой в катедралата „Сретние Господно\" в град Яш. Затова на света Петка Търновска днес казват и Яшка. известна заради формата си като Кръстатата казарма. Строена е през 1627 година, когато султанът вдига забраната си за строеж на църкви. Но е вкопана в земята, за да не прави впечатление сред околната среда. По размер е 100 кв. м., а по вид е еднокорабна, с полуцилиндричен свод и двускатен покрив, с широка, леко издадена абсида, слабо осветен притвор. Каменната зидария завършва със зъбчат корниз от камък и 4 реда тухли. Над вратата и е запазен славянски надпис, според който е изографисана през 1633 година с дарителството на влашкия воевода Матей Бесараба. По горните части на стените има пояси и медальони с изображения на светци. По свода са изписани евангелски сцени. Един от медальоните с Христос прилича на ракета. В най-ново време се роди версията за извънземния произход на Господа и тази икона бе давана за пример за това. У нас има само в три храма подобни икони, има ги и в сръбски църкви. Църквата отрече версията, като обясни Христос в „ракетата\" с въображението на иконописеца. Всъщност така зографите изписват  Иисус Христос на Преображение - първообраз на Възкресението. Той е изобразен на планината Тавор в благодатната светлина на възкресението. Изображението на Иисус Христос в църквата \"Света Петка\" е символика на светлината в Христос и около Христос, обясняват духовниците. Едно предание свързва „Света Петка\" с жестокия владетел Осман Пазвантооглу. Според него, той се обявил за независим от султана именно в тази църква. Но Повечето били млади момци. Историците мълчат за подобен случай. Малко преди Освобождението църквата, заради близостта си с военни части, е била затворена и превърната в склад за въглища. Дълги години остава затворена. Едва през 1981 година е реставрирана и отваряна за служби и молитви само на големи християнски празници. През последните години е отворена постоянно – всеки ден в определени часове. През 2015 година е обновена с дарения на миряни. Сега камъкът и е бял, а покривът – здрав и свежочервен. През 2016 година миряните с радост посрещнаха в храма частица от одеждата на света Петка, с която е било покрито нетленното и тяло. Тя е дарена на видинската митрополия от митрополията в град Сибиу, Румъния. Светинята и днес е в храма, което засилва интереса към него. Дълги години за „Света Петка\" се грижеше отец Самуил. Той снабди храма с ново разпятие на Христос, което изнасяше заедно с две икони – на света Богородица и на Йоан  Богослов, всеки петък за църковната служба. От около една година, по волята на Светия синод, той е стопанин на Бачковския манастир. В квартал „Калето\", но в двора на видинската митрополия, се намира и вторият по старост храм на Видин – „Свети Панталеймон\". Строен е върху стари основи през 1634 година. И тази църква е едноорабна, с полуцилиндричен свод. От надпис над вратата става ясно, че е изографисана през 1646 година по време на видинския митриполит Софроний. В нея се пазят две икони с филигранен обков, изработени от видинските златари през 1823 и 1832 години. В нея се съхранява и филигранно кандило с формата на кораб, дарено на църквата от видинския еснаф през 1872 година. Дарението е посветено на моряците и рибарите и затова се изнася и пали по време на служба в съседния храм „Свети Николай\" само на Никулден. „Свети Панталеймон\" се свързва и с името на епископ Софроний Врачански. В този храм той е служил по време на принудителния си престой във Видин от 1800 до 1802 година. „Свети Панталеймон\" се отваря за служби и молитви всеки четвъртък. В деня на светеца иконата му се изнася тържествено и се пренася за поклонение в съседния храм „Свети Николай\". Предстоятел на храма е  архимандрит Антим. Каменният храм  е обект на поклоннически туризъм. Впечатлява със старостта си, но и с историята и иконите си.", "date": "2018.07.17", "title": "Видин се моли в два храма от началото на XVII век"}
{"url": "http://standartnews.com/balgariya/izvanreden_predsedatelski_savet_v_parlamenta_zaradi_chumata_po_zhivotnite-373750.html", "text": "Извънреден председателски съвет свиква председателят на парламента Цвета Караянчева. На заседанието ръководствата на всички парламентарни групи ще бъдат информирани за случаите на чума в района на Странджа, както и стартиралата кампания за масово умъртвяване на животни в Бургаско и Ямболско. След това партийните председатели ще се срещнат с оперативния щаб. Целта на тази среща е да се изчистят всички съмнения, защото в случая става въпрос за националната сигурност. Междувременно стопаните започнаха да получават финансовите си обезщетения.   От вчера се изплащат компенсациите на фермерите от селата Воден и Кости.  Българската агенция по безопасност на храните отпуска пари на фермерите, чиито овце и кози бяха евтаназирани. Отпуснати са близо 305 хиляди лева. Обезщетението е изчислено на килограм тегло, като стойността му е не по-малко от 190 лева за една коза или овца. За животните под селекционен контрол стойността е не по-малко от 250 лева за животно. За село Кости са наредени обезщетения за 474 животни в 6 ферми, а във Воден 1056 животни за 20 ферми. Предстои разплащането по протоколите за евтаназираните животни от останалите засегнати населени места от община Болярово. Експерти от България и Европа продължават да търсят изход от чума епидемията сред животните. Три спешни мерки набеляза оперативният щаб, който заседава вчера за пръв път в МВР. Първата от тях е ограничаване на големи обществени прояви със струпвания на хора в 10-километровата зона около огнищата на опасните болести. Втората мярка е свързана със засилване на контрола по КПП-тата на товарите за пренос на месни храни. По думите на вътрешния министър Валентин Радев това означава засилване на проверките на превозните средства, като целта е да не се допусне месо, което е заразено. Третата препоръка е към Регионалното министерство и по-специално към АПИ – ежедневно почистване на 10-километровата зона преди местата за граничен контрол. В сила остават набелязаните осем мерки от миналата седмица.", "date": "2018.07.17", "title": "Извънреден председателски съвет в парламента заради чумата по животните"}
{"url": "http://standartnews.com/balgariya/konstitutsionniyat_sad_reshava_za_istanbulskata_konventsiya-373751.html", "text": "Конституционният съд ще заседава днес по един от най-обществено значимите въпроси в последните години – противоречи ли Истанбулската конвенция на Конституцията на Република България. Въпросът беше отправен от ГЕРБ, след като правителството оттегли от Народното събрание решението, с което се искаше ратификацията на документа. Делото се очаква с голям обществен интерес заради крайно противоречивите мнения по въпроса. Той беше допълнително засилен и от създалото се напрежение при изразяването на становища от представители на ключови правораздавателни институции у нас. Върховният касационен съд не успя да излезе с позиция по въпроса. Висшият адвокатски съвет също не успя да вземе решение. Първоначално на сайта им беше публикувано становище, подписано от председателя Ралица Негенцова, според което Истанбулската конвенция не противоречи на Конституцията. След реакция на членове на съвета обаче, които се оказаха противници, становището на адвокатурата беше оттеглено. Сега всичко остава в ръцете на Конституционния съд. Каквото и решение да вземе обаче, това едва ли ще повлияе на различните политически нагласи в Парламента. Против се обяви и Българската църква. Привърженици на документа са депутатите от ГЕРБ и ДПС. Категорични противници на подписването на спорната конвенция са коалиционните партньори от Обединени патриоти. БСП също многократно се обявява против приемането на Конвенцията на Съвета на Европа за превенция и борба с насилието над жени и домашното насилие. Основната теза на противниците на Истанбулската конвенция е, че чрез нея се отваря възможност за легализиране на еднополовите бракове у нас, което според сега действащата Конституция е невъзможно.", "date": "2018.07.17", "title": "Конституционният съд решава за Истанбулската конвенция"}
{"url": "http://standartnews.com/balgariya/pochitame_pokrovitelkata_na_zdraveto_sveta_marina-373752.html", "text": "На 17 юли почитаме паметта на Света Великомъченица Марина. Името Марина се превежда като \"огнена\" и \"слънчева\". Казват, че Света Марина идва в съня на хората, които вярват в нея. Тя пророкува и дава съвети какво да се направи, за да се спасят вярващите от болести и нещастия. В много от църквите и манастирите, които носят нейното име, има лечебни води, особено силни в днешния ден. Има обичай болните да се къпят в топли извори или с топли билкови отвари за здраве. Света Марина е покровителка на здравето. Тя е известна като господарка на змиите и лечителка на ухапаното от тях. Почитана е като покровителка на брака, водите и Южното Черноморие. В народните вярвания празникът има езически произход и се свързва с Горещниците – най-топлите дни в годината. Те започват на 15 юли, когато хората изгасяли огъня във всички къщи. На третия ден от Горещниците – на Света Марина, се палел ритуално огън на селския мегдан и се вярвало в неговата сила. Затова искрица от него отивала във всеки дом, където се палел огън, като се вярвало, че той лекува всички болести на света. Този ден е празник и за занаятчиите. Стопанките правят пити, мажат ги с мед и ги раздават по комшии, за да е спорна работата на мъжете през годината. На 17 юли именници са Марин, Марина, Маринела. Името, което носят, означава постоянство.", "date": "2018.07.17", "title": "Почитаме покровителката на здравето Света Марина"}
{"url": "http://standartnews.com/balgariya/858_yazovira_v_stranata_sa_za_remont-373753.html", "text": "858 язовира в страната са за ремонт, от тях за спешен ремонт са поне половината. Това обяви в студиото на „Тази сутрин\" ген. Кирил Войнов, главен директор на \"Надзор на язовирните стени и съоръженията към тях\". Той разясни, че много от тях са сухи, защото предписанията са те да нямат зареден обем. Областите с най-много опасни язовири са Враца, Хасково, Стара Загора и Пловдив. През септември ще има нова проверка, при която ще се установи колко от тези язовири са били ремонтирани вече. 6852 язовира са обследвани, но има и такива, които в момента се установяват, обясни той и добави, че има много язовири, за които никой не знае. 414 язовира се нуждаят от спешен ремонт и 500 млн. лв. ще бъдат отделени за ремонтирането им. Експертът отрече тези пари да са застрашени от непрозрачно използване от компанията, която ще осъществи проекта. По думите му Министерството на икономиката е сериозна институция и не е редно да се хвърлят такива обвинения. По думите му ремонтите ще започнат скоро, тъй като нещата засега се случват доста бързо. Той заяви, че работят в добро сътрудничество с областните управители, а относно общините, които не желаят да предоставят язовирите си за поддръжка на държавата каза, че в такъв случай те поемат цялата отговорност за поддръжката и финансирането им. Според него с това решение Министерството на икономиката се е нагърбило с тежката задача да поддържа язовирите и да осигури безопасността на хората.", "date": "2018.07.17", "title": "858 язовира в страната са за ремонт"}
{"url": "http://standartnews.com/balgariya/mladen_marinov_tryabva_da_osaznaem_che_chumata_po_zhivotnite_naistina_e_mnogo_seriozna_zaplaha-373756.html", "text": "\"Близо три часа продължи вчерашното заседание на оперативния щаб, присъстваха абсолютно всички представители на институции, които имат правомощия по решаване на този проблем. От Българска агенция по безопасност на храните беше изнесена много точна и всеобхватна информация, която очерта един много сериозен проблем като заплаха дори за националната сигурност, тъй като касае един сериозен дял от нашата икономика, свързана с животновъдството\". Това обяви пред БНТ главният секретар на МВР Младен Маринов по повод ситуацията с чумата по дребните преживни животни, умъртвените хиляди животни в Бургаско и Ямболско, което наложи и свикването на оперативен щаб. \"Заплахите са както по отношение на малките преживни животни, така и по отношение на дивата и питомна свиня - африканската чума, която е налична в близки до нас държави - говорим за Румъния\", допълни Маринов. Той обясни, че са били набелязани мерките, които ще се предприемат съвместно с БАБХ и Агенция \"Митници\". Те са свързани със засилване на сигурността по границите, проверка на автомобилите, тъй като африканската чума може да бъде пренесена и в хранителни продукти от свинско месо, които се вкарват от шофьори или туристи. \"Трябва да осъзнаем, че това е наистина много сериозна заплаха за нас, това е болест, която се движи с миграцията на самите животни и бавно напредва към Европа\", категоричен е главният секретар на МВР. Той заяви, че силно се надява стопаните в Ямболско и Бургаско разбират сериозността на проблема. \"Да, това решение да се умъртвят техните животни наистина е много трудно и знам, сигурно тези хора го преживяват много тежко, тъй като е свързано изцяло с техния живот. Техния живот е минал в тази дейност. В крайна сметка се надявам да осъзнаят, че това предотвратява един бъдещ проблем, който ще засегне цялата страна и ще засегне и производителите, които няма да имат достъп до европейски пазари и въобще до пазари\", каза още Маринов. Той коментира и т.нар. акция \"Респект\" и засиленото присъствие на полицейски сили из страната. Младен Маринов обясни, че тя не е нещо ново, още с встъпването си в длъжност един от приоритетите е бил ограничаване на битовата престъпност. \"Основно целта е да се наситят определени населени места с по-сериозно полицейско присъствие по линия на оперативно-издирвателната работа, да се проверяват лица от активния криминален контингент с оглед тяхното местонахождение, миграция, в момента по-засилено е присъствието по черноморските курорти\", обясни Маринов. \"Наистина отчитаме спад на извършените престъпления като цяло с 5,5 %\", съобщи Маринов. \"Сериозен е спадът при извършваните грабежи, като там се покачва и разкриваемостта, която средно за страната е 45,4% - разкриваемостта при грабежите. По отношение на кражбите - имаме също намаление в сравнение с миналата година, процентът на разкриваемост там е 31,6. Като цяло мога да кажа, че по всички показатели, които формират битовата престъпност, ние отчитаме намаление на извършените престъпления\", заяви още Младен Маринов.", "date": "2018.07.17", "title": "Младен Маринов: Трябва да осъзнаем, че чумата по животните наистина е много сериозна заплаха"}
{"url": "http://standartnews.com/balgariya/slantse_do_obyad_oblatsi_vecherta-373734.html", "text": "Днес денят ще започне със слънце, но ще завърши с облаци. Минималните температури сутринта ще са между 14 и 21 градуса. Преди обяд над по-голямата част от страната ще е предимно слънчево, но още около обяд и до полунощ от запад на изток ще се развива купесто-дъждовна облачност. На много места ще има краткотрайни валежи и гръмотевични бури, значителни в отделни, главно планински райони. Има и условия за градушки. Почти без валежи ще остане в Североизточна България. Ще духа до умерен вятър от запад-северозапад. Температурите ще бъдат в по-широки граници. Максималните в северозападните райони ще са 25-26 градуса, в югоизточните 33-34. Атмосферното налягане е малко по-ниско от средното за месеца и още ще се понижи.", "date": "2018.07.17", "title": "Слънце до обяд, облаци вечерта"}
{"url": "http://standartnews.com/balgariya/tsvetan_tsvetanov_s_obzor_na_postignatoto_vav_vatreshnite_raboti_po_vreme_na_predsedatelstvoto-373754.html", "text": "Председателят на Комисията по вътрешна сигурност и обществен ред Цветан Цветанов организира кръгла маса на тема \"Постигнатото в областта на вътрешните работи по време на Българското председателство на Съвета на Европейския Съюз\". В рамките на кръглата маса ще бъде направен обзор на работата на Министерство на вътрешните работи по време на Председателството, включително постигнатото по законодателните досиета на европейско ниво, политиките на миграция и убежище, граничния контрол, борбата с трафика на хора, международното полицейско сътрудничество. Специален гост и говорител на кръглата маса ще бъде д-р Михаил Шпинделегер, който е генерален директор на Международния център за развитие на миграционната политика.", "date": "2018.07.17", "title": "Цветан Цветанов с обзор на постигнатото във вътрешните работи по време на председателството"}
{"url": "http://standartnews.com/balgariya/porozhanov_shte_badat_uvelicheni_kompensatsiite_na_sobstvenitsite_na_umartveni_zhivotni-373755.html", "text": "Компенсациите за собствениците на животните в засегнатите от чума райони в Странджанско ще бъдат увеличени. Това обяви министърът на земеделието Румен Порожанов пред \"Нова телевизия\" по повод чумата сред дребните преживни животни, вследствие на която бяха умъртвени хиляди овце и кози в Бургаско и Ямболско. \"В понеделник стартира плащането на обезщетенията. Прекалкулирахме цените, защото първоначалните бяха направени при по-ниска статистическа база. Калкулирахме и други разходи, така че да има адекватно обезщетение. Средната цена за животните под селекционен контрол е над 300 лв. Малко над 200 лв. ще бъде средната цена за останалите\", обясни Порожанов. \"Методиката за изчисление и обезпечаване включва разходите, свързани с унищоженото животно, и тези, свързани с пазарната му стойност. Ще ангажираме фирма, която да поеме разхода по изчистване и обеззаразяване на стопанствата с до 150 животни\", допълни той. \"Има и допълнителни компенсации. За животните, които са на обор, но не могат да предават млякото си, имаме гласувани 32 лв. Тази сума обаче ще бъде прекалкулирана, за да може да стане 40 лв. На база на протоколите, които ще имат за форсмажорно обстоятелство, стопаните ще могат да получат и допълнителната голяма субсидия, която е между 56 и 83 лв. И разбира се има и преходната национална помощ, която е в рамките на 40-50 лв.\", уточни министър Порожанов. Той обясни и че ще бъдат поети разходите за почистване на оборите и стопанствата. Порожанов призна, че има липса на комуникация със собствениците на убитите животни. \"Явно трябваше индивидуално да работим с тях и затова го отчитаме като слабост. Не, че не е имало комуникация. Просто трябваше да се обясни на всеки защо се прави и какви ще бъдат обезщетенията\", каза министърът. Междувременно хората в Шарково се заканиха да предявят колективен иск към Страсбург, ако държавата не вземе отношение.", "date": "2018.07.17", "title": "Порожанов: Ще бъдат увеличени компенсациите на собствениците на умъртвени животни"}
