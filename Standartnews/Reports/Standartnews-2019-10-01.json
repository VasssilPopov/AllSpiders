{"url": "https://standartnews.com/regionalni/obnovyavat-tsentr-vyara-nadezhda-lyubov-402780.html", "text": "Столична община днес представи работата по проект BG16RFOP001-1.001-0004-C01 “Обновяване и изграждане на социални заведения на територията на Столична община” - етап I, за обект Кризисен център \"Вяра, Надежда и Любов\". На пресконференция в Областния информационен център София, г-жа Вяра Петрова, директор дирекция „Интеграция на хора с увреждания, програми и проекти“ при Столична община представи екипа за изпълнение на проекта, както и неговите цели и задачи.  Проектът е един от седемте, които дирекцията в момента изпълнява. Проектът е финансиран по Оперативна програма: „Региони в растеж” 2014-2020 г. \r\nПриоритетна ос 1: „Устойчиво и интегрирано градско развитие“ \r\nПроцедура: BG16RFOP001-1.001 “Изпълнение на интегрирани планове за градско възстановяване и развитие 2014-2020-София” (част от процедура BG16RFOP001-1.001-039 “Изпълнение на интегрирани планове за градско възстановяване и развитие 2014-2020“) \r\nБюджет: 754 066,66 лв. с ДДС \r\n(в т.ч.: 582 505,30 лв. БФП и 171 561,36 лв. собствен принос). \r\nСрок на изпълнение: 24 месеца от сключването на договора за БФП (26.06.2019 г.) Проектът предвижда основен ремонт/реконструкция, внедряване на мерки за енергийна ефективност и обновяване на материално-техническата база на 2 функциониращи социални услуги за деца, за които има осигурено устойчиво финансиране като делегирани от държавата дейности: \r\n- Кризисен център (с приоритет деца, пострадали от насилие) и \r\n- Център за работа с деца на улицата. По-късно през деня бе извършена официална церемония по първа копка на обекта находящ се в сграда на адрес: гр. София, район Надежда, ж.к. “Толстой”, ул. ”Свободна” №30. \r\n  \r\nЦелта е да се осигури инфраструктура за две социални услуги -  Кризисен център (с приоритет деца, пострадали от насилие) и Център за работа с деца на улицата. И двете услуги са предназначени за работа с деца до 18 години. Кризисният център е предназначен приоритетно за деца, пострадали от различни форми на насилие в семейството и извън семейна среда - неглижирани деца; деца, преживели психическо, физическо, сексуално насилие, както и които са жертви на трафик; деца със застрашено социално, интелектуално или нравствено развитие; както и техните родители или други законни представители и значими за самото дете хора. Що се отнася до Центъра за работа с деца на улицата, в него основни ползватели са деца на улицата, идентифицирани като неглижирани, за които е установена липса на родителска или друга заместваща я грижа и контрол. На церемонията присъства и Анелия Георгиева, заместник кмет на столичния район Надежда. Тя пожела на строителите качествена работа и в срок, а след завършването на обекта децата в него да бъдат добре обгрижени. Център „Вяра, Надежда и Любов“ е създаден от Ивон и Димитър Паница, основатели на фондация „Свободна и демократична България“. Открит е официално през 1995 година от тогавашния президент д-р Желю Желев. Десет години по-късно управлението на центъра е поето от Столична община.  ", "date": "2019.09.30", "title": "Обновяват център \"Вяра, Надежда, Любов\""}
{"url": "https://standartnews.com/biznes/pada-tsenata-na-prirodniya-gaz-za-poslednoto-trimesechie-402752.html", "text": "Комисията за енергийно и водно регулиране (КЕВР) прие решение във връзка с подаденото от \"Булгаргаз\" ЕАД заявление за утвърждаване на цена за IV тримесечие на 2019 г., по която общественият доставчик продава природен газ на крайните снабдители и на клиенти, присъединени към газопреносната мрежа. Утвърдената цена е в размер на 44,85 лв./MWh (без цени за достъп, пренос, акциз и ДДС), което е намаление с 0,05 лв/MWh или с 0,11%, в сравнение с действащата цена за ІІІ тримесечие на 2019 г. Поради незначителното изменение на цената на природния газ, цената на топлинната енергия през четвъртото тримесечие и цената на електрическата енергия остават непроменени, съобщиха от КЕВР. При утвърждаването на цената на природния газ КЕВР отчита условията, залегнали в действащия договор между \"Булгаргаз\" ЕАД и ООО \"Газпром экспорт\", промените в курса на щатския долар спрямо лева, калоричността и количествата природен газ за съответното тримесечие. Решението на КЕВР ще бъде публикувано на интернет страницата на регулатора.", "date": "2019.09.30", "title": "Пада цената на газа за последното тримесечие"}
{"url": "https://standartnews.com/biznes/biznes-klimatt-ostava-stabilen-402775.html", "text": "Стопанската конюнктура в България остава стабилна през септември като запазва  нивата от август, показва проучване на НСИ. Леко подобрение на климата очакват в строителството, търговията на дребно и  услугите, но в промишлеността страховете се увеличават. \r\nБизнес климатът в страната още е далеч от май 2018 година, когато се достигна най-високо ниво от 2008 година насам. Но все още се задържа над дългосрочно си средно ниво. Индексът, който определя бизнес климата в промишлеността, спада през септември с 2.1 пункта спрямо август и бележи второ поредно понижение, заради по-слаби очаквания на промишлените предприемачи за състоянието на техните предприятията през идните шест месеца. \r\nМениджърите прогнозират намаление и в бъдещите поръчки, което снижава очакванията за дейността през следващите три месеца. \r\nОсновните неблагоприятни фактори са свързани с несигурната икономическа среда и недостига на работна сила. Те са посочени съответно от 33.5% и от 32% от анкетираните мениджъри. По тази причина не се предвижда промяна в цените до Коледа. Бизнес климатът в строителството се увеличава с 0.8 пункта след спад с 5.1 пункта през август. Мениджърските прогнози за строителната активност през следващите три месеца обаче са по-резервирани заради недостига на работна сила в бранша и несигурната икономическа среда. \r\nПо отношение на продажните цени в строителството, очакванията на мениджърите в сектора са за бъдещо увеличение, въпреки че по-голяма част от участващите в анкетата на НСИ предвиждат запазване на ценовото равнище през следващите три месеца. Бизнес климатът в търговията на дребно също нараства с 1.8 пункта след спад с 3.5 пункта през август. Прогнозите на шефовете в бранша са за по-голям обем на продажбите и повече поръчки през следващите три месеца, но без нарастване на цените. Бизнес климатът в сектора на услугите нараства през септември с 1.7 пункта спрямо август, когато се понижи с 4.9 пункта. Мненията им обаче за очакваното търсене на услуги в бъдеще са по-резервирани. Относно продажните цени, мениджърите в сектора не предвиждат увеличение през следващите три месеца.", "date": "2019.09.30", "title": "Бизнес климатът остава стабилен"}
{"url": "https://www.standartnews.com/sport/shampionska-liga-se-zavrshcha-tazi-sedmitsa-402754.html", "text": "Надпреварата в групите на Шампионската лига се завръща тази седмица. За феновете на футбола това означава много качествени мачове с участието на европейските грандове, както и възможности за печалби с   футболни прогнози. В мач от група А на турнира повече от 50 000 фанатизирани фенове на „Тюрк Телеком Арена“ ще очакват добро представяне от Галатасарай. Турският гранд ще има нелека задача да измъкне нещо от мача срещу френския шампион Пари Сен Жермен. Домакините от Галатасарай започнаха защитата на титлата си в турската Суперлига леко колебливо. След 6 изиграни мача истанбулския отбор има актив от едва 9 точки, събрани от 2 победи, 3 равенства и 1 загуба. Изоставането от изненадващия лидер Аланияспор е 5 точки. Основният съперник Фенербахче обаче също не е особено убедителен и има само 2 точки повече от Галатасарай. В събота вечер се изигра първия мач между двата отбора. Той завърши без победител и без отбелязан гол на „Тюрк Телеком Арена“. Това беше трето поредно реми за домакините от Галатасарай след 1-1 в гостуването на Малатияспор и отново нулево равенство в откриващата вечер на Шампионската лига срещу Брюж в Белгия. На този етап от сезона основният проблем на Галатасарай се очертава ниската резултатност на нападението. Головата разлика на отбора в турското първенство е 6-6 за 6 мача. Защитата е доста стабилна, но тя ще бъде подложена на сериозно изпитание срещу атомното нападение на французите в лицето на Мбапе, Неймар и Ди Мария. Френският шампион също игра късно вечерта в събота. ПСЖ се наложи трудно над Бордо като гост, а единственото попадение отбеляза Неймар в средата на второто полувреме. След 8 изиграни мача шампионите са на обичайната си позиция начело на таблицата във Франция с 18 точки от 6 победи и 2 загуби. Головата разлика на отбора е 13-4. Защитата е много стабилна, а нападението е на път да намери позагубената си форма след сагата около положението на недоволния бразилец Неймар през лятото. Шампионската лига е основен приоритет пред отбора за пореден сезон. Немският специалист Томас Тухел показа, че няма никакво намерение да подценява Галатасарай. Той беше оставил Мбапе на пейката срещу Бордо. Бързоногата звезда обаче все пак трябваше да влезе и да помага на съотборниците, и той наистина го направи. Скоро след влизането си на терена, Мбапе асистира на Неймар за ценния победен гол срещу домакините от Бордо. Парижани започнаха кампанията в групите на Шампионската лига по най-добрия възможен начин тази година. В първия си мач те се наложиха категорично над испанския гранд Реал Мадрид с 3-0 на своя стадион, а с 2 попадения се отличи аржентинецът Анхел Ди Мария. Тухел се надява нападателното му трио да бъде също толкова ефективно и в негостоприемната обстановка на „Тюрк Телеком Арена“ във вторник. Началният час на мача е 22.00 българско време. Френският тим логично е фаворит на букмейкърите, но коефициентите за тяхна победа са ниски, около 1.30. Над 2.5 гола в мача също се котира н ниски ставки, около 1.60. Това е доста рискована опция, като вземем предвид стабилната защита на турския тим и вероятното предпазливо начало на срещата и от двата отбора. Галатасарай надали ще успее да удържи за цял мач нападателите на ПСЖ, но още по-трудно ще успее да вкара гол. ", "date": "2019.09.30", "title": "Betindex.net Прогноза: Галатасарай - Пари Сен Жермен"}
{"url": "https://standartnews.com/biznes/skandal-v-germaniya-za-zavoda-na-folksvagen-402774.html", "text": "Предварително заложена точка с решение новият завод на „Фолксваген“ да бъде разположен в Турция е била отложена за обсъждане от Надзорния съвет на концерна на последното му заседание в петък. Въпреки мощния натиск на акционери от Катар и някои високопоставени членове на Управителния съвет, топ босовете от надзора са поискали още анализи по въпроса и допълнителна информация. Това е петият път, в който Надзорният съвет отлага решението, въпреки че натискът е започнал още през пролетта на тази година. Междувременно преговорите на шефовете на „Фолксваген“ с турския президент Реджеп Тайип Ердоган водят до нарастваща вълна от недоволство в Европейския парламент в Брюксел, където все повече депутати издигат глас „против“ а от това се заформя сериозен скандал. Говорителят на европейските зелени започна бърза офанзива срещу германския концерн, разпращайки до медиите свое питане до Европейската комисия относно сделката. Според Райнхард Бютикофер гаранцията за изкупуване на 40 000 автомобила от турската държава и щедрата субсидия от 400 милиона евро е несъвместима с европейските правила за държавна помощ, към които Турция трябва да се придържа в замяна на свободния достъп до гигантския европейски пазар. Турция обаче все още отказва да пригоди собственото си законодателство към тези ангажименти и смята, че може да даде държавната субсидия законно. Това нарушение, комбинирано с трагичното положение на върховенството на закона, на медийните и демократичните свободи, правят решението на „Фолксваген“ изключително тревожно. Бютикофер призовава Европейската комисия да действа по казуса решително и да престане с политическото лицемерие. Ясно е, че „Фолксваген“ се опитва да спечели от нарушаване на правилата за държавна помощ и да ощети страни-членки в Евросъюза. Становището е, че компанията е заплашена от нова глоба в размер на помощта – между 400 млн. и 1 млрд. евро. Шефът на Зелените хвърля истинска бомба в края на посланието си като атакува лично бившия канцлер Герхард Шрьодер, който стои зад турската кандидатура, наричайки го „слуга на диктатори и лобист на Кремъл“. Писмото на Бютикофер е подписано от евродепутати от зелените, либералите и ЕНП, включително българите Андрей Ковачев и Андрей Новаков. Новината намира място и в авторитетния Berliner Morgenpost, според който намерението на „Фолксваген“ да строи в Турция е се посреща с широка политическа опозиция в Брюксел. Депутати на ЕНП, зелените и либералите са заявили пред репортерите на Morgenpost, че Турция не спазва ангажиментите си по митническия съюз и така нарушава равнопоставеността в конкуренцията с другите европейски държави. Berliner Morgenpost изнася новината, че евродепутатката от зелените Виола фон Крамон-Таубадел е де факто от Долна Саксония, където е разположена централата на автомобилния гигант и чийто премиер има златна акция в надзорния съвет и тя е апелирала именно към надзора да спре сделката. Според Таубадел разполагането на завода в Турция ще заздрави авторитарния режим на Ердоган и ще изпрати „деструктивен сигнал“ към България: „Фолксваген изглежда не са научили нищо от последните скандали – всеки, който смята, че може да разчита на обещанията на президента Ердоган с оглед на крехката и критична политическа ситуация в Турция вероятно ще трябва да плати скъп финансов риск за подобна инвестиция“, казва евродепутатката. Многократното отлагане на решението в полза на Турция показва ясно, че Надзорният съвет не се чувства уверен в дългосрочните ползи от партньорство с Ердоган, макар и краткосрочните плюсове да са ясни.", "date": "2019.09.30", "title": "Скандал в Германия за завода на Фолксваген"}
{"url": "https://www.standartnews.com/sport/ivet-profucha-km-polufinala-na-200-metra-v-dokha-402773.html", "text": "Ивет Лалова се класира за полуфиналите на 200 метра на Световното първенство по лека атлетика в Доха. Българската спринтьорка успя да спечели втората серия с 22,79 секунди. Лалова стартира малко по-бавно, но в последните 100 метра успя да се изравни с главните си съпернички в серията Джоди Уилямс и Муджинга Камбунджи и дори да ги изпревари в последните метри.  Уилямс завърши на стотна зад нея, а Камбунджи на две. И двете обаче продължават напред, тъй като първите три места дават място на полуфиналите, които са във вторник. Времето на Лалова е осмо най-добро в сериите. Седемте по-добри дойдоха от третата и четвъртата серия, спечелени съответно от Бритъни Браунс с 22,33 секунди и от Дина Ашър-Смит с 22,32. \"Важно беше да завърша на първо място в серията\", заяви Ивет веднага след бягането.", "date": "2019.09.30", "title": "Ивет профуча към полуфинала на 200 метра в Доха"}
{"url": "https://www.standartnews.com/sport/mirela-izliza-na-final-v-dokha-dnes-402768.html", "text": "България ще стиска палци довечера за успех на Мирела Демирева във финала на скок височина на 17-ото световно първенство по лека атлетика на открито в Доха. Точно в 20,50 ч започва битката за медалите в дисциплината в която 32 години Стефка Костадинова държи световния рекорд от 209 см. БНТ 3 ще излъчва пряко състезанието, както и цялото световно от Доха. Мирела ще стартира 12-а във финала. През сезона тя има 197 см като личен резултат. Водачка в ранглистата е Мария Ласицкене, която скача в Доха под неутрален флаг заради наказанието на руските атлети. С по-добър резултат от Демирева са още 4 атлетки. Българката обаче е доказала, че именно във финалите на големи първенства като олимпиада и европейско се събира и дава най-доброто от себе си. Не случайно тя спечели сребрърни медали от игрите в Рио 2016 и европейското в Амстердам 2016. За Мирела това е трети финал на световно на открито. На мондиала в Пекин 2015 тя зае днесвето място, а 2 години по-късно в Лондон бе седма. На световното в зала в Бирмингам 2018 Демирева зае шесто място. \"Целта в квалификацията ми беше да се класирам за финала. В понеделник излизам за златен медал, заяви в петък след като намери място сред най-добрите 12 в Доха Демирева.  Пак днес, но в 17,12 ч Ивет Лалова-Колио започва участие на световното в сериите на 200 м. Водещата българска спринтьорка за всичси времена е в седми коридор на втора серия, като за полуфинала утре се класират първите 3 от всяка серия, както и шестте най-добри времена от останалите участнички. Ивет вече отказа участие на 100 м за да може да се концентрара върху по-дългия спринт, където в началото на месеца си направи личо постижение за годината от 22,45 сек. Голямата цел пред Ивет е първо място на полуфинала, който е утре, а после и на финала в сряда. През 2015-а на световното в Пекин Лалова зае седмо място във финала на 200 м. По-добър резултат през сезона от Ивет от участничките в нейната серия има Мунджинга Камбунджи (Швейц) - 22,26 сек. Тя е във втори коридор. За Ивет, която е символ на професионализъм в леката атлетика това е седмо световно първенство на открито. Тя вече има покрити нормативи на 100 и 200 м за олимпийските игри в Токио 2020. За нея това ще е пета олимпиада.", "date": "2019.09.30", "title": "Мирела излиза на финал в Доха днес"}
{"url": "https://www.standartnews.com/sport/rusnak-sprya-grisho-v-pekin-402743.html", "text": "Григор Димитров отстъпи с 2:6, 5:7 на руснака Андрей Рубльов на старта на турнира от сериите АТР 500 в Пекин. С този си успех Рубльов изравни на 2:2 резултата от преките двубои с българският ас. Двубоят бе първи от програмата за деня и се игра на корт \"Диамант\".", "date": "2019.09.30", "title": "Руснак спря Гришо в Пекин"}
{"url": "https://www.standartnews.com/sport/sbriya-specheli-evrotitlata-po-voleybol-402733.html", "text": "Волейболистите на Сърбия спечелиха за втори път след 2011 година европейската титла при мъжете. Във финала на 31-вия шампионат на Европа в Париж \"плавите\" се наложиха над Словения с 3:1 (19:25, 25:16, 25:18, 25:20) гейма. Играчите на Слободан Ковач имаха категорично предимство във втория, третия и четвъртия гейм, а то дойде най-вече от силния им сервис и отличната игра на блокада. Единствено в първата част Словения бе доминиращият състав, като това се дължеше и на сериозната подкрепа от страна на дошлите от Любляна фенове. Най-резултатен за победителите бе Александър Атанасиевич с 22 точки. За Словения Клемен Чебул приключи с 15 точки. Сърбия завърши европейското без нито една загуба. Сърбите са еврошампиони и при жените. България завърши на 11-о място на европейското при мъжете.", "date": "2019.09.30", "title": "Сърбия спечели евротитлата по волейбол"}
{"url": "https://www.standartnews.com/sport/beroe-nanese-vtora-zaguba-na-tsska-sofiya-402732.html", "text": "Берое нанесе втора загуба на ЦСКА-София за първенството. В дербито на 10-ия кръг на efbet Лига старозагорци спечелиха като домакини с 2:1. С голяма вина за загубата на \"червените\" бе техния вратар Густаво Бусато, който се намеси неубедително и при двата гола за заралии. Ибрахима Конте от Берое откри резултата в 31-а минута. Халфът на ЦСКА-София Греъм Кери загуби топката в средата на терена и Охене подаде на Конте, който с удар по тревата прати топката под плонжа на вратаря Бусато. До почивката гостите с нищо не затрудниха Берое. Али Соу пропусна да изравни в началото на второто полувреме, но стреля право във вратаря Перниш. В 65-ата минута Виктор Генев можеше да покачи на 2:0, но Бусато спаси. Все пак в 79-а минута при една контраатака резервата Рубен Бригидо бе изведен на добра позиция и с мощен удар под гредата прати топката в мрежата. Вратарят на ЦСКА Густаво Бусато имаше вина и за този гол. В 83-а минута и голаджията Мартин Камбуров можеше да се разпише, но ударът му премина на сантиметри покрай десния страничен стълб. ЦСКА-София върна един гол в последната минута, когато Али Соу се разписа с глава след центриране от фаул. Преди този мач Слави победи като гост Ботев (Пд) с гол на Славчо Шоколаров (25). Цяла второ полувреме \"белите\" играха с човек по-малко заради втория жълт и червен картон на Велковски. След мача феновете на Ботев поискаха оставки и скандираха \"всички вън\" по адрес на играчите, треньорите и шефовете на клуба. Шампионите от Лудогорец победиха като гост Дунав с 1:0 с попадение на Клаудио Кешеру в 23-ата минута и се върнаха начело в класирането. фото Спортал", "date": "2019.09.30", "title": "Берое нанесе втора загуба на ЦСКА-София"}
{"url": "https://standartnews.com/biznes/tekstilnata-kompaniya-yorg-2915-izbra-ekologichno-chistata-energiya-402772.html", "text": "От 01.08.2019 г., фирма Йорг 2915 ООД, специализирана в производството и търговията с висококачествени мъжки, дамски и детски чорапи, използва 100% екологично чиста електрическа енергия в своите производствени и административни сгради. Удостоверението за зелена енергия беше връчено през септември на г-жа Иглика Йоргова, съсобственик и управител, от Богомил Недевски, Началник отдел Продажби на ключови клиенти в ЕНЕРГО-ПРО Енергийни услуги. Йорг 2915 e разпознаваемо име в текстилния бранш. Стартирала своя бизнес през 1999 г. като малка семейна фирма, работеща по поръчки на чуждестранни дизайнери, днес компанията има две собствени марки чорапи, създадени в България – Pirin Hill Socks и спортния бранд Try to fly. Младият екип на русенската фирма черпи своето вдъхновение от естествената красота на българската природа, използва нейните живи форми и цветови комбинации в дизайнерските си модели. Със закупуването на енергия, произведена от възобновяеми източници, фирма Йорг 2915 ООД изразява намерението си да бъде активен съмишленик и партньор на енергийния търговец в стремежа към по-чиста и красива околна среда. ЕНЕРГО-ПРО Енергийни Услуги насърчава производството и търговията с електроенергия, генерирана по екологичен начин. Компанията издава удостоверения за зелена енергия в уверение на това, че продадената електрическа енергия е произведена изцяло от възобновяеми източници. Документът се базира на Гаранции за произход, издадени от Агенция за устойчиво енергийно развитие, които се прехвърлят на името на клиента в регистъра на Агенцията.  ", "date": "2019.09.30", "title": "Текстилната компания Йорг 2915 избра екологично чистата енергия"}
{"url": "https://standartnews.com/kultura/bolka-i-slava-na-almodovar-na-kinomaniya-402762.html", "text": "Болка и слава: думи, от които боли и цветове, които носят блясък. Това е традиционното въздействие на филмите на Педро Алмодовар, който и този път ни поднася нещо не толкова лесно за преглъщане. \r\nЗад привидно лекия сюжет се крият дълбоки връзки – както с житейски, така и с казуси от света на изкуството. Животът на един режисьор, отношенията с майка му, с мъжете, личният му акт на творене: това са част от линиите във филма. Разбира се, не трябва да забравяме и съблазнителното присъствие на Антонио Бандерас в образа на прегрешилия актьор, както и силната роля на Пенелопе Круз като майката на главния герой. Дали този филм е личен и дали той е по-автобиографичен от предишните филми на Алмодовар? Със сигурност е един от най-личните. \r\nМайката заявява, че не харесва автофикция и обратно на това синът й – режисьорът Салвадор – се обръща към собствения си живот в името на едно честно, автобиографично произведение. Всъщност не само едно. В същото време Салвадор е вид алтер его на Алмодовар. И това се оказва възможно най-славната и болезнена драма, която киноманите са виждали. „Опитах се да отгатна каква част от историята във филма е базирана на живота на режисьора. Предположих, че хероинът е част от художествената измислица и че в действителност замества друга зависимост от реалния живот на режисьора. При всички положения налучкването се оказа неблагодарна работа. Човек трябва просто да се отпусне и да се наслади на филма“, казва Майкъл Керигън, IMDB потребител. \r\n„Има заемки от реалността, но не само от моята реалност. Не използвах само моите спомени, но и тези на сестрите ми, на брат ми, на мои приятели. Филмът не е огледална реалност, но определено моят животът е главният източник на историята“, казва Алмодовар в интервю за Inews.co.uk. Пенелопе Круз споделя в същото издание откритието си, че Алмодовар истински уважава и почита жените, именно заради опита му с тях в лицето на майка си, сестрите и съседките си. „Той често ги споменава, разказва как са го оформили. Видях майка му – тя е уникална личност“, казва звездата. А ето какво заявява Антонио Бандерас по въпроса пред Variety: „Не всичко, което се случва във филма, се е случило на Педро. Знам, че има неща, които много му се е искало да каже, но така и не ги е казвал; неща, които би искал да направи, но никога не е правил. Филмът е автофикция. Знам това, защото сме приятели от 1980-та, а това са почти 40 години.” \r\n•     Вероятно е възможно мигрената да предизвика създаването на навика да взимаме хероин, но допустимо ли е това? Впрочем филмът не поставя въпроса за морала. Той просто нашепва – с вакханалия от цветове – колко примамливо е да се оставим в ръцете на плътските наслади. И как някои други болки – като неприемането, раздялата и тъгата – могат да ни тласнат към тях. \r\n•    – като усещане в живота. Невероятно е как нещо толкова субективно като отвращението може да се превърне в жизнена, а оттам и в творческа концепция. Също както отчаянието, творецът би трябвало да избягва отвращението и мракът да замъгляват сетивата му. Най-малкото защото той носи отговорност. \r\n•      – доколко можем да се крием зад собствения си лиризъм? Има ли право артистът да оголва душата си на листа е въпрос, по който публиката е перманентно раздвоена. Задоволяване на болно его или най-честно и истинно докосване до смисъла е обръщането към себе си и собствените възприятия? \r\n•  Трябва да преживеем тази емоция напълно „чисти“. От дрога, угризения и предразсъдъци. Филмът „Болка и слава“, за който Бандерас получи наградата за най-добра мъжка роля от тазгодишния фестивал в Кан, ще можем да гледаме в рамките на Киномания тази есен.  ", "date": "2019.09.30", "title": "\"Болка и слава\" на Алмодовар на Киномания"}
{"url": "https://standartnews.com/regionalni/po-plazhovete-ot-utre-vseki-se-spasyava-sam-402781.html", "text": "Плажните ивици в Слънчев бряг – северна, централна и южна, стават неохраняеми от 1 октомври. Последният работен ден на морските спасители изтече в 18,00 часа днес. От утре туристическият сезон на практика е закрит. От курорта предупреждават всички летовници, които все още са на почивка там да бъдат особено внимателни при влизането в морето. В момента то е доста бурно и опасно. От началото на сезона сигурността на туристите бе гарантирана чрез водно спасителна дейност, както изискват нормативните разпоредби. От 1-ви септември започна поетапно редуциране на броя на спасители в съответствие с намаления брой на туристите, а от 15-ти септември на ивицата останаха няколко мобилни двойки, които бдяха за сигурността на всички плажуващи. Управителят на плажа в Слънчев бряг Кирил Спасов призовава гостите, които почиват през октомври да бъдат изключително внимателни в морето и да не влизат при бурни вълни и силен вятър. \"Отчитаме добър сезон, въпреки трудностите. Равносметката е, че приключваме сезона без тежки инциденти. Плажът бе обезпечен не само с професионални спасители, но и с денонощна охрана. Служителите следяха стриктно за реда на ивицата и предотвратиха опити за кражби от разсеяни туристи. За заловените на място крадци незабавно сме информирали органите на МВР. Доволни сме, че сезонът премина спокойно за нашите гости и се надяваме, че всички те са останали доволни от услугите\", каза Спасов.", "date": "2019.09.30", "title": "По плажовете от утре всеки се спасява сам"}
{"url": "https://www.standartnews.com/sport/andreev-otstpi-na-finala-v-teksas-402742.html", "text": "Талантливият български тенисист Адриан Андреев отстъпи на финала на турнира от ITF М25 в Харлинген (Тексас) с награден фонд 25 хиляди долара. 18-годишният софиянец падна с 4:6, 4:6 от Говинд Нанда (САЩ) за 100 минути игра. Адриан стигна първи до пробив в първия сет за да поведе с 3:2. Нанда отговори с рибрейк за 3:3, а след това проби още веднъж в края на сета за да спечели с 6:4. \r\nВъв втората част Андреев поведе с 4:1 и два пробива, но не успя да запише друг печеливш гейм до края на срещата. \r\nПреди този мач Адриан постигна шест двусетови победи за да се класира на финала. С този успех нашият представител си заработи 12 точки за световната ранглиста. Това беше първи турнир за Андреев след контузията в лявата китка, която го принуди да се откаже на \"Ролан Гарос\" в началото на юни. През тази седмица Адриан ще играе на друг турнир от ITF в САЩ с награден фонд 25 хиляди долара.", "date": "2019.09.30", "title": "Андреев отстъпи на финала в Тексас"}
{"url": "https://www.standartnews.com/sport/mirela-e-10-a-vv-finala-v-dokha-levchenko-s-titla-402792.html", "text": "Мирела Демирева остана едва десета във финала на скок височина на световното в Доха. Голямата ни надежда за медал приключи едва на 193 см. Преди това тя мина от първия опит 184, а 189 преодоля от втория. На 193 не и достигна малко, за да успее. Така сребърната медалистка от олимпиадата в Рио 2016 записа в Доха най-слабото си представяне на световно. В Пекин 2015 Мирела бе девета, а в Лондон 2017 завърши седма. \"Днес се провалих. Не че не ми се е случвало и преди. Годината не беше лесна. Днес очевидно не бях най-добрата. Не се справих нито физически, нито психически със състезанието. С моя треньор работим върху нови неща. Опитвам, но не винаги се получава. Вкрайна сметка няма да хленча и да се оправдавам. Готова съм за 2 метра, но технически не ми се получаваше скока. Причината е, че прекалено много мислих, а това е състезание и трябва просто да скачаш, а не да влизаш в детайли\", коментира след състезанието разочарованата Мирела Демирева. В отсъствието на българката Мария Ласицкене (Неутрални атлети), Ващи Кънингам (САЩ), Ярослава Манучхик (Укр) и Юрия Левченко (Укр) преодоляха 2 метра. Първите две стигнаха до гросмайсторската височина без нито един фаул, а украинките от третия минаха 2 м. Ласицкене взе пак доказа, че последните 3 световни са именно нейните. Преодоля 202 от първия опит и опита да обезвери съперничките си. Манучхик обаче не се уплаши и също мина от първия опит 202, като това е световен рекорд за девойки до 20 години. Кънингам и Левченко не успяха на 202 и заеха съответно трето и четвърто място. Ласицкене продължи наказателната си акция с успешен опит и на 204. Манучхик не преодоля 204 от първия опит, но го ноправи от третия и така пак подобри световния рекорд за своята възраст. На 208 украинката се отказа и взе среброто. Ласицкене не успя, но това не се оказа фатално за златото, което трето поредно за нея от световни. ", "date": "2019.09.30", "title": "Мирела е 10-а на финала в Доха, Ласицкене с титла"}
{"url": "https://standartnews.com/svyat/kitay-daryava-620-000-televizora-za-voenniya-parad-402740.html", "text": "Китайските власти искат предстоящия военен парад на страната да достигне до възможно най-много нейни граждани. За тази цел са раздадени над 620 000 телевизора, съобщава Quartz.  Комунистическата партия на Китай ще отбележи 70-годишнината от своето управление на 1 октомври, като в центъра на вниманието е внушителен военен парад, на който се очаква страната да покаже някои от най-модерните ракети, дронове и други оръжия. Но каква е полза от тази показност, ако не всички я виждат? Имайки това предвид, властите даряват 32-инчови LCD телевизори, разбира се, произведени от китайски компании, за да гарантират, че бедните китайски домакинства няма да пропуснат парада, информира китайската агенция Xinhua. В Китай медиите се контролират от държавата, така че Пекин има голям интерес да гарантира, че одобреното от него съдържание е достъпно до най-голям кръг от хора. Нещо повече, китайският държавен глава Си Дзинпин изглежда обича да наблюдава паради, както и да участва в тях. Държавните медии го показаха, когато през 2017 г. наблюдава парад в пустинната Вътрешна Монголия, както и този на морския флот в Южнокитайско море.", "date": "2019.09.30", "title": "Китай дарява 620 000 телевизора за военния парад"}
{"url": "https://standartnews.com/svyat/zimata-podrani-v-sashch-i-kanada-402736.html", "text": "Зимата сякаш вече е дошла в северните части на Скалистите планини в САЩ, след като силна буря донесе в неделя рекордна снежна покривка от 91 см на някои места, а щатът Монтана обяви извънредно положение, за да разчисти пътищата, съобщава агенция Ройтерс. \r\n \r\nПрез нощта се очаква да паднат още 30 до 61 см сняг. Зимни предупреждения са в сила за западната част на Монтана и за планинските райони на северен Вашингтон и северно Айдахо. Очаква се снеговалеж и в райони на Калифорния, Невада, Уайоминг, Орегон и Айдахо. \r\nГубернаторът на Монтана Стив Бълок обяви в неделя извънредно положение, след като 101 см сняг паднаха в градове, като Браунинг, което доведе до затваряне на магистрали и много катастрофи. Температурите се очаква да паднат през нощта до минус 6,6 по Целзий или повече в западна Монтана и северната и централната част на Айдахо. \r\nГубернаторът Стив Бълок каза, че безпрецедентна зимна буря е изненадала властите през септември, но щатските и местните служби полагат всички усилия, за да опазят здравето и сигурността на жителите. \r\nСилните ветрове създават условия и за поледици в някои райони. Над 170 пътно-транспортни произшествия станаха в канадския град Калгари и неговите околности след първия за сезона снеговалеж, предаде агенция ТАСС, като се позова на телевизия СиБиСи. \r\nПо данни на полицията са станали 171 катастрофи, като само в една от тях са участвали 16 автомобила. Пострадали са общо 13 души. Хората са призовани да не използват личните си автомобили, ако не е крайно наложително. На летището в Калгари са отменени десетки полети.   Според канадските синоптици в района на град Калгари от събота до понеделник на обяд ще паднат до 25 см сняг. Метеоролозите отбелязват, че колкото и да е ранно идването на зимата, подобни явления са наблюдавани и преди, като например през 2014 г., когато на 8 септември в Калгари паднаха 10 см сняг.", "date": "2019.09.30", "title": "Зимата подрани в САЩ и Канада"}
{"url": "https://standartnews.com/biznes/a1-puska-fifa-20-s-ps-4-pro-1tv-i-ps-4-slim-1tv-402748.html", "text": "Тази седмица A1 ще зарадва геймърите с продажби на новата игра FIFA 20 в комплект с последните конзоли на Sony – PlayStation 4 Pro и PlayStation 4 Slim. Последната версия на хитовата игра на производителя EA SPORTS ще предложи на геймърите още по-реалистично изживяване и ще засили контрола им по време на игра. Допълнителна новина за феновете на FIFA e, че двата комплекта включват 14-дневен PS Plus абонамент, както и FIFA ULTIMATE TEAM пакет - най-популярният режим в играта за създаване на звездни отбори. Почитателите на играта имат възможност да закупят FIFA 20 в комплект с PlayStation 4 Pro 1TB на цена 659,99 лв. в брой или 31,99 лв./мес. при подписване или нова активация на двоен пакет телевизия и домашен интернет А1 Премиум 200. Със същия план цената на PlayStation 4 Slim 1ТB + FIFA 20 и втори безжичен контролер DualShock 4 към комплекта е 549,99 лв. в брой или 26,99 лв./мес. Интересна новост във FIFA 20 e режимът VOLTA FOOTBALL, който ще позволи на геймърите да изживеят и много по-суровата форма на футбола – уличната. VOLTA FOOTBALL ги отвежда до улични терени из целия свят, а новата игрална система - включително опростени движения и умения – ги доближава до автентичната култура и креативност на уличния футбол. Новата преработена система дава и още по-добра пространствена ориентация. Освен в реалистична среда, почитателите на FIFA ще се състезават и с много по-автентична топка - FIFA 20 въвежда нови траектории на топката при изстрел, по-реалистично взаимодействие и фалциране, както и отскачане, което се доближава до това при реална игра на футбол. С PlayStation 4 Pro, най-мощната конзола на Sony излизала досега, играта оживява с вълнуваща картина и кристално ясни детайли. Тя разполага с вградена памет от 1ТВ и работи с по-бърз процесор – х86-64 AMD „Jaguar” с осем ядра и с по-мощен графичен чип, осигуряващ изчислителна мощ от 4.2 терафлопа, или два пъти повече в сравнение с PS4. PlayStation 4 Slim също предлага висока производителност в много по-компактен дизайн.", "date": "2019.09.30", "title": "A1 пуска FIFA 20 с PS 4 Pro 1ТВ и PS 4 Slim 1ТВ"}
{"url": "https://standartnews.com/svyat/den-na-traur-vv-frantsiya-za-zhak-shirak-402738.html", "text": "Днес във Франция е ден на национален траур по повод кончината на бившия президент Жак Ширак. На тържествено възпоменателно богослужение в парижката църква \"Сен Сюлпис\", насрочено за 12.00 часа местно време (10.00 ч. по Гринуич) ще присъства държавният глава Еманюел Макрон, информираха осведомителните агенции. \r\n \r\nКовчегът с тленните останки на бившия държавен глава бе преместен в този храм след вчерашното поклонение пред катедралата \"Сен Луи\" в парижкия комплекс \"Дом на инвалидите\", където всички граждани получиха възможност да се сбогуват с видния френски политик. \r\nБлизо 30 чуждестранни държавни и правителствени глави съобщиха, че ще пристигнат за днешните траурни церемонии. Сред тях са руският президент Владимир Путин, италианският държавен глава Серджо Матарела и конгоанският - Денис Сасу Нгесо, президентът на Германия Франк-Валтер Щайнмайер, председателят на Европейската комисия Жан-Клод Юнкер, премиерът на Ливан Саад Харири, унгарският му колега Виктор Орбан и белгийският премиер Шарл Мишел. От държавните ръководители от времето на Ширак, които ще присъстват, Франс прес посочва бившия германски канцлер Герхард Шрьодер, бившия испански премиер Хосе Луис Родригес Сапатеро и бившия президент на Сенегал Абду Диуф. \r\nСпоред медиите някои от пристигналите ще останат за възпоменателния обяд, насрочен след това в Елисейския дворец. \r\n \r\nЖак Ширак ще бъде погребан в най-престижната, централна част на парижкото гробище Монпарнас. Той ще стане първият президент на Петата република, погребан в столицата на страната. \r\nУправлявал Франция 12 години - от 1995 до 2007 г., преди това кмет на Париж в продължение на три мандата, а също така премиер на страната от 1974 до 1976 и от 1986 до 1988 г., Жак Ширак почина на 26 септември на 86-годишна възраст. \r\n \r\nПрез 2005 г. лекарите откриха на Ширак заболяване на сърдечно-съдовата система. През 2016 г. здравето му рязко се влоши след смъртта на по-голямата му дъщеря. През последните три години политикът не участваше в официални церемонии и рядко приемаше посетители.", "date": "2019.09.30", "title": "Ден на траур във Франция за Жак Ширак"}
{"url": "https://www.standartnews.com/sport/arda-obrna-etr-s-21-402786.html", "text": "Арда продължи с успешното си представяне в шампионата на efbet Лига. Днес футболистите на Стамен Белчев победиха с 2:1 Етър, като направиха пълен обрат през втората част след като губеха с 0:1. Интересните моменти в срещата бяха след почивката. В 49-ата минута Дарко Глишич задържа Ивайло Димитров в наказателно поле и съдията отсъди дузпа в полза на Етър. Зад топката застана Красимир Станоев, които бе точен и се разписа за 0:1. Само две минути по-късно Арда изравни, след като Деян Лозев центрира в пеналта на съперника и Жоао Аморим се разписа за 1:1. В 61-ата минута Дарко Глишич проби и стреля опасно, но Христо Иванов изби. Домакините направиха пълен обрат в 67-ата минута. Тогава Спас Делев центрира от корнер, а Илиас Хасани засече топката във вратата на противника за 2:1. В самия край на двубоя Спас Делев се контузи и напусна терена, а съотборниците му доиграха мача с човек по-малко. Арда е пети с 18 точки, а Етър - девети с 11.", "date": "2019.09.30", "title": "Арда обърна Етър с 2:1"}
{"url": "https://www.standartnews.com/sport/polyak-sviri-ferentsvarosh-ludogorets-402787.html", "text": "Полският съдия Бартош Франковски ще ръководи двубоя от група \"Н\" на Лига Европа между Ференцварош и Лудогорец. Срещата е в четвъртък от 19.55 часа наше време на \"Групама Арена\" в Будапеща. \r\n \r\nПомощници на Франковски ще бъдат сънародниците му Марцин Бониек и Якуб Винклер, а четвъртия съдия - Даниел Стефански, също от Полша. \r\n \r\nСъдийски наблюдател а УЕФА ще бъде Стивън Лодж от Англия, а делегат на УЕФА - Бьорн Фекер. \r\n \r\nТова ще бъде втори мач от груповата фаза на Лига Европа за Франковски, който през миналия сезон той ръководи срещата между Ворскла и Арсенал, завършила с успех за лондончани с 3:0. ", "date": "2019.09.30", "title": "Поляк свири Ференцварош - Лудогорец"}
{"url": "https://standartnews.com/sport/mirela-izliza-na-final-v-dokha-dnes-402768.html", "text": "България ще стиска палци довечера за успех на Мирела Демирева във финала на скок височина на 17-ото световно първенство по лека атлетика на открито в Доха. Точно в 20,50 ч започва битката за медалите в дисциплината в която 32 години Стефка Костадинова държи световния рекорд от 209 см. БНТ 3 ще излъчва пряко състезанието, както и цялото световно от Доха. Мирела ще стартира 12-а във финала. През сезона тя има 197 см като личен резултат. Водачка в ранглистата е Мария Ласицкене, която скача в Доха под неутрален флаг заради наказанието на руските атлети. С по-добър резултат от Демирева са още 4 атлетки. Българката обаче е доказала, че именно във финалите на големи първенства като олимпиада и европейско се събира и дава най-доброто от себе си. Не случайно тя спечели сребрърни медали от игрите в Рио 2016 и европейското в Амстердам 2016. За Мирела това е трети финал на световно на открито. На мондиала в Пекин 2015 тя зае днесвето място, а 2 години по-късно в Лондон бе седма. На световното в зала в Бирмингам 2018 Демирева зае шесто място. \"Целта в квалификацията ми беше да се класирам за финала. В понеделник излизам за златен медал, заяви в петък след като намери място сред най-добрите 12 в Доха Демирева.  Пак днес, но в 17,12 ч Ивет Лалова-Колио започва участие на световното в сериите на 200 м. Водещата българска спринтьорка за всичси времена е в седми коридор на втора серия, като за полуфинала утре се класират първите 3 от всяка серия, както и шестте най-добри времена от останалите участнички. Ивет вече отказа участие на 100 м за да може да се концентрара върху по-дългия спринт, където в началото на месеца си направи личо постижение за годината от 22,45 сек. Голямата цел пред Ивет е първо място на полуфинала, който е утре, а после и на финала в сряда. През 2015-а на световното в Пекин Лалова зае седмо място във финала на 200 м. По-добър резултат през сезона от Ивет от участничките в нейната серия има Мунджинга Камбунджи (Швейц) - 22,26 сек. Тя е във втори коридор. За Ивет, която е символ на професионализъм в леката атлетика това е седмо световно първенство на открито. Тя вече има покрити нормативи на 100 и 200 м за олимпийските игри в Токио 2020. За нея това ще е пета олимпиада.", "date": "2019.09.30", "title": "Мирела излиза на финал в Доха днес"}
{"url": "https://standartnews.com/sport/polyak-sviri-ferentsvarosh-ludogorets-402787.html", "text": "Полският съдия Бартош Франковски ще ръководи двубоя от група \"Н\" на Лига Европа между Ференцварош и Лудогорец. Срещата е в четвъртък от 19.55 часа наше време на \"Групама Арена\" в Будапеща. \r\n \r\nПомощници на Франковски ще бъдат сънародниците му Марцин Бониек и Якуб Винклер, а четвъртия съдия - Даниел Стефански, също от Полша. \r\n \r\nСъдийски наблюдател а УЕФА ще бъде Стивън Лодж от Англия, а делегат на УЕФА - Бьорн Фекер. \r\n \r\nТова ще бъде втори мач от груповата фаза на Лига Европа за Франковски, който през миналия сезон той ръководи срещата между Ворскла и Арсенал, завършила с успех за лондончани с 3:0. ", "date": "2019.09.30", "title": "Поляк свири Ференцварош - Лудогорец"}
{"url": "https://standartnews.com/sport/rusnak-sprya-grisho-v-pekin-402743.html", "text": "Григор Димитров отстъпи с 2:6, 5:7 на руснака Андрей Рубльов на старта на турнира от сериите АТР 500 в Пекин. С този си успех Рубльов изравни на 2:2 резултата от преките двубои с българският ас. Двубоят бе първи от програмата за деня и се игра на корт \"Диамант\".", "date": "2019.09.30", "title": "Руснак спря Гришо в Пекин"}
{"url": "https://standartnews.com/sport/mirela-e-10-a-vv-finala-v-dokha-levchenko-s-titla-402792.html", "text": "Мирела Демирева остана едва десета във финала на скок височина на световното в Доха. Голямата ни надежда за медал приключи едва на 193 см. Преди това тя мина от първия опит 184, а 189 преодоля от втория. На 193 не и достигна малко, за да успее. Така сребърната медалистка от олимпиадата в Рио 2016 записа в Доха най-слабото си представяне на световно. В Пекин 2015 Мирела бе девета, а в Лондон 2017 завърши седма. \"Днес се провалих. Не че не ми се е случвало и преди. Годината не беше лесна. Днес очевидно не бях най-добрата. Не се справих нито физически, нито психически със състезанието. С моя треньор работим върху нови неща. Опитвам, но не винаги се получава. Вкрайна сметка няма да хленча и да се оправдавам. Готова съм за 2 метра, но технически не ми се получаваше скока. Причината е, че прекалено много мислих, а това е състезание и трябва просто да скачаш, а не да влизаш в детайли\", коментира след състезанието разочарованата Мирела Демирева. В отсъствието на българката Мария Ласицкене (Неутрални атлети), Ващи Кънингам (САЩ), Ярослава Манучхик (Укр) и Юрия Левченко (Укр) преодоляха 2 метра. Първите две стигнаха до гросмайсторската височина без нито един фаул, а украинките от третия минаха 2 м. Ласицкене взе пак доказа, че последните 3 световни са именно нейните. Преодоля 202 от първия опит и опита да обезвери съперничките си. Манучхик обаче не се уплаши и също мина от първия опит 202, като това е световен рекорд за девойки до 20 години. Кънингам и Левченко не успяха на 202 и заеха съответно трето и четвърто място. Ласицкене продължи наказателната си акция с успешен опит и на 204. Манучхик не преодоля 204 от първия опит, но го ноправи от третия и така пак подобри световния рекорд за своята възраст. На 208 украинката се отказа и взе среброто. Ласицкене не успя, но това не се оказа фатално за златото, което трето поредно за нея от световни. ", "date": "2019.09.30", "title": "Мирела е 10-а на финала в Доха, Ласицкене с титла"}
{"url": "https://standartnews.com/sport/shampionska-liga-se-zavrshcha-tazi-sedmitsa-402754.html", "text": "Надпреварата в групите на Шампионската лига се завръща тази седмица. За феновете на футбола това означава много качествени мачове с участието на европейските грандове, както и възможности за печалби с   футболни прогнози. В мач от група А на турнира повече от 50 000 фанатизирани фенове на „Тюрк Телеком Арена“ ще очакват добро представяне от Галатасарай. Турският гранд ще има нелека задача да измъкне нещо от мача срещу френския шампион Пари Сен Жермен. Домакините от Галатасарай започнаха защитата на титлата си в турската Суперлига леко колебливо. След 6 изиграни мача истанбулския отбор има актив от едва 9 точки, събрани от 2 победи, 3 равенства и 1 загуба. Изоставането от изненадващия лидер Аланияспор е 5 точки. Основният съперник Фенербахче обаче също не е особено убедителен и има само 2 точки повече от Галатасарай. В събота вечер се изигра първия мач между двата отбора. Той завърши без победител и без отбелязан гол на „Тюрк Телеком Арена“. Това беше трето поредно реми за домакините от Галатасарай след 1-1 в гостуването на Малатияспор и отново нулево равенство в откриващата вечер на Шампионската лига срещу Брюж в Белгия. На този етап от сезона основният проблем на Галатасарай се очертава ниската резултатност на нападението. Головата разлика на отбора в турското първенство е 6-6 за 6 мача. Защитата е доста стабилна, но тя ще бъде подложена на сериозно изпитание срещу атомното нападение на французите в лицето на Мбапе, Неймар и Ди Мария. Френският шампион също игра късно вечерта в събота. ПСЖ се наложи трудно над Бордо като гост, а единственото попадение отбеляза Неймар в средата на второто полувреме. След 8 изиграни мача шампионите са на обичайната си позиция начело на таблицата във Франция с 18 точки от 6 победи и 2 загуби. Головата разлика на отбора е 13-4. Защитата е много стабилна, а нападението е на път да намери позагубената си форма след сагата около положението на недоволния бразилец Неймар през лятото. Шампионската лига е основен приоритет пред отбора за пореден сезон. Немският специалист Томас Тухел показа, че няма никакво намерение да подценява Галатасарай. Той беше оставил Мбапе на пейката срещу Бордо. Бързоногата звезда обаче все пак трябваше да влезе и да помага на съотборниците, и той наистина го направи. Скоро след влизането си на терена, Мбапе асистира на Неймар за ценния победен гол срещу домакините от Бордо. Парижани започнаха кампанията в групите на Шампионската лига по най-добрия възможен начин тази година. В първия си мач те се наложиха категорично над испанския гранд Реал Мадрид с 3-0 на своя стадион, а с 2 попадения се отличи аржентинецът Анхел Ди Мария. Тухел се надява нападателното му трио да бъде също толкова ефективно и в негостоприемната обстановка на „Тюрк Телеком Арена“ във вторник. Началният час на мача е 22.00 българско време. Френският тим логично е фаворит на букмейкърите, но коефициентите за тяхна победа са ниски, около 1.30. Над 2.5 гола в мача също се котира н ниски ставки, около 1.60. Това е доста рискована опция, като вземем предвид стабилната защита на турския тим и вероятното предпазливо начало на срещата и от двата отбора. Галатасарай надали ще успее да удържи за цял мач нападателите на ПСЖ, но още по-трудно ще успее да вкара гол. ", "date": "2019.09.30", "title": "Betindex.net Прогноза: Галатасарай - Пари Сен Жермен"}
{"url": "https://standartnews.com/sport/sbriya-specheli-evrotitlata-po-voleybol-402733.html", "text": "Волейболистите на Сърбия спечелиха за втори път след 2011 година европейската титла при мъжете. Във финала на 31-вия шампионат на Европа в Париж \"плавите\" се наложиха над Словения с 3:1 (19:25, 25:16, 25:18, 25:20) гейма. Играчите на Слободан Ковач имаха категорично предимство във втория, третия и четвъртия гейм, а то дойде най-вече от силния им сервис и отличната игра на блокада. Единствено в първата част Словения бе доминиращият състав, като това се дължеше и на сериозната подкрепа от страна на дошлите от Любляна фенове. Най-резултатен за победителите бе Александър Атанасиевич с 22 точки. За Словения Клемен Чебул приключи с 15 точки. Сърбия завърши европейското без нито една загуба. Сърбите са еврошампиони и при жените. България завърши на 11-о място на европейското при мъжете.", "date": "2019.09.30", "title": "Сърбия спечели евротитлата по волейбол"}
{"url": "https://standartnews.com/sport/andreev-otstpi-na-finala-v-teksas-402742.html", "text": "Талантливият български тенисист Адриан Андреев отстъпи на финала на турнира от ITF М25 в Харлинген (Тексас) с награден фонд 25 хиляди долара. 18-годишният софиянец падна с 4:6, 4:6 от Говинд Нанда (САЩ) за 100 минути игра. Адриан стигна първи до пробив в първия сет за да поведе с 3:2. Нанда отговори с рибрейк за 3:3, а след това проби още веднъж в края на сета за да спечели с 6:4. \r\nВъв втората част Андреев поведе с 4:1 и два пробива, но не успя да запише друг печеливш гейм до края на срещата. \r\nПреди този мач Адриан постигна шест двусетови победи за да се класира на финала. С този успех нашият представител си заработи 12 точки за световната ранглиста. Това беше първи турнир за Андреев след контузията в лявата китка, която го принуди да се откаже на \"Ролан Гарос\" в началото на юни. През тази седмица Адриан ще играе на друг турнир от ITF в САЩ с награден фонд 25 хиляди долара.", "date": "2019.09.30", "title": "Андреев отстъпи на финала в Тексас"}
{"url": "https://standartnews.com/sport/beroe-nanese-vtora-zaguba-na-tsska-sofiya-402732.html", "text": "Берое нанесе втора загуба на ЦСКА-София за първенството. В дербито на 10-ия кръг на efbet Лига старозагорци спечелиха като домакини с 2:1. С голяма вина за загубата на \"червените\" бе техния вратар Густаво Бусато, който се намеси неубедително и при двата гола за заралии. Ибрахима Конте от Берое откри резултата в 31-а минута. Халфът на ЦСКА-София Греъм Кери загуби топката в средата на терена и Охене подаде на Конте, който с удар по тревата прати топката под плонжа на вратаря Бусато. До почивката гостите с нищо не затрудниха Берое. Али Соу пропусна да изравни в началото на второто полувреме, но стреля право във вратаря Перниш. В 65-ата минута Виктор Генев можеше да покачи на 2:0, но Бусато спаси. Все пак в 79-а минута при една контраатака резервата Рубен Бригидо бе изведен на добра позиция и с мощен удар под гредата прати топката в мрежата. Вратарят на ЦСКА Густаво Бусато имаше вина и за този гол. В 83-а минута и голаджията Мартин Камбуров можеше да се разпише, но ударът му премина на сантиметри покрай десния страничен стълб. ЦСКА-София върна един гол в последната минута, когато Али Соу се разписа с глава след центриране от фаул. Преди този мач Слави победи като гост Ботев (Пд) с гол на Славчо Шоколаров (25). Цяла второ полувреме \"белите\" играха с човек по-малко заради втория жълт и червен картон на Велковски. След мача феновете на Ботев поискаха оставки и скандираха \"всички вън\" по адрес на играчите, треньорите и шефовете на клуба. Шампионите от Лудогорец победиха като гост Дунав с 1:0 с попадение на Клаудио Кешеру в 23-ата минута и се върнаха начело в класирането. фото Спортал", "date": "2019.09.30", "title": "Берое нанесе втора загуба на ЦСКА-София"}
{"url": "https://standartnews.com/sport/arda-obrna-etr-s-21-402786.html", "text": "Арда продължи с успешното си представяне в шампионата на efbet Лига. Днес футболистите на Стамен Белчев победиха с 2:1 Етър, като направиха пълен обрат през втората част след като губеха с 0:1. Интересните моменти в срещата бяха след почивката. В 49-ата минута Дарко Глишич задържа Ивайло Димитров в наказателно поле и съдията отсъди дузпа в полза на Етър. Зад топката застана Красимир Станоев, които бе точен и се разписа за 0:1. Само две минути по-късно Арда изравни, след като Деян Лозев центрира в пеналта на съперника и Жоао Аморим се разписа за 1:1. В 61-ата минута Дарко Глишич проби и стреля опасно, но Христо Иванов изби. Домакините направиха пълен обрат в 67-ата минута. Тогава Спас Делев центрира от корнер, а Илиас Хасани засече топката във вратата на противника за 2:1. В самия край на двубоя Спас Делев се контузи и напусна терена, а съотборниците му доиграха мача с човек по-малко. Арда е пети с 18 точки, а Етър - девети с 11.", "date": "2019.09.30", "title": "Арда обърна Етър с 2:1"}
{"url": "https://standartnews.com/sport/ivet-profucha-km-polufinala-na-200-metra-v-dokha-402773.html", "text": "Ивет Лалова се класира за полуфиналите на 200 метра на Световното първенство по лека атлетика в Доха. Българската спринтьорка успя да спечели втората серия с 22,79 секунди. Лалова стартира малко по-бавно, но в последните 100 метра успя да се изравни с главните си съпернички в серията Джоди Уилямс и Муджинга Камбунджи и дори да ги изпревари в последните метри.  Уилямс завърши на стотна зад нея, а Камбунджи на две. И двете обаче продължават напред, тъй като първите три места дават място на полуфиналите, които са във вторник. Времето на Лалова е осмо най-добро в сериите. Седемте по-добри дойдоха от третата и четвъртата серия, спечелени съответно от Бритъни Браунс с 22,33 секунди и от Дина Ашър-Смит с 22,32. \"Важно беше да завърша на първо място в серията\", заяви Ивет веднага след бягането.", "date": "2019.09.30", "title": "Ивет профуча към полуфинала на 200 метра в Доха"}
