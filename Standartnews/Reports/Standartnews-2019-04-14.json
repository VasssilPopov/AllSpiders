{"url": "https://standartnews.com/regionalni/nashi-studenti-s-gran-pri-na-teatralen-fest-389546.html", "text": "\r\n   Класът на проф. Атанас Атанасов от НАТФИЗ “Кръстьо Сарафов” и спектакълът “Хора с куфари” спечелиха  Голямата награда на второто издание на Международния студентски  фестивал “Данаил Чирпански”. Той се проведе за втора година в памет на нелепо загиналия млад старозагорски актьор от 5-ти до 9-ти април в Града на липите. Журито в състав американският и руски театровед и преводач Джон Фридман, френският режисьор Тиери Аркур и българският режисьор Явор Гърдев отличи със специални награди и още няколко участници на фестивала. \r\n  Спектакълът  „Луди пари“ на Руския институт за театрално изкуство (ГИТИС) да получи награда за адаптация на класическа руска драма в съвременен контекст. Трупата на факултета за драматични изкуства в Университет „Св. Св. Кирил и Методий“, Нова Македония и спектакълът им  „Мама му ебем, кой започна пръв“ бяха отличени със специална награда за създаване на театрално пространство извън рамките на времето. „Убийство” на театралния департамент на Израелския университет в Тел Авив взе награда за смелостта да изкаже силна морална позиция от сцената. Студентите от Полския университет за кино, телевизия и театър в Лодз и  представлението м „Треска“ заслужиха награда за способността им да работят като група, без да губят своята индивидуалност и за музикалните си умения. Грамоти и статуетка за специално участие получиха и гостите на фестивала от Великобритания - Алехандро Постиго за спектакъла “Копла Кабере” и студентите от Музикалния колеж на Лондон за мюзикъла “История на насилието”. \r\n ", "date": "2019.04.13", "title": "Класът на проф. Атанасов спечели Гран при"}
{"url": "https://standartnews.com/regionalni/remontirat-uchasttsi-ot-dunav-most-389529.html", "text": " Ремонт на асфалта на Дунав мост се извършва на две места в българския участък, съобщиха от общината. От днес до 15-ти април движението по моста при Русе ще се осъществява в една лента и ще бъде затруднено.  \r\n  Участъкът е сигнализиран с пътни знаци, движението ще се регулира от сигналисти. Ще има пропускателен режим, а скоростта ще бъд еограничена до 20 км/ч. \r\n ", "date": "2019.04.13", "title": "Ремонтират участъци от Дунав мост при Русе"}
{"url": "https://standartnews.com/regionalni/festival-sbira-v-edno-vino-i-tvorchestvo-v-sliven-389528.html", "text": "\r\n   Втори фестивал на винарите „Вино и творчество 2019” ще се проведе в крепостта „Туида“ в Сливен днес. Той е част от програмата за развитие на туризма в Сливенската община, посочват домакините. В събитието ще участват винопроизводители от региона, които ще представят своето производство. Дегустацията и открития базар са най-очаквани за почитателите на хубвите вина. Организаторите са предвидили  В културната програма на феста е включена  изложба „Вино и фантазия”, която представя рисувани от сливенските художници бутилки и дъна от бъчви. На откритата сцена в крепостта е предвиден концерт на местни народни певци и танцови групи.  \r\n  Празникът на виното и творчеството има и благотворителен характер. Посетителите ще могат да се включат и разгледат благотворителни творчески работилници в полза на проект „Социално кафе „Мило сърце” на фондация „Милосърдие”. ", "date": "2019.04.13", "title": "Фестивал събира в едно вино и творчество в Сливен"}
{"url": "https://standartnews.com/regionalni/nad-1500-maskirani-shche-sbere-varnenskiyat-karnaval-389533.html", "text": "\r\n   Над 1500 души с най-разнобразни маски и облекла ще събере днес празникът на маската, маскарадния и сценичния костюм и народната носия, съобщиха организаторите от община Варна. В конкурсната програма на Варненския карнавал са се записали  25 кукерски и сурвакарски групи от страната, много индивидуални участници, групи от детски градини и училища, организации и читалища.   \r\n  Карнавалът ще се вихри  на специална сцена на пл.\"Антон Новак\" до Фестивалния и конгресен център. В конкурсната програма ще бъдат представени маски и костюми от съставите и от индивидуалните изпълнители. След това гостуващите кукерски и сурвакарски  групи от цялата страна и чужбина ще изпълнят характерни ритуали от календара на празничната обредност.   \r\n   Докато журито заседава, за да определи победителите, карнавалът ще озвучи празничния концерт, с участието на Стенли и новата му група, Теди Генев, Блаже Богев от Северна Македония и фолклорен ансамбъл „Варна”.  \r\n  Изложба-базар на майстори-занаятчии от цялата страна по традиция ще бъде част от съпътстващата програма на карнавала.", "date": "2019.04.13", "title": "Над 1500 маскирани ще събере Варненският карнавал"}
{"url": "https://www.standartnews.com/sport/italianets-chaka-grisho-na-starta-v-monte-karlo-389505.html", "text": "Григор Димитров ще стартира участието си на Мастърс 1000 турнира в Монте Карло с двубой срещу Матео Беретини от Италия.  Беретини е 22 години, в момента заема 54-то място в световната ранглиста. До този момент Григор никога не се е срещал с италианеца в официален мач. При победа българинът ще се изправи срещу победителя от мача между Денис Шаповалов и Ян-Ленард Щруф. Гришо попадна в осмината на шампиона от миналата година и хегемон в Монте Карло Рафаел Надал. Това означава, че сблъсък между двамата е възможен още в трети кръг, стига Рафа да не допусне изненада срещу Роберто Баутиста Агут или Джон Милман във втори кръг.  През миналата година Григор успя да достигне до полуфинал, където загуби именно от Надал. ", "date": "2019.04.13", "title": "Италианец чака Гришо на старта в Монте Карло"}
{"url": "https://www.standartnews.com/sport/blgarskiyat-ansambl-povede-na-svetovnata-kupa-v-sofiya-389506.html", "text": "Българският ансамбъл поведе в многобоя на Световната купа по художествена гимнастика в София след перфектно изпълнение на съчетанието с 5 топки. Симона Дянкова, Мадлен Радуканова, Стефани Кирякова, Ерика Зафирова и Лаура Траатс получиха за отличното си изпълнение 24.950 точки (16.100 за трудност и 8.850 за изпълнение). Втори в класирането са италианките с 24.300 точки, а трети е ансамбъла на Япония с 23.750 точки. Топ 6 се допълва от ансамблите на Беларус (23.350 точки), Украйна (23.150 точки) и на Русия (21.800 токи), като Русия участва на купата с втория си състав, който се подготвя в Санкт Петербург. След световната купа старши - треньорът на ансамбъла Весела Димитрова ще направи промени в композицията с пет топки за да повиши трудността на съчетанието, събощи  Илиана Раева - президент на БФХГ,", "date": "2019.04.13", "title": "Българският ансамбъл поведе на Световната купа в София"}
{"url": "https://www.standartnews.com/sport/sportt-po-tv-za-13-april-389518.html", "text": "14,00 Тенис: Турнир в Маракеш (пряко) 17,30 Футбол, България, Първа лига: Ботев Пд - Черно море; 20,15 ЦСКА - Берое (пряко) 06,00 и 09,00 Формула 1: Трета тренировка и Квалификация за Голямата награда на Китай (пряко) 14,30 Футбол, Англия, Висша лига: Тотнъм - Хъдърсфийлд; 19,30 Ман Юнайтед - Уест Хям (пряко) 17,00 Футбол, Англия, Чемпиъншип: Шефийлд Юн - Милуол (пряко) 10,30 и 15,00 Художествена гимнастика: Световна купа, София (пряко) 19,30 Футбол, Англия, Чемпиъншип: Лийдс - Шефийлд У (пряко) 22,00 Голф: САЩ Мастърс, трети кръг (пряко) 08,30 и 06,45 Автомобилизъм: Суперкарс, 4 кръг, Първо и Второ състезание на Остров Филип (пряко) 17,50 Мотоциклетизъм: Moto GP, 3 кръг, Трета тренировка за Голямата награда на Америка (пряко) 19,30 Футбол, Холандия, Ередивизи: Аякс - Екселсиор (пряко) 21,30 и 23,00 Тенис: ATP 250 Хюстън, Полуфинали (пряко) 02,30 Автомобилизъм: Nascar Cup Series, 9 кръг, Състезание в Ричмънд (пряко) 20,30 Мотоциклетизъм: Moto GP, 3 кръг, Квалификация за Голямата награда на Америка (пряко) 05,00 MMA: UFC Fight Night, Макс Халауей срещу Дъстин Поарие (пряко) 16,00 Футбол, Италия, Серия А: СПАЛ - Ювентус; 19,00 Рома - Удинезе; 21,30 Милан - Лацио (пряко) 14,00 Футбол, Испания, Ла Лига: Еспаньол - Алавес; 17,15 Уеска - Барселона; 19,30 Атлетико М - Селта; 21,45 Севиля - Бетис (пряко) 02,30 Футбол, САЩ, МЛС: Ню Ингланд Революшън - Атланта Юнайтед; 05,30 Лос Анджелис Галакси - Филаделфия Юниън (пряко) 21,15 \"Спорт в обектива\" 19,00 Волейбол, Италия, Серия А: плейоф (пряко) 11,00 Вдигане на тежести: Европейско първенство в Грузия, 109 кг, мъже (пряко) 13,00 и 17,00 Формула Е: Квалификация и Състезание в Рим (пряко) 15,00 Мотоциклетизъм: Световен Супербайк шампионат в Ассен, първо състезание (пряко) 19,00 Плуване: Северен тур в Стокхолм, втори ден (пряко) 23,30 Конен спорт: Световен тур на шампионите в Мексико (пряко) 10,00 Колоездене на писта: Шест дни на Бризбън, втори ден (пряко) 12,00 Мотоциклетизъм: Световен Супербайк шампионат в Ассен, квалификация (пряко) 14,00 Вдигане на тежести: Европейско първенство в Грузия, над 87 кг, жени (пряко) 16,30 Футбол, Германия, Първа Бундеслига: РБ Лайпциг - Волфсбург; 19,30 Борусия Д - Майнц (пряко)", "date": "2019.04.13", "title": "Спортът по тв за 13 април"}
{"url": "https://standartnews.com/svyat/nay-golemiyat-samolet-v-sveta-izletya-389574.html", "text": " извърши първият си полет.  на   излетя от Лос Анджелис. Размахът на крилата му е 117 м, оборудван е с шест двигателя на Boeing. \r\n  \r\nАстрофизикът от НАСА Томас Цирбухет нарече това \"историческо събитие за екипа разработчици\". \"Това е началото на изпращането му на ръба на космоса и отвъд него\", пише той. \r\n  \r\nStratolaunch Systems е американска космическа компания, създадена да разработи . Компанията планира да изстреля първия спътник през 2020 г.", "date": "2019.04.13", "title": "Най-големият самолет в света излетя"}
{"url": "https://www.standartnews.com/sport/pilot-na-toro-roso-katastrofira-tezhko-video-389521.html", "text": "Третата свободна тренировка на пистата край Шанхай преди Гран при на Китай бе прекратена преждевременно, след като пилотът на Торо Росо Алекс Албън катастрофира тежко на стартфиналната права. Албън няма да участва в квалификацията за Гран при на Китай. Задната ос на болида на Албън се изпързаля, което доведе до тежкия удар в предпазната стена. Пилотът на Мерцедес Валтери Ботас даде най-бързо време в третата свободна тренировка преди квалификацията. След него останаха пилотите на Ферари Себастиан Фетел и Шарл Льоклер. Световният шампион Люис Хамилтън се нареди четвърти.", "date": "2019.04.13", "title": "Пилот на Торо Росо катастрофира тежко (ВИДЕО)"}
{"url": "https://www.standartnews.com/sport/pirotekhnika-preksna-derbito-v-belgiya-video-389520.html", "text": "Дербито от четвъртия кръг на шампионския плейоф в белгийското първенство между Стандард Лиеж и Андерлехт бе прекратен в 32-та минута при резултат 2:0 заради невъздържаното поведение на гостуващата агитка. Феновете на Андерлехт хвърляха пиротехника по терена, което наложи спирането на срещата на два пъти, като при втория път вече бе взето решение, че няма нужните условия срещата да се доиграе и тя бе окончателно прекратена в 32-та минута. Ръководството на Андерлехт веднага осъди поведението на своите ултраси и го определи като непоносимо. Мачът бе прекъснат за първи път при резултат 0:0 в 7-та минута. Съдията прибира футболистите в съблекалните, но само няколко минути по-късно ги върна на терена и играта бе възобновена. Разван Марин изведе Стандард Лиеж напред в резултата в 22-та минута. Андерлехт остана с човек по-малко в 30-та минута, след като Кара Мбоджи бе изгонен за втори жълт картон, а съдията също така отсъди дузпа за домакините, която бе реализирана от Пол-Жозе Мпоку. Последва бурна реакция от страна на феновете на Андерлехт, които „запалиха“ терена от пиротехника. Съдията се консултира със своите помощници и с делегата на срещата, след което бе взето решение, че двубоят няма да бъде възобновен. Новата дата ще бъде определена от федерацията. Андерлехт ще понесе много сериозна финансова санкция за поведението на своите привърженици. До този момент Андерлехт загуби всички три срещи в шампионския плейоф.", "date": "2019.04.13", "title": "Пиротехника прекъсна дербито в Белгия (ВИДЕО)"}
{"url": "https://standartnews.com/biznes/goranov-podpisa-ss-svetovnata-banka-za-ofis-v-sofiya-389538.html", "text": "Министърът на финансите Владислав Горанов в качеството му на управител на Групата на Световната банка за България и управляващият и главен административен директор на Групата на Световната банка Шаолин Янг подписаха във Вашингон Споразумение за предоставяне на подкрепа за установяването и функционирането на офис на Световната банка за споделени услуги и други функции в София. Офисът ще функционира като център за споделени услуги с технологична насоченост, който ще отговаря за вътрешните корпоративни и ИТ операции на Групата на Световната банка, като във времето се предвижда да се структурират и други звена за предоставяне на финансови и административни услуги, съобщи министерството на финансите. Структурата ще осигури възможност за непрекъсваемост на дейностите по предоставяне на вътрешни услуги в областта на информационните технологии, финансовия мениджмънт и управлението на човешките ресурси.  Предвижда се в нея да бъдат ангажирани голям брой ИТ специалисти и други висококвалифицирани и мотивирани експерти, които ще заменят и разширят услугите, предоставяни от централата на Световната банка към нейните звена в целия свят, като служителите в България ще бъдат ангажирани и с разработването на продукти с висока добавена стойност. България се открои сред държавите кандидатки за разполагане на центъра поради стратегическото си местоположение, стабилната политическа и икономическа среда, наличието на висококвалифицирана работна ръка, добрата инфраструктура и съотношение разходи-качество на живот, както други изисквания, оказващи съществено влияние за функционирането на подобен вид изнесени дейности на международната финансова институция. Откриването на офиса в България ще има положително влияние върху икономическата среда в страната - ще способства за осигуряването на работни места за високотехнологични специалисти и за надграждането на потенциал в сектори с висока добавена стойност. Присъствието в България на авторитетна организация като Групата на Световната банка ще издигне допълнително престижа на страната ни пред международната инвеститорска общност като атрактивна дестинация за бизнес и инвестиции. Реализацията на проекта ще се осъществява поетапно. Началната фаза се очаква да стартира през юли 2019 г. Пълният капацитет от над 300 заети места се планира да бъде достигнат в петгодишен срок. Споразумението между Република България и Световната банка беше подписано по време на пролетните срещи на групата на Световната банка и на Международния валутен фонд, които се провеждат тази седмица в американската столица.", "date": "2019.04.13", "title": "Горанов подписа със Световната банка за офис в София"}
{"url": "https://standartnews.com/kultura/marian-vlev-sreshchal-sm-mnogo-loshi-momicheta-389568.html", "text": "„Срещал съм безумно различни хора. Между тях е имало и ужасно скандални госпожици“, споделя Мариан Вълев навръх премиерата на  „Лошо момиче“ – режисьорският му дебют в голямото кино. „Снимам от 30 години – реших, че е време и аз да разкажа история“, мотивира се чаровникът, който на 11 април навърши 50. Той и екипът му обикалят страната, за да представят филма за следствията от един конфликт – конфликт между майка и дъщеря, между момичето и социалната среда, между доброто и злото, между конюнктурата и личността. „Оказва се, че през XXI век 20-годишните, а и не само, са объркани, самотни, изгубени – че постоянно правят грешни стъпки, които неизбежно ги тласкат към дъното“, категоричен е Мариан. Вълев, който навремето с лекота е приет във всички специалности на Софийския университет „Свети Климент Охридски“, в които се кандидатства с български език, създава сценария в период, подчинен на най-обикновената мачовска депресия. /В календара се ситуира още в епохата „Под прикритие“./ Пише в пълна самота, каквато се полага на подобно занимание. Но не заради това историята е мрачна, тежка, почти безнадеждна и без задръжки и превземки. „Тя е като живота около нас. А в него има и престъпления. Би трябвало съответните институции да се погрижат за тях. Защото иначе насилието ражда насилие. И няма измъкване от спиралата, докато някой не реши, че няма да отвърне“, казва Мариан, който си позволява да сътвори драмата с елементи на ъндърграунд трагедия, тъй като донякъде познава подробностите от гангстерския пейзаж. Той трупа познания – а оттам и печал – докато бачка като барман във Варна: първо в чужди, после в свое заведение.   Неслучайно беше в екипа, който измисляше интригите в един от последните сезони на „Под прикритие“. И ако преди време беше цитирал любим писател за това, че омразата е единствената разменна монета по пътя към ада, то сега е убеден, че любовта е единствената разменна монета, която може да ни измъкне от ада.  „В крайна сметка всеки получава това, което заслужава. Но все пак има много силно оръжие – усмивката. А самоиронията, талантът да се надсмееш над себе си са изключително важни“, разкрива щрихи от философията си Мариан. Критиците говорят с добри думи за „Лошо момиче“, а публиката го аплодира. Вълев показва, че реално е овладял тежкия занаят. Неговите шест героини са от полюсните позиции на спектъра. Силна е сводничката, в чиято кожа напъхва Елена Телбис – и тя се справя едно към едно с напълно реалния прототип, макар и отпреди 25 години. Деян Донков е следовател с аутизъм, какъвто Вълев среща някъде по пътя си. Дария Симеонова пък му казва в прав текст, че нещо се е объркал, когато той я вика за отчаяната и продаваща се наркоманка, която танцува без дрехи. Дори му препоръчва колежки, които според нея биха се справили много по-добре с ролята. Мариан обаче я среща с момичето, от чието битие е „почерпил“ детайли и факти. Пред камерата на отличния Антон Бакарски са истински стрийптизьорки, танцьорки и плеймейтки. Във фокуса е героинята на Любомира Башева – тийнейджърка, която става жертва на супер амбициозната си родителка, освирепяла от мъка след смъртта на съпруга си.  Мариан среща момичето още преди няколко години – в едно кафене. И веднага в ума се ражда идеята да влезе в „Под прикритие“ като малолетна проститутка, която се опитва да измъкне Куката от блатото на самосъжалението. Тя е на 15, с брекети на зъбите, но много намахана. Сега Бубето, както я наричат приятелите, вече се учи в НАТФИЗ – Вълев обаче я е предупредил, че много трябва да внимава какво „поема“ от Академията. /Самият той се кълне най-вече в професор Снежина Танковска/. По същата схема през 90-те открива и Елена Петрова – докато търсят красиво цигане за „Граница“.  Покойният Илиян Симеонов и Християн Ночев тестват 400 момичета, за да открият екранна партньорка на Вълев, но напразно. Тогава той мерва бъдещата си колежка, която тогава е на 15, да мие стъклата на автомобилите на централно столично кръстовище. Останалото вече е в историята – голи сцени на терен и приятелство до днес.              Както се знае, кариерата на Мариан в киното започна през 90-те с „Граница“, а се рестартира няколко петилетки по-късно с „Лов на дребни хищници“. Въпреки сериозния антракт, през който Вълев обикаляше света и се опитваше да забрави, че е актьор, веднага получи „Златна роза“ на Варненския фестивал.  После - „Кецове“ и  „Корпус за бързо реагиране“. В телевизията сам се отказа да остане Куката до финала на „Под прикритие“. Понеже притежава дивашки инстинкт за кино /макар че се явява на кръговете във ВИТИЗ, само за да вземе полагащата му се отпуска от казармата/, разбра, че не бива за толкова продължителен етап да бъде белязан с образа на уж романтичния бандит.", "date": "2019.04.13", "title": "Мариан Вълев: Срещал съм много лоши момичета"}
{"url": "https://standartnews.com/kultura/filip-kirkorov-idva-na-turne-u-nas-prez-yuni-389534.html", "text": "Кралят на руската поп музика Филип Киркоров идва на турне в България през юни. Артистът ще представи най-новото си шоу \"Я+R\" #Цвет Настроения, премиерно в пет български града. Той ще гостува в София на 8 юни, в Пловдив - на 10 юни, в Бургас - на 12 юни, във Варна - на 14 юни, в Русе - на 17 юни, съобщиха за БТА организаторите на концертната програма. Мащабната продукция е дело на творческия двигател на \"Цирк дю Солей\" - Франко Драгоне, известен не само с режисура на спектаклите на цирка, но и с бляскавото шоу на Селин Дион \"А New Day\". В новата програма певецът е съпроводен от образите на \"Муза\" и \"Ангел\" - спътници на всички творчески личности. Новата история на звездата е изпълнена с драматургия и неочаквани сюжетни линии, основани на реални събития от живота на Филип Киркоров. Тирове с тонове техническо оборудване, асансьори, товарен асансьор, трон, лед екрани излъчващи концептуална графика с 3D анимация и стотици дизайнерски костюми, ръчно изработени специално за 3-часовия концерт, пристигат в България за шоуто. Концертът включва както най-обичаните хитове на артиста, така и най-новите песни, \"счупили\" рекордите на руските радио класации, като \"Цвет настроения синий\", \"Ибица\" и др. \"Изключително сме радостни, че българската публика отново ще има възможността да види едно уникално по рода си шоу - най-новият музикален спектакъл на Филип Киркоров, шоуто \"Я+R\" # Цвет Настроения. Ние милеем за България и винаги идваме тук с радост и особен трепет\", каза за БТА Бедрос Киркоров, певец, композитор и баща на Филип Киркоров. \"Зрителите да очакват и много музикални изненади, като преработената песен на Алла Пугачова \"Уважаемый автор\" (1987 г.) и много други иновации както в сценичен, така и музикален план\", допълни той. След премиерата на новата си програма, Филип Киркоров сподели за отношенията си с Алла Пугачова: \"За всички тези години научих толкова много от нея, че се разбираме без думи. За мен Алла Пугачова е авторитет и приятел, чието мнение ценя\". Филип Бедрос Киркоров е народен артист на Русия, Беларус, Украйна, Чечения и Ингушетия, академик е на Международната академия на духовното единство на народите по света. Роден е във Варна, но на 7-годишна възраст заминава със семейството си да живее в Москва. Баща му Бедрос Киркоров е български арменец, а майка му Виктория е рускиня. Завършил е държавното музикално училище \"Гнесини\" в Москва с отличие. Първата му изява е през 1985 г. в \"Шире круг\". Той е единственият поп изпълнител от Източния блок, който е покорил световни сцени като \"Медисън Скуеър\", \"Фридрихщадс Палас\", \"Кодак тиатър\", \"Тадж Махал\", \"Гранд тиатър\", \"Юбилей тиатър\", \"Карнеги Хол\" и др. Работил е и заедно с Майкъл Джексън. Организаторите на концертната програма на Филип Киркоров съобщиха за БТА, че деца до 7-годишна възраст се допускат без билет и право на отделно място. Родителите/ придружителите/ трябва да носят копие на акта за раждане на детето, уточняват организаторите.", "date": "2019.04.13", "title": "Филип Киркоров идва на турне у нас през юни"}
{"url": "https://standartnews.com/sport/zlato-za-zlatnite-ot-mnogoboya-389567.html", "text": "Ансамбълът на България по художествена гимнастика спечели титлата в многобоя на Световната купа по художествена гимнастика в София. Симона Дянкова, Мадлен Радуканова, Лаура Траатс, Стефани Кирякова и Ерика Зафирова събраха сбор от 49.350 след изиграване на двете си съчетания. По този начин те запазиха първото място, на което се бяха настанили още след първия състезателен ден и се окичиха със златото. В петък грациите ни поставиха по много категоричен начин съчетанието си на 5 топки, за което получиха 24.950 точки. От тях 16.100 точки за трудност и 8.850 за изпълнение. Прекрасните ни гимнастички вдигнаха феновете на крака с изпълнението си на смесената композиция на три обръча и два чифта бухалки, която се играе на музиката от саундтрака на филма \"Най-великият шоумен\". Възпитаничките на Весела Димитрова допуснаха някои неточности, които обаче не повлияха за това да постигнат висок резултат. 24.400 бе оценката, която дадоха съдиите. От тях 16.500 за трудност и 7.900 за изпълнение.  Зад великолепната българска петорка се класира Италия със сбор 48.800 (24.300 на пет топки и 23.900 на обръчи и бухалки). Топ три допълва Япония с 46.800 (23.350 на 5 топки и 23.050 на обръчи и бухалки). В неделя Световната купа продължава с финалите на двете съчетания, като България ще се бори за отличията и на двете композиции.", "date": "2019.04.13", "title": "Злато за златните от многобоя"}
{"url": "https://standartnews.com/kultura/kirkorov-podaril-na-pugachova-3650-cherveni-rozi-389562.html", "text": "Алла Пугачова засега не е получава един милион рози, както се пее в мега хита й, но затова пък съпруг № 4 Филип Киркоров й е поднесъл 3650 от любимите й цветя. Всеки стрък в гигантския букет е бил за всеки ден от 10-годишния им съвместен живот. „И понеже Алла се чудеше какво да прави с толкова много рози, се разпореди от тях да бъде сварено сладко – получиха се десетки бурканчета“, шегува се Максим Галкин. Но тъй като съпруг № 5 на примадоната вечно ръси майтапи и измисля каламбури, не е ясно дали това наистина се е случило.  Тази и още десетки истории от живота и кариерата на Пугачова и цялата й фамилия – включително бивши съпрузи, зетьове и гаджета – са във фокуса на руските медии в навечерието на 70-я й рожден ден. На 15 април Пугачова празнува юбилея, а на 17 април е грандиозният й концерт в Кремъл.  Нейни колеги вече направиха и записаха специално шоу, което ще се завърти по първи канал на руската телевизия. „Алла не обича да се шуми около празниците й – затова шоуто мина без нея“, коментира Филип Киркоров.  Галкин също разясни, че всъщност става дума за изненада, а самият той е водещ на „подаръка“ с участието на Сергей Шнуров, Николай Басков, Пелагея, Игор Крутой, Анжелика Варум, Игор Николаев, Александр Розенбаум, Григорий Лепс, Валерий Меладзе, Лолита, Валерий Леонтьев, А-Студио, Дмитрий Маликов, Жасмин, Дима Билан, Филип Киркоров.    ", "date": "2019.04.13", "title": "Киркоров подарил на Пугачова 3650 червени рози"}
{"url": "https://standartnews.com/kultura/epizod-9-na-star-wars-shche-e-v-kinata-prez-dekemvri-389516.html", "text": "Деветият филм от сагата „Междузвездни войни“ ще излезе през декември по кината и ще се казва „Възходът на Скайуокър“. Заглавието беше обявено на специално събитие в Чикаго, а вече e качен и трейлър на филма. Действието в новия филм не се развива непосредствено след събитията от излезлия през 2017 г. осми епизод „Последните джедаи“. В новия филм ще има и сцени с Кари Фишър, която играеше принцеса Лея и която почина през 2016 година. „Цяло чудо е, че имаме няколко неизползвани сцени от „Силата се пробужда“ - седмият епизод от сагата, които позволиха историята да бъде продължена, каза режисьорът на лентата Джей Джей Ейбрамс. „Този филм е за това ново поколение и за това, което са наследили, светлината и мрака“, каза още Джей Джей Ейбрамс. „Но дали са подготвени в момент, когато са изправени срещу това най-голямо зло?“, добави Ейбрамс след излъчването на двуминутния трейлър, предаде БТА. Видеото започва с Рей (Дейзи Ридли) и пустинен пейзаж. Младата жена изважда от колана си лазерен меч, а в ушите й звучи гласът на Люк Скайуокър (Марк Хамил). „Предадохме всичко, което знаехме. Сега в теб живеят хиляда поколения. Но това е твоята битка“, казва джедаят, докато Рей се готви да се изправи срещу връхлитащ отгоре изтребител. Трейлърът завършва със зловещия смях на император Палпатин, което, наред с излизането на актьора Иън Макдайърмид на сцената в Чикаго, създадоха очаквания, че злодеят може да се завърне от отвъдното.", "date": "2019.04.13", "title": "Епизод 9 на Star Wars ще е в кината през декември"}
{"url": "https://standartnews.com/kultura/stenopis-na-dechko-uzunov-skrit-za-gipsokarton-389547.html", "text": "\r\n  Странна съдба има последната монументална творба на големия български художник Дечко Узунов. При преустройство на представителния хотел \"Казанлък\" в родния му град преди години на практика стенописа, който  е във фоайето на хотел, е закрит от... гипсокартон. От паното сега се вижда само един ъгъл. И казанлъчани с право възстанаха срещу това светотатство. Подписка за разкриване на уникалния стенопис на акад. Дечко Узунов започна в родния град на художника\", информира електронният сайт zakazanlak. Подписите се събират в художествената галерия  и в музея на фотографията и съвременните визуални изкуства в града. Казанлъчани настояват стенописа на Дечко Узунов да бъде открит за широката публика, а Министерството на културата да го защити от бъдещи посегателства като му определи статут на  паметник на културата. \r\n  Паното изобразява утро в Розовата долина и е създадено през лятото на 1980 година за 15-то Световно първенство по парашутизъм, което се провежда на летището край Казанлък. Боготвореният от казанлъчани бай Дечко и негови студенти от Художествената създават стенописа с много старание и любов и го даряват на казанлъчани. След приватизацията на хотел \"Казанлък\" уникалното пано попада в частни ръце. \"Сега са го покрили с гипсокартон, утре може и да го замажат\", възмущават се казанлъчани от безхаберието на новите му стопани. ", "date": "2019.04.13", "title": "Стенопис на Дечко Узунов, скрит за гипсокартон"}
{"url": "https://www.standartnews.com/sport/antni-pokri-normativ-za-olimpiadata-389523.html", "text": "Най-добрият ни плувец Антъни Иванов покри норматив за олимпиадата в Токио догодина. „Ще се видим там!!! Покрит норматив А! 1.56.34! Преди 3 години не ми стигнаха 14 стотни, сега ми стигат точно толков ! Понякога нещата явно се случват с причина и това е знак, не съвпадение ! Успех на всички, които тепърва им предстоят квалификации! Вие можете!!”, написа в социалните мрежи развълнуваният Антъни Иванов след поредното си добро представяне. Най-добрият ни плувец има поводи за задоволство след като преди ден покри и норматив за световното първенство в Република Корея през лятото. Сега Анъни Иванов даде отличен резултат на 200м бътерфлай и покри норматив за олимпийските игри в Токио.", "date": "2019.04.13", "title": "Антъни покри норматив за олимпиадата"}
{"url": "https://www.standartnews.com/sport/taybe-byakh-napregnata-predi-finala-video-389522.html", "text": "\"Имаше напрежение преди финала\", призна Тайбе Юсеин, която в Букурещ защити европейската си титла по борба. \"Познавах добре италианката, но финалът си е финал. Винаги си представям по-лесни победи, но не беше и кой знае колко трудно. Опитах се да я туширам, но не винаги се получава. Важното е, че спечелих. Посвещавам титлата на треньорския щаб\", каза още националката, цитирана от официалния сайт на българската федерация по борба и продължи: \"А дали ще има изненада на световното? Работим по въпроса за нови неща в технически естество. А за тази година ми се иска да повторя миналогодишния си успех.\" \r\nПрез 2018-а година Тайбе Юсеин спечели и световната титла, а по-късно бе избрана за спортист №1 на България.", "date": "2019.04.13", "title": "Тайбе: Бях напрегната преди финала (ВИДЕО)"}
{"url": "https://www.standartnews.com/sport/botas-trgva-prv-v-kitay-389527.html", "text": "       \r\nВалтери Ботас спечели квалификацията за Гран При на Китай в жестоко оспорвана надпревара със своя съотборник Люис Хамилтън. Финландецът беше изключително съсредоточен през цялото време, докато четирикратният световен шампион се представи колебливо и успя да натисне едва в края. Двамата бяха разделени от едва 23 хилядни. На втория ред с три десети изоставане се класираха Ферари, като Фетел беше по-бърз от Леклер само с 17 хилядни. На третия ред останаха Ред Бул, като Гасли изостана на цели 8 десети от Верстапен. Макс се оплака по радиото от проблеми с трафика по време на последния опит. Най-бързи в средата бяха Рено, където Рикардо успя да изпревари Хюлкенберг с нищожните 4 хилядни от секундата. Топ 10 оформиха двата болида на Хаас, които дори не записаха време в Q3, за да пазят гумите и техниката. Първата част на квалификацията премина без особени изненади. Александър Албън не се появи на пистата, тъй като разби болида си в края на третата свободна тренировка. Антонио Джовинаци с Алфа Ромео също не успя да запише време, тъй като получи проблем с двигателя след инсталационната си обиколка. Двамата пилоти на Уилямс останаха съответно 17-и и 18-и, като Ръсел беше по-бърз от Кубица. Под чертата остана и Ланс Строл с Рейсинг Пойнт. Втората част на квалификацията ще бъде запомнена с това, че Кими Райконен не успя да я прескочи. Ледения не беше пропускал участие в Q3 от 2016 и записа най-дългата поредица от класирания в третата квалификационна фаза – 53 на брой. Лидерите от големите отбори използваха само гуми медиум, с изключение на Пиер Гасли от Ред Бул, който заложи на софт. Французинът прави всичко по силите си, за да не изостава прекалено много от своя съотборник, но изглежда това все още не е достатъчно. Под чертата останаха Квят с Торо Росо, Перес с Рейсинг Пойнт, Райконен с Алфа Ромео, както и двете коли на Макларън, където Сайнц беше по-бърз от младия си съотборник. Норис, както и останалите новобранци за сезона, имаше доста затруднения с пистата в Шанхай. Последната фаза на квалификацията беше доста оспорвана най-вече между съотборниците в тимовете. В крайна сметка въпреки очакванията към Ферари, Мерцедес отново окупираха първия ред. Предвид не чак толкова големите разлики, а и трудната писта, състезанието се очертава да бъде доста оспорвано.", "date": "2019.04.13", "title": "Ботас тръгва пръв в Китай"}
{"url": "https://www.standartnews.com/sport/nashe-momiche-e-nomer-1-na-sabya-389525.html", "text": "Българката Йоана Илиева спечели Световната купа на сабя до 20 години. Най-новата българска гордост в спорта е само на 17 и през седмицата се завърна с отличието от Световното първенство по фехтовка в Полша, където взе бронз, но си гарантира първото място в Световната купа при 20-годишните. „За мен това е най-престижният медал, който съм взимала и който въобще е можело да взема”, каза Илиева пред Нова. Йоана сподели, че тренира около 4 часа всеки ден. Младата българка обяви, че ще продължи с фехтовката и след като завърши училище. Треньорът на Йоана Илиева – Ивайло Воденов обясни, че възпитаничката му тренира от 11 години. \"Тя е нормален спортист, но при нея надделява повече характерът, талантът\", заяви той. Йоана Илиева ще участва на Олимпиада в Токио през следващата година.", "date": "2019.04.13", "title": "Наше момиче е номер 1 на сабя (ВИДЕО)"}
{"url": "https://www.standartnews.com/sport/preizbrakha-karamarinov-za-vitseprezident-na-evropeyskata-atletika-389539.html", "text": "Председателят на Българската федерация по лека атлетика Добромир Карамаринов получи поредното голямо признание в Европа. По време на 26-ия конгрес на Европейската атлетика в Прага той бе преизбран за вицепрезидент на асоциацията. Карамаринов получи 45 гласа от 50 гласували федерации. Нивото на подкрепа на Карамаринов е най-високото измежду всички избрани с изключение на единствената жена кандидат Чери Александър за която по устав всички бяха длъжни да гласуват. Третият вицепрезидент на ЕА е Либор Вараник (Чехия). За президент на ЕА бе преизбран Свен Арне Хансен (Нор). В Съвета на Европейската атлетика влязоха и трима представители на Асоциацията на балканските атлетически федерации (АБАФ) на която Карамаринов е президент. Това са Слободан Бранкович, Панаьотис Димакос и Фатих Чинтимар. \"Горд съм, че ме преизбраха за вицепрезидент на Европейската атлетика, коментира от Прага Карамаринов. - Благодаря на всички тези 45 федерации, които гласуваха за мен. Заедно с президента на Европейската атлетика Свен Арне Хансен ще продължим нашата работа за атлетиката\". Избирането на Добромир Карамаринов за вицепрезидент на ЕА е за втори пореден път. Той бе избран на този пост за първи път на конгреса през 2015-а година. В последните 4 години Карамаринов бе и първи вицепрезидент на Европейската атлетика.   ", "date": "2019.04.13", "title": "Преизбраха Карамаринов за вицепрезидент на Европейската атлетика"}
{"url": "https://standartnews.com/kultura/arni-se-bori-za-nov-konan-389565.html", "text": "Арнолд Шварценегер активно се опитва да заснеме нов филм за варварина Конан. Бившият губернатор на Калифорния искал да направи продължение на първите два филма – „Конан Варварина“ от 1982-а и „Конан разрушителят“ от 1984 –а, в който героят му вече е крал. Темата се повдига за пореден път, тъй като още през 2016-а витаеха слухове, че има готов  сценарий. Предполагаемото продължение дори си имаше заглавие – „Конан Завоевателят“. Тази трета част от поредицата щеше да проследи живота на остарелия Конан, който ще бъде свален от трона си. И тъй като проектът така и не видя бял свят, сега Арни разясни какво се случва с любимия му варварин. „Проблемът е, че правата вече принадлежат на друг – един младеж, който в момента се чуди как да пробие в Холивуд. Това е изключително трудно. От години се опитваме да го убедим, че трябва да наемем много добър режисьор, с когото да заснемем още един филм за Конан, в който той е на 70 и е владетел. На Конан вече вероятно му е писнало да седи на трона си и да бъде крал и нещо може да го изпрати отново в битка. В интерес на истината не сме далеч от написаването на добър сценарий. Страхотна идея е и се надявам скоро да се реализира – по Нетфликс или където и да било.“ Очевидно бъдещето на поредицата не зависи от Шварценегер, но самият факт, че той е толкова ентусиазиран, окуражава феновете. Междувременно се появиха първите снимки от „Терминатор: Мрачна съдба“.  Скоро очакваме и първият трейлър.", "date": "2019.04.13", "title": "Арни се бори за нов Конан"}
{"url": "https://www.standartnews.com/sport/balkanite-otivat-km-kandidatura-za-evropeysko-po-futbol-389540.html", "text": "Балканите се ориентират все повече към кандидатура за европейското първенство по футбол през 2028 година, отколкото за световното 2 години по-късно. Това стана на срещата на министрите на спорта и футболните президенти на България, Гърция, Сърбия и Румъния в Солун днес. На следващата среща в Букурещ на 14 и 15 юни ще бъде направено предложение към правителствата на четирите държави какво решение да се вземе. Окончателното решение ще вземат правителствата до края на годината. В Солун бе подписан и меморандума за създаването на инициативен организионен комитет, който да започне работа. Той е със статут на международен договор, за да пречат евентуални политически сътресения в която и да е от четирите държави. Меморандумът е в сила за 3 години. Следва автоматично подновяване за още две, ако някой не се откаже. Това обаче става единствено с 3-месечно предизвестие. Първите три задачи на комитета са да се изяснят изискванията за правилата за кандидатстване, да се опише съществуващата нацонална инфраструктура и да се установят допълнитените потребности на всяка страна. Първи председател на комитета е България, защото то е ротационно на 6 месеца по азбучен ред. Всяка държва има по шестима представители - миистърът на спорта и президентът на футболния съюз по още двама представители от структурите. Засега България ще номинира шефът на Национална спортна база Пламен Манолов и директорът на междунардната дирекция на министерството Виктория Славкова, както и Борис Станков от футболния съюз. \"Това е една нова страница за отношенията на Балканите. Защото до момента всички се отнасяха към нас като проблемен район. Сега заедно можем, отбеляза гръцкият представител. Румъния е готова да инвестира всичко, което е необходимо, за да успеем. Във всички сектори, гарантираха от северните ни съседи. Те са представили и всичко, което е било необходимо, за да спечели мачовете от европейското догодина, когато са домакини. \"Посланието ни е, че на Балканите да има общ живот. Това е една преспектива за 10 години напред. Най-важното е да осигурим на младите нов живот. А това ще стане, защото искаме да има бъдеще за нашия регион\", твърд сръбският представител. \"Изключително важен ден за този изключинелен проект. За първи път се официализира обявихме ясно намерението да се огранизира голямо футболно първенство на Балканите. Случиха се обаче още две важни неща. На първо място бе безкомпромисната презентация на фуболните федерации, които ни показа точно състоянието в момента. Никога не сме имали илюзии, че ни предстои малко работа. Наясно сме с всичко. Изключително съм обнадежден от факта, че сме реалисти. Знам, че има подръжници и скептици на тази идея. Но искам да подчертая, че Балканите не отстъпват на никой като организатори. Знаем какво ни липса като спортна, транспортна, хотелска инфраструктура. Но трябва да имаме самочувствието, че сме сред най-доблите организатори. Защото по някога проблемът е, че не си вярваме сами. Така ще вдигнем самочуствието на нашите народи. Другото важно нещо е, че само след 2 месеца ещ сме наясно за како точно ще кандидатстваме\", заяви министърът на младежта и спорта Красен Кралев. \"Днес е Великден за балканския футбол и се радвам, че съм част от него. България е една от страните, които има спешна нужда от футболна инфраструктура. И се радвам, че имаме подкрепата на държавата. Защото тя ще остане и след кандидатурата\", заяви Борислав Михайлов, президентът на БФС. \"Моето лично мнение е, че трябда да заложим на кандатура за европейското, защото е по-олекотено като изисквания. Но ще дискутираме след два месеца\", допълни Красен Кралев. България има много добра инфраструктура като летища. Магистралите също трябва да са готови до този период. Хотелите също са ни достатъчно. \"Няма точна сметка, защото не е ясно за какво окончателно ще кандидатстване. Проблемът не е в инвестицията, а в наследството, което ще оставим. Не ни трябват пустеещи стадиони. Наистина сме най-зле като спортна инфратруктура сме добре в другите показатели\", допълни министър Красен Кралев. Гърците направо засипаха своите представители как ще се гарантира, че няма да се повтори историята с олимпиадата, когато държавата фалира. Успокоението е, че ще оправят стадиони, които след това се ползват. Всичките държави, които участват в кандидатурата искали точно това. Да няма пустеещи игрища след приключването на работат по кандидатурата. Домакитите имат и много сериозни проблеми с футболното хулиганство. \"Това не е само наш проблем. Той се разширява. Имаше и нахлуване на мач за купата на Швеция. Но кандидатурата ще помогне и за това. Защото и инфраструктурата има значение\", обясниха домакините. А въпросът за наследството е в центъра на всяка една среща. Половината от времето се отделя точно на това. \"Една от причината да липсата на интерес към първенството в България е спортната инфраструктура. Защото в тези условия трудно можеш да заведеш дете. Искам да подкрепя думите на колегата, че никой не е застрахован от футболно хулиганство. Ние също работим по нов закон. В държави, където е имало такива първенства са доста напреднали в решаването и на този въпрос с хулиганите\", допълни още министър Красен Кралев.", "date": "2019.04.13", "title": "Балканите отиват към кандидатура за Европейското"}
{"url": "https://www.standartnews.com/sport/pusnakha-biletite-za-tsska-levski-389526.html", "text": "Билетите за първото голямо дерби ЦСКА - Левски от Първата шестица в Първа лига вече са в продажба. ЦСКА приема Левски на Националния стадион \"Васил Левски\" на 20 април (събота) от 17:15 часа. \"Червените\" привърженици ще заемат своите места в секторите А и Г, а \"сините\" - в Б и В. - Сектор А - 15 лева - Сектор Г - 10 лева Билети могат да бъдат закупени от фен магазина на \"Българска армия\", онлайн от мрежата на БестТикетс, бензиностанциите на OMV, магазините на Office 1 и Orange и касите на \"Арена Армеец\", пишат от официалният сайт на ЦСКА. От днес (13 април) билети ще се продават и на касата до фен магазина на \"червените\", която ще отвори в 16:00 часа. От понеделник до петък касата ще бъде с работно време от 11:00 до 19:00 часа. \"Припомняме, че поради категоризацията на двубоя като \"високо рисков\" билети няма да се продават в деня на мача. Последен шанс да вземете своя билет ще имате на 19 април, петък. Притежателите на абонаментни карти имат посочено място за Националния стадион и не се нуждаят от покани за дербито. Деца до 7 години ще влизат на стадиона безплатно.Всички фенове задължително трябва да носят със себе си документ за самоличност, защото след въведения строг пропусквателен режим, той им е необходим, за да бъдат допуснати на стадиона\", напомня още cska.bg.", "date": "2019.04.13", "title": "Пуснаха билетите за ЦСКА - Левски"}
{"url": "https://www.standartnews.com/sport/kobrata-nyama-da-me-sprat-da-boksiram-389543.html", "text": "На 14 май той трябва да се яви пред Спортната комисия на щата Калифорния, която замрази боксовия му лиценз заради жалба от репортерката от Лас Вегас Дженифър \"Суши\" Ревало. \"Надявам се боксовата комисия да отмени временното спиране на лиценза ми. В момента съм наказан от тях без нито да ме изслушат, да вземат предвид моята гледна точка по случая. Отишла е една адвокатка и им е казала: \"Той направи така и така, спрете му правата\", и те на базата на видеоклип ми отнемат правата\", припомни боксьорът. \"Хората, които гледат отстрани, да преценят за какво е всичко, но според мен е ясно - и адвокатката за какво се бори, и Джени Суши за какво. То е толкова смешно, ясно и прозрачно, че няма накъде, може да се види от самолет, даже и от друга планета\", добави Кубрат.  ", "date": "2019.04.13", "title": "Кобрата: Няма да ме спрат да боксирам"}
{"url": "https://standartnews.com/mneniya/stanakh-uchitel-kogato-makhnakh-katedrata-ot-sebe-si-389545.html", "text": "  - Това е нещо, което самата аз сигурно съм научила с времето. Едно е човек сам да обича да чете и да разбира литературата, съвсем друго е, когато трябва да я преподава. Тогава се иска нещо много по-различно и точно това го разбрах постепенно. Късметът ми, който на пръв поглед не изглежда като късмет, е че станах учител, без да имам такова намерение. Просто така се получиха обстоятелствата в моя живот. - Да, в началото не ми позволяваха да следвам. Това бе около 1953-54 година, никъде не ми приемаха дори документите. През 1954 година баща ми излезе от затвора и през 1956 година вече получих възможност да кандидатствам. Тогава аз се готвех за нещо съвсем друго - не литература, а физика. Бях запалена по физиката и мой учител от Попово, където бяхме изселени, дойде при баща ми и му каза, че трябва да следвам физика, защото имам някаква даденост. Моят избор бе атомна физика, започнах да ходя дори на уроци. Но професорът, при който ходех на урок, ми каза, че у нас все още няма достатъчно специалисти в тази област, така че от втората година ще трябва да уча в Москва. Не ми се щеше да се отделям от семейството, което току-ще се беше събрало отново, след като баща ми излезе от затвора. Така че се отказах от физиката, но моментът бе доста близко до изпитите и реших да опитам френска и българска филология, защото смятах, че там имам познанията да се явя, без да ходя на уроци. По време на диктовката по френски обаче бях седнала на място, където нищо не се чуваше. Дори и квесторът накрая видя какъв е проблемът и ме премести, но така или иначе бях пропуснала половината диктовка. Така попаднах в специалност \"Българска филология\", но всъщност следването ми хареса, аз не направих опит за промяна. След това разпределението ми трябваше да бъде в Благоевград, но вече бях бременна и ме оставиха в София. Първоначално бях в едно циганско училище. - Всъщност училището бе смесено, имаше и българчета. Децата бяха в седми и осми клас и там, където бяха смесените паралелки, вървеше по-добре. В началото бях доста стресната и директорът, който беше един голям българин, ми казваше: \"Ако имаш проблеми, обади се на мене, няма да се разправяш\". От този период си направих първия основен извод - ако искаш материалът да бъде усвоен, това трябва да стане в час. Оставиш ли да се доучва вкъщи, не разчитай, че това ще се случи. Също по това време си спомням, че се налагаше да преподавам и френски език. В началото на децата им бе интересно - докато се учат да си пишат имената например, но когато опряхме до граматиката, просто отказаха да учат. И стигнахме до един етап, в който аз просто им четях френски текстове. Те слушаха като омагьосани. Когато опитвах да прекъсна и да им преведа, само казваха \"Не, не превеждайте, четете нататък\". Не знам дали ги опияняваше музикалността на езика, или друго. - След като родих детето си, започнах работа в 112 училище, което се намира в сградата на Английската гимназия. Но всъщност не мога да кажа, че първата или втората година ми е било лесно, или че бях щастлива от това, че съм учител. Любовта ми не започна така бързо, не беше влюбване от пръв поглед. Справях се с преподаването и децата ме слушаха, но не се усещах на мястото си. Не разбирах какво точно искат децата от мен. Мои колеги ме съветваха, че трябва да бъда строга към тях, и това бяха естествено съвсем добронамерени съвети към млад учител. Спомням си, че тогава четях и методически книги, исках да намеря истината. Но преди третата година, когато дори исках да напусна, си казах, че явно грешката е в мен. И че мога да намеря истината, когато първо я открия в себе си. И тогава реших, че трябва да опитам да общувам с учениците така, както общувам с всеки човек. Не като учител с ученик, а като с малки подрастващи хора. И дотук бяха моите затруднения. Махнах от себе си позата \"учител\", образно казано махнах катедрата и отворих себе си към тях. Абсолютно добронамерено, приятелски, без фамилиарничене. Това приятелско отношение веднага се усети и проблемите ми изчезнаха. И мисля, че така продължи до края. Не е нужно да се създава изкуствена дистанция между учител и ученик. Тя съществува поначало. Ти общуваш с учениците като човек, който знае повече за нещо, и имаш желание другият да го приеме. В случая, тъй като говорим за литературата, ти трябва да дадеш на ученика това богатство. И това бе цялата ми битка след това - да предам това, което аз съм разбрала за себе си. Да намеря начин да го доведа до тях. - Съвременните ученици са като всички ученици. С една голяма разлика - те са по-информирани, отколкото ние сме били. И понякога загубват посоката си и баланса между различната информация. И могат, както се и случва, да пропуснат да разберат себе си. Могат да пропуснат да разберат в този поток и доста неща, които са им необходими. Литературата е нещо, което е необходимо на всеки човек. Тя е една голяма част от този духовен живот, който ще му помогне да се осъществи самият той. Защото литературата ти разкрива човека, човешкото сърце, човешкия дух и вечната му битка, а тази битка е една и съща - откак свят светува, човек се бори за щастие и за любов. - Аз виждам какво става с програмите, как се съкращават безжалостно автори или техни произведения, как се окастрят - като дърво, на което му кастриш клоните и оставяш тези, които на теб ти харесват. Но това, че на теб ти харесват, не означава, че те са тези, които най-добре ще представят автора. Това за мен е нещо много болезнено. При обучението по български език, бих казала, че има неща, които не са в ред. Но по отношение на литературата тревогата ми е по-голямата. Ако само програмата се променя - честно казано, аз съм се справяла с какви ли не програми. Винаги мога да запълня пропуските на една програма. Аз съм преподавала Яворов без Яворов, така да се каже - имало го е в програмата, но е бил с \"Градушка\" и, да речем, \"На нивата\". Имало е години, в които символистите са били забранена зона. Освен Димчо Дебелянов няма други имена. Естествено, аз не съм подминавала тази забранена зона. Така че учителят може да се справи с една непълна програма - ако иска, винаги ще намери начин. Лошото е друго - когато един автор е в програмата, но е окастрен, а ти нямаш достатъчно часове да заместиш всички пропуски. - Точно него намериха да окастрят. Както и Пенчо Славейков. Няма как да разбереш Пенчо Славейков с толкова малко произведения. Освен това сега в програмите се въвежда някакъв тематичен подход, който изважда автора и произведението от контекста на епохата. Абсолютно не го приемам. Не смятам, че трябва да извадиш автора от културния процес, част от който е бил той, и да включиш автори от различни епохи и школи на едно място, само защото темата ги обединява. Всеки творец е син на едно определено време. Син и на вечното време, разбира се, но и на едно определено гнездо. Трябва да го свържеш с неговото време, с неговата лична съдба. Има толкова неща, които обясняват един творец. От учителите в момента се иска да нагаждат материала към... ако кажа учениците, ще обидя учениците, да го нагаждат към тази слабост на човешката природа, която казва \"Ако нещо е по-лесно, защо да не се възползвам\". Това е матурата в момента. Колко от учениците ще потърсят по-трудния път към знанието, след като си им дал по-лесния? Аз съм виждала тетрадки за подготовка по литература, в които се схематизират всички познания за автора, за да могат учениците да отговорят на въпросите на изпита. Това нагаждане може да се случи, само ако изпитът е тест, както в сегашния си вид. Но то не може да се случи, когато имаш да напишеш есе върху автора и цялостното му творчество. В момента е скъсана връзката между литературата и умението на учениците да пишат цялостен текст. За какво учим литературата всъщност? Само за да се запомнят имената на авторите и героите им? Стига сме облекчавали учениците. Защо да ги облекчаваме - те са абсолютно нормални и умни деца, доказват го навсякъде.", "date": "2019.04.13", "title": "Станах учител, когато махнах \"катедрата\" от себе си"}
{"url": "https://standartnews.com/mneniya/glbov-shche-ima-opit-za-radikalizirane-v-garbovo-389554.html", "text": "Тази вечер ще се направи опит за радикализиране на протеста в Габрово. Това каза в интервю за седмичното обзорно предаване „Метроном“ на Радио „Фокус“ политологът доц. Антоний Гълъбов.  \r\nТой отбеляза, че има достатъчно заинтересовани групи, които са в състояние да се опитат да радикализират всяка ситуация. Той припомни, че подобен опит е имало в Кюстендил само преди два месеца.  \r\n„Кметът на Кюстендил успя да удържи да не бъде етнизиран един криминален случай, в който загина човек, защото български и ромски мутри са се сбили. Тук няма етнически елемент, в това отношение опитите продължават с Габрово“, каза доц. Антоний Гълъбов.  \r\nПо думите му опасни групи от интереси влияят върху различни партии.  \r\n„Става дума за проблем на националната сигурност, който не е ромски, той е български. В българското общество има групи, които са в състояние да сплашат хората и да спекулират със страховете на българските граждани, което е много опасно. Тези групи не са ромски, а български. Много е важно тази линия, която избра правителството в момента, да бъде продължена и след затихването на проблемите в Габрово. Имам основания да смятам, че тази вечер те ще се опитат да радикализират протеста, затова е много важно хората, които отговарят за управлението на кризата в Габрово, да се подготвят добре. Има групи от интереси, които търсят провокация, които търсят възможност да се радикализира ситуацията и да дестабилизират страната“, заяви политологът.  \r\nСпоред доц. Антоний Гълъбов по сценариите досега тези групи ще се опитат да придвижат хора към Габрово.  \r\n„Помните Катуница - в рамките на часове бяха докарани футболни агитки. Имаме натрупване, имаме последователност, свързана с предизборна ситуация, генериране на етническо напрежение, последователна работа в социалните мрежи и всяване на страх. Това е риск, който трябва да бъде пресрещнат много сериозно“, отбеляза доц. Антоний Гълъбов. Има усилия криминалният инцидент в Габрово да бъде етнизиран, каза още доц. Антоний Гълъбов. По думите му това не е първият подобен случай.  \r\n„Трите казуса - Катуница, Гърмен, Войводиново, те бяха използвани в самата пропаганда. Става дума за нещо сериозно, което е обезпокоително в българското общество. Общият проблем е в рязкото намаляване на капацитета за интеграция на българското общество. Както казва проф. Георг Краев, това са нашите цигани, с други думи те са такива, каквито ние сме ги направили. Отговорността за това е споделена и много ясно трябва да бъде очертана. Тя има своите много ясни адреси и трябва да бъде адресирана коректно“, подчерта политологът.  \r\nСпоред доц. Антоний Гълъбов големият въпрос е, че за първи път има опит за пробив на подобен сценарий в градска страна.   „Точно затова ми се струва, че както поведението на вицепремиера Дончев, така и на министъра на вътрешните работи, така и на цялото правителство по този случай, засега се развива в правилната посока. Целта е да бъде париран този опит за възпроизвеждане на същия сценарий - всеки криминален случай, който може да бъде представен като противопоставяне между българи и роми, да бъде форсиран към уж справедлив обществен протест, който върви към разрушаване и прогонване на ромите от населените места. Това е изключително опасна игра. Аз знам, че е игра, знам, че става дума за сценарий. Знам, че има фигури, които са изключително заинтересовани от това. И точно затова казвам, че проблемът е сериозен. Той трябва да бъде адресиран правилно. В момента, в който говорим за ромите като за едно нещо, вече сме сбъркали. Не става дума за една група, ромската среда е изключително многообразна вътре в себе си. Когато говорим за ромите въобще, ние всъщност не говорим за нищо“, заяви доц. Антоний Гълъбов.  ", "date": "2019.04.13", "title": "Гълъбов: Ще има опит за радикализиране в Габрово"}
{"url": "https://standartnews.com/sport/italianets-chaka-grisho-na-starta-v-monte-karlo-389505.html", "text": "Григор Димитров ще стартира участието си на Мастърс 1000 турнира в Монте Карло с двубой срещу Матео Беретини от Италия.  Беретини е 22 години, в момента заема 54-то място в световната ранглиста. До този момент Григор никога не се е срещал с италианеца в официален мач. При победа българинът ще се изправи срещу победителя от мача между Денис Шаповалов и Ян-Ленард Щруф. Гришо попадна в осмината на шампиона от миналата година и хегемон в Монте Карло Рафаел Надал. Това означава, че сблъсък между двамата е възможен още в трети кръг, стига Рафа да не допусне изненада срещу Роберто Баутиста Агут или Джон Милман във втори кръг.  През миналата година Григор успя да достигне до полуфинал, където загуби именно от Надал. ", "date": "2019.04.13", "title": "Италианец чака Гришо на старта в Монте Карло"}
{"url": "https://standartnews.com/sport/blgarskiyat-ansambl-povede-na-svetovnata-kupa-v-sofiya-389506.html", "text": "Българският ансамбъл поведе в многобоя на Световната купа по художествена гимнастика в София след перфектно изпълнение на съчетанието с 5 топки. Симона Дянкова, Мадлен Радуканова, Стефани Кирякова, Ерика Зафирова и Лаура Траатс получиха за отличното си изпълнение 24.950 точки (16.100 за трудност и 8.850 за изпълнение). Втори в класирането са италианките с 24.300 точки, а трети е ансамбъла на Япония с 23.750 точки. Топ 6 се допълва от ансамблите на Беларус (23.350 точки), Украйна (23.150 точки) и на Русия (21.800 токи), като Русия участва на купата с втория си състав, който се подготвя в Санкт Петербург. След световната купа старши - треньорът на ансамбъла Весела Димитрова ще направи промени в композицията с пет топки за да повиши трудността на съчетанието, събощи  Илиана Раева - президент на БФХГ,", "date": "2019.04.13", "title": "Българският ансамбъл поведе на Световната купа в София"}
{"url": "https://standartnews.com/sport/sportt-po-tv-za-13-april-389518.html", "text": "14,00 Тенис: Турнир в Маракеш (пряко) 17,30 Футбол, България, Първа лига: Ботев Пд - Черно море; 20,15 ЦСКА - Берое (пряко) 06,00 и 09,00 Формула 1: Трета тренировка и Квалификация за Голямата награда на Китай (пряко) 14,30 Футбол, Англия, Висша лига: Тотнъм - Хъдърсфийлд; 19,30 Ман Юнайтед - Уест Хям (пряко) 17,00 Футбол, Англия, Чемпиъншип: Шефийлд Юн - Милуол (пряко) 10,30 и 15,00 Художествена гимнастика: Световна купа, София (пряко) 19,30 Футбол, Англия, Чемпиъншип: Лийдс - Шефийлд У (пряко) 22,00 Голф: САЩ Мастърс, трети кръг (пряко) 08,30 и 06,45 Автомобилизъм: Суперкарс, 4 кръг, Първо и Второ състезание на Остров Филип (пряко) 17,50 Мотоциклетизъм: Moto GP, 3 кръг, Трета тренировка за Голямата награда на Америка (пряко) 19,30 Футбол, Холандия, Ередивизи: Аякс - Екселсиор (пряко) 21,30 и 23,00 Тенис: ATP 250 Хюстън, Полуфинали (пряко) 02,30 Автомобилизъм: Nascar Cup Series, 9 кръг, Състезание в Ричмънд (пряко) 20,30 Мотоциклетизъм: Moto GP, 3 кръг, Квалификация за Голямата награда на Америка (пряко) 05,00 MMA: UFC Fight Night, Макс Халауей срещу Дъстин Поарие (пряко) 16,00 Футбол, Италия, Серия А: СПАЛ - Ювентус; 19,00 Рома - Удинезе; 21,30 Милан - Лацио (пряко) 14,00 Футбол, Испания, Ла Лига: Еспаньол - Алавес; 17,15 Уеска - Барселона; 19,30 Атлетико М - Селта; 21,45 Севиля - Бетис (пряко) 02,30 Футбол, САЩ, МЛС: Ню Ингланд Революшън - Атланта Юнайтед; 05,30 Лос Анджелис Галакси - Филаделфия Юниън (пряко) 21,15 \"Спорт в обектива\" 19,00 Волейбол, Италия, Серия А: плейоф (пряко) 11,00 Вдигане на тежести: Европейско първенство в Грузия, 109 кг, мъже (пряко) 13,00 и 17,00 Формула Е: Квалификация и Състезание в Рим (пряко) 15,00 Мотоциклетизъм: Световен Супербайк шампионат в Ассен, първо състезание (пряко) 19,00 Плуване: Северен тур в Стокхолм, втори ден (пряко) 23,30 Конен спорт: Световен тур на шампионите в Мексико (пряко) 10,00 Колоездене на писта: Шест дни на Бризбън, втори ден (пряко) 12,00 Мотоциклетизъм: Световен Супербайк шампионат в Ассен, квалификация (пряко) 14,00 Вдигане на тежести: Европейско първенство в Грузия, над 87 кг, жени (пряко) 16,30 Футбол, Германия, Първа Бундеслига: РБ Лайпциг - Волфсбург; 19,30 Борусия Д - Майнц (пряко)", "date": "2019.04.13", "title": "Спортът по тв за 13 април"}
{"url": "https://standartnews.com/sport/pirotekhnika-preksna-derbito-v-belgiya-video-389520.html", "text": "Дербито от четвъртия кръг на шампионския плейоф в белгийското първенство между Стандард Лиеж и Андерлехт бе прекратен в 32-та минута при резултат 2:0 заради невъздържаното поведение на гостуващата агитка. Феновете на Андерлехт хвърляха пиротехника по терена, което наложи спирането на срещата на два пъти, като при втория път вече бе взето решение, че няма нужните условия срещата да се доиграе и тя бе окончателно прекратена в 32-та минута. Ръководството на Андерлехт веднага осъди поведението на своите ултраси и го определи като непоносимо. Мачът бе прекъснат за първи път при резултат 0:0 в 7-та минута. Съдията прибира футболистите в съблекалните, но само няколко минути по-късно ги върна на терена и играта бе възобновена. Разван Марин изведе Стандард Лиеж напред в резултата в 22-та минута. Андерлехт остана с човек по-малко в 30-та минута, след като Кара Мбоджи бе изгонен за втори жълт картон, а съдията също така отсъди дузпа за домакините, която бе реализирана от Пол-Жозе Мпоку. Последва бурна реакция от страна на феновете на Андерлехт, които „запалиха“ терена от пиротехника. Съдията се консултира със своите помощници и с делегата на срещата, след което бе взето решение, че двубоят няма да бъде възобновен. Новата дата ще бъде определена от федерацията. Андерлехт ще понесе много сериозна финансова санкция за поведението на своите привърженици. До този момент Андерлехт загуби всички три срещи в шампионския плейоф.", "date": "2019.04.13", "title": "Пиротехника прекъсна дербито в Белгия (ВИДЕО)"}
{"url": "https://standartnews.com/kultura/slay-da-montirash-e-kato-da-ti-vadyat-zb-bez-upoyka-389566.html", "text": "Силвестър Сталоун съобщи, че ще покаже „чернова“ на „Рамбо“ 5 пред представители на дистрибутора „Lionsgate“. От студиото ще направят рецензия на този първоначален вариант и след това Слай ще трябва да направи промени, според техните забележки. Актьорът се включи в Инстаграм и качи видео, в което разказва на феновете си за работата по лентата. „Обикновено, когато започнеш да редактираш и оформяш заснетия материал, може да стане доста неприятно. Кадри, които първоначално си мислел, че са много добри, се оказват неподходящи. Все едно си на зъболекар и ти вадят зъб без упойка. Схващате ли? Но този „Рамбо“ върви превъзходно – всичко си идва на мястото. Нямам търпение да чуя мнението на студиото. Разбира се, след това ще има още работа. Историята е страхотна, а финалът е много изненадващ. Пригответе се за Рамбо на 20 септември!“ Слай не пропусна да качи и нов кадър от лентата. Към него написа: „Брутална буря е на път да избухне. Това е началото на една битка до самия край...“ Слай завърши снимките за бъдещата и последна част на култовата поредица в началото на декември. От тогава насам всяка седмица споделя с феновете размисли и снимки.  ", "date": "2019.04.13", "title": "Слай: Да монтираш е като да ти вадят зъб без упойка"}
{"url": "https://standartnews.com/biznes/1669-sgradi-sa-sanirani-za-energiyna-efektivnost-389524.html", "text": "1669 многофамилни жилищни сгради вече са обновени по Националната програма за енергийна ефективност от нейния старт до края на март тази година. Общо 2022 сгради в цялата страна имат сключени договори за целево финансиране с Българската банка за развитие (ББР), съобщават от МРРБ. В момента се извършват строително-монтажни дейности по 138 сгради. 91 са на етап техническо обследване, за 7 е обявена обществена поръчка за техническо обследване и обследване за енергийна ефективност, а още 100 са с обявена обществена поръчка за строително-монтажни дейности. По 17 сгради няма започнати дейности. В общините Бургас, Благоевград и Пазарджик са обновени и с въведени мерки за енергийна ефективност всички жилищни блокове със сключени договори за целево финансиране. В Бургас завършените сгради са 205, в Благоевград – 143, а в Пазарджик 41. Сред останалите общини, където има сключени договори за целево финансиране с ББР по програмата, с най-много въведени в експлоатация блокове са Хасково – 82, Стара Загора – 72, София – 55, Пловдив – 50 и Перник 40. В община Хасково от 110-те сгради с договори за финансиране с ББР по 6 се работи, 10 са на етап техническо обследване, а за 12 сгради е обявена обществена поръчка за строително-монтажни работи. В процес на обновителни дейности са последните 3 сгради с договори в община Стара Загора, както и последната сграда в община Перник. В София 166 сгради имат договори с ББР за целево финансиране, като от тях се работи по 42, 32 са с обявена обществена поръчка за строително-монтажни работи, а 30 са  в техническо обследване. Реновират се 13 сгради в Пловдив от общо 73 с договори за целево финансиране с ББР. 4 жилищни сгради в общината са на етап техническо обследване, а за пет има обществена поръчка за строителни дейности. По една сграда не са започнати дейности, в това число и обследвания.", "date": "2019.04.13", "title": "1669 сгради са санирани за енергийна ефективност"}
{"url": "https://www.standartnews.com/sport/zlato-za-zlatnite-ot-mnogoboya-389567.html", "text": "Ансамбълът на България по художествена гимнастика спечели титлата в многобоя на Световната купа по художествена гимнастика в София. Симона Дянкова, Мадлен Радуканова, Лаура Траатс, Стефани Кирякова и Ерика Зафирова събраха сбор от 49.350 след изиграване на двете си съчетания. По този начин те запазиха първото място, на което се бяха настанили още след първия състезателен ден и се окичиха със златото. В петък грациите ни поставиха по много категоричен начин съчетанието си на 5 топки, за което получиха 24.950 точки. От тях 16.100 точки за трудност и 8.850 за изпълнение. Прекрасните ни гимнастички вдигнаха феновете на крака с изпълнението си на смесената композиция на три обръча и два чифта бухалки, която се играе на музиката от саундтрака на филма \"Най-великият шоумен\". Възпитаничките на Весела Димитрова допуснаха някои неточности, които обаче не повлияха за това да постигнат висок резултат. 24.400 бе оценката, която дадоха съдиите. От тях 16.500 за трудност и 7.900 за изпълнение.  Зад великолепната българска петорка се класира Италия със сбор 48.800 (24.300 на пет топки и 23.900 на обръчи и бухалки). Топ три допълва Япония с 46.800 (23.350 на 5 топки и 23.050 на обръчи и бухалки). В неделя Световната купа продължава с финалите на двете съчетания, като България ще се бори за отличията и на двете композиции.", "date": "2019.04.13", "title": "Злато за златните от многобоя"}
{"url": "https://www.standartnews.com/sport/katrin-taseva-s-bronz-na-svetovnoto-389559.html", "text": "Българската гимнастичка Катрин Тасева завоюва бронзовия медал в многобоя на Световната купа по художествена гимнастика в София. Нашата грация събра актив от 80.150 точки на третата позиция след 21.200 на бухалки, 20.650 на обръч, 19.800 на топка и 18.500 на лента. Титлата спечели Александра Солдатова от Русия. Представителката на „Сборная“ грабна златното отличие след общ резултат от 82.450. Рускинята се представи най-силно на топка, където получи оценки от 21.800. При обръча тя получи 20.450, 21.400 на бухалки и 18.800 на лента. Среброто остана за израелката Линой Ашрам. Тя изпревари Тасева с 80.450 (21.100 на топка, 20.650 на бухалки, 19.450 на топка и 19.250 на лента). Другата българка Невяна Владинова остана осма в крайното подреждане в индивидуалния многобой след 75.900 (20.350 на топка, 20.150 на обръч, 17.750 на бухалки и 17.650 на лента). Утре предстоят финалите на отделните уреди. Тасева ще се бори за отличията във всички финали, докато Владинова ще се конкурира за медал на обръч и на топка.", "date": "2019.04.13", "title": "Катрин Тасева с бронз на Световното"}
{"url": "https://www.standartnews.com/sport/vasil-gospodinov-e-sedmi-na-evro-2019-po-shchangi-389544.html", "text": " \r\n Васил Господинов се нареди седми на завършващото днес в грузинския град \r\nБатуми Европейското първенство по вдигане на тежести за мъже и жени. В \r\nкат. до 109 кг европейският вицешампион от миналата година завърши \r\nизхвърлянето със 181 кг. В изтласкването започна с успех на 215 кг, след \r\nкоето съдиите не признаха опита му на 222 кг, а при третото си излизане \r\nна подиума не можа да вдигне 225 кг. Така Господинов остана шести във \r\nвторото движение и седми в общото класиране с двубой 396 кг. В група Б на същата \r\nкатегория младежкият олимпийски вицешампион от Буенос Айрес 2018 Христо \r\nХристов завърши с двубой 376 кг (172 и 204 кг), което му отреди 11-а \r\nпозиция в крайното класиране на първенството. \r\nС представянето на Господинов и Христов завърши българското участие на \r\nЕврошампионата в Батуми. \r\n„За първи път от години насам имахме възможност за нормална подготовка, \r\nбез сътресения и резултатите са видни. Притежаваме много добри млади \r\nщангисти, те тепърва ще разкриват своя потенциал. Искам да поздравя \r\nмедалистите, които направиха така, че българското знаме да се вее в \r\nзалата в Батуми, а благодарение на Божидар Андреев чухме и родния химн. \r\nЩастлив съм, че българските щанги се връщат на победния път. Благодаря \r\nна треньорите и специалистите по места, на целия щаб на националния \r\nотбор, начело с Иван Иванов и министър Красен Кралев, който помага много \r\nна нашия спорт. Специални благодарности към нашите спонсори – Спортният \r\nтотализатор, Медина Мед и Ромпетрол, които ни подпомогнаха в труден \r\nмомент, повярваха в нас и ние вече оправдаваме тяхното доверие. Сега ни \r\nпредстои много работа в битката за олимпийски квоти за Токио 2020 и за \r\nавторитетно представяне на Световното през септември в Тайланд,“ заяви \r\nот Батуми Неделчо Колев, председател на Българска федерация по вдигане \r\nна тежести. \r\nТака България завърши първенство в Грузия с общо 8 медала – 4 златни, \r\nдва сребърни и два бронзови. Само в двубоите нашите щангисти имат един \r\nшампион и двама вицешампиони, след като Божидар Андреев грабна злато в \r\nкат. 73 кг, преди това Ивана Петрова и Ангел Русев спечелиха сребро при \r\nнай-леките.", "date": "2019.04.13", "title": "Васил Господинов е седми на Евро 2019 по щанги"}
{"url": "https://standartnews.com/sport/taybe-byakh-napregnata-predi-finala-video-389522.html", "text": "\"Имаше напрежение преди финала\", призна Тайбе Юсеин, която в Букурещ защити европейската си титла по борба. \"Познавах добре италианката, но финалът си е финал. Винаги си представям по-лесни победи, но не беше и кой знае колко трудно. Опитах се да я туширам, но не винаги се получава. Важното е, че спечелих. Посвещавам титлата на треньорския щаб\", каза още националката, цитирана от официалния сайт на българската федерация по борба и продължи: \"А дали ще има изненада на световното? Работим по въпроса за нови неща в технически естество. А за тази година ми се иска да повторя миналогодишния си успех.\" \r\nПрез 2018-а година Тайбе Юсеин спечели и световната титла, а по-късно бе избрана за спортист №1 на България.", "date": "2019.04.13", "title": "Тайбе: Бях напрегната преди финала (ВИДЕО)"}
{"url": "https://standartnews.com/sport/pilot-na-toro-roso-katastrofira-tezhko-video-389521.html", "text": "Третата свободна тренировка на пистата край Шанхай преди Гран при на Китай бе прекратена преждевременно, след като пилотът на Торо Росо Алекс Албън катастрофира тежко на стартфиналната права. Албън няма да участва в квалификацията за Гран при на Китай. Задната ос на болида на Албън се изпързаля, което доведе до тежкия удар в предпазната стена. Пилотът на Мерцедес Валтери Ботас даде най-бързо време в третата свободна тренировка преди квалификацията. След него останаха пилотите на Ферари Себастиан Фетел и Шарл Льоклер. Световният шампион Люис Хамилтън се нареди четвърти.", "date": "2019.04.13", "title": "Пилот на Торо Росо катастрофира тежко (ВИДЕО)"}
{"url": "https://standartnews.com/biznes/danchni-proverikha-prevozite-mezhdu-sofiya-i-pernik-389535.html", "text": "Нови случаи на нерегламентиран превоз по маршрута София-Перник разкриха инспекторите на „Фискален контрол” вечерта в петък, съобщава БГНЕС. Те са установили, че леки автомобили превозват пътници на цената на автобусен билет на определени интервали от време. Данъчните в ролята на тайни клиенти са се качили в няколко автомобила от спирки на градския транспорт, заплащайки цена от 3 лв. Всички превозвачи без изключение не са издавали фискални документи за парите, които получават от пътниците, като всеки нарушител - физическо лице, установен по време на проверките ще бъде санкциониран с до 500 лв., а превозното средство ще бъде запечатано за срок от 30 дни, допълват от НАП. От приходната агенция отново ще сезират ИА“ Автомобилна администрация“ за констатациите си. Акцията на НАП срещу нелегалните превози започна преди 10 дни и ще продължи в следващите месеци. В приходната агенция има сигнали за над 100 превозни средства, които осъществяват нерегламентиран превоз в страната и чужбина без да отчитат приходите си. Паралелно с проверките на пътя вече текат и инспекции за съответствие на имущество и доходи на 172 собственици на микробуси, които системно преминават през ГКПП. Информация за потенциално нерегламентирани превози е подадена в НАП от „Гранична полиция“, като има физически лица, притежаващи десетки микробуси, движещи се към Западна Европа поне веднъж седмично. Някои от собствениците не са декларирали никакви доходи в последните 5 години, а притежават солиден автопарк и недвижими имоти. Недекларираните доходи ще бъдат обложени с данък, заедно с изтеклите лихви, допълват от НАП.", "date": "2019.04.13", "title": "Данъчни провериха превозите между София и Перник"}
{"url": "https://standartnews.com/biznes/lipsvat-naemateli-za-13-ot-plazhovete-vv-varnensko-389530.html", "text": "Една трета от плажовете във Варненска област и тази година ще останат без наематели. Интерес към тях няма заради лошата инфраструктура и високите наеми, които правят инвестицията на концесионерите безсмислена, става ясно от репортаж на БНТ. От 70 плажа във Варненска област 24 остават без наематели това лято. Един от тях е Камчия. Миналата година плажната ивица беше разделена на няколко зони, като наемът за всяка от тях беше 500 000 лв. В момента цената е 10 пъти по-евтина и пак няма интерес, оплака се варненският областен управител Стоян Пасев. Плажната ивица в Камчия е една от най-опасните в областта заради подводните течения, които се образуват при вливането на реката в морето. Затова се обмисля плажовете там да се стопанисват без наем срещу ангажимент за почистване, осигуряване на медицинска помощ и водно спасяване. „Такова обслужване е около 5000 лв. за сезона плюс почистване на плажната ивица, което е около десетина хиляди лева месечно. Действително позволява законът 2% от плажната ивица да бъде оползотворена за някакъв тип търговски обекти, но пък тези места не са толкова посещавани, колкото другите“, подчерта Пасев. Без стопани за поредна година остават и плажовете „Паша дере“, „Карадере“ и “Фичоза”. Те се посещават най-вече от любители на дивото къмпингуване. Това са плажове без изградена инфраструктура. Там дори и фирмите, които осигуряват водно-спасителна дейност не искат да осигуряват такава, тъй като е трудно достъпен плажът, каза Стоян Пасев. И тази година държавата ще осигури пари за водно спасяване на най-посещаваните неохраняеми плажове в областта.", "date": "2019.04.13", "title": "Липсват наематели за 1/3 от плажовете край Варна"}
{"url": "https://standartnews.com/biznes/naesen-shche-pokanim-prvite-investitori-v-zona-zagore-389532.html", "text": "Стара Загора ще има модерен, европейски център, казва кметът Живко Тодоров   - Стара Загора е град с перспектива, ние сме на второ място след София-град по темпове на икономическо развитие. Освен това нашият град е спокоен, \"зелен\", чудесно място младите хора да създадат семейство и да отглеждат своите деца, нещо много важно. - Най-вече искат по-високо заплащане, а общината няма кой знае какви лостове да го направи, тъй като това зависи основно от общото състояние на икономиката в страната, от темповете на развитие на бизнеса. - В момента текат процедурите за обяваване на обществената поръчка за изграждане на инфраструктурата. Правим всичко възможно да увеличим и първоначално определените 150 дка с още толкова терени. Ще настояваме пред икономическото министерство да се използват и терените на бившето старозагорско летище, които са над 2000 дка...По-рано се говореше за изграждане на карго-летище, но тези намерения са от 10 години без резултат. А икономичската зона е вече факт. - Мисля, че до есента инфраструктурата в индустриална зона \"Загоре\" ще бъде готова и наистина ще можем да поканим първите инвеститори. - Много промени според мен трябва да се направят - като се започне от финансовата децентрализация и се стигне до по-голямата сигурност на хората по места. Неведнъж сме предлагали, например, да се узакони създаването на общинска полиция, но засега няма решение. Законопроектът влезе в паламента и дотам...Повече правомощия на кметовете означават по-голям контрол по места. Предлагали сме неведнъж да се използват по-ефективно и видеокамерите, с които населихме градовете. С тях можем да контролираме например скоростта на автомобилите в селищата и общините да прибират парите от глобите. Но и по този въпрос няма движение... - Очевидно не са приоритет на законодателите. Те се занимават повече със злободневни, \"горещи\" проблеми, а стратегическите въпроси като децентрализацията на властта като че ли остават за в бъдеще. А точно тези въпроси според мен дават хоризонт за развитието ни, отразяват се пряко върху живота на хората. - Нормално е, когато има ремонти, да има и временни затруднения за живеещите. Това става не само у нас, но и в модерните европейски страни. Просто друг начин няма, но хората сме нетърпеливи, искаме всичко да стане едва ли не изведнъж, с вълшебна пръчица... - Упреци винаги ще има. Аз съм сигурен, че ако бяхме извършвали последователно ремонта и обновяването на Аязмото, на пешеходната зона и моста над жплинията щеше да има хора, които щяха да кажат: \"Не можаха ли едновременно да ги направят...\". Но тук особено важно е да кажем, че това са европейски проекти, харчим пари на европейските данъкоплатци, и сме притиснати от сроковете. Като се обновява нещо, то се прави за хората и трябва да проявим малко повече търпение... - Краят му се вижда. Приключването е въпрос на седмици. И най-важното е, че става хубаво. Стара Загора наистина ще има един модерен, европейски център. - Премахването на поредната порция незаконни къщи и постройки в кв. „Лозенец“ е планирано отдавна. Връчили сме предупредителни писма на собствениците, минали са всички законни процедури по обжалването и другата седмица започваме работа по премахването на 54 от незаконните сгради. Това е последователна политика на нашия екип още от първия мандат. От 2014 г. досега са премахнати над 130 незаконни постройки. За пореден път показваме, че не правим сметки за изборите, нито ухажваме, нито искаме да разсърдим определен електорат. Просто си вършим работата по спазване на законноста от всички граждани в общината. - Мръсната кампания според мен има само една цел - да отврати хората от политиката, от всичко, да смеси в една амалгама доброто и лошото. Но мисля, че авторите й няма да успеят. В днешно време има достатъчно разумни хора, които виждат позитивното, ценят резултатите от направеното. Всичко друго са празни приказки. Болната амбиция на една групичка озлобени хора, които смятат, че най-важното в живота си изборите, няма да сработи. Всеки ден земята се върти и всеки ден нещо хубаво се случва. И аз съм убеден, че повечето хора живеят, за да видят това хубаво, а не злобата, омразата, завистта да тровят живота им. - Ами, май само голямата спортна зала до новия парк „Артилериийски“ остана в плановете ни... Но не сме изоставили проекта. Надявам се до края на мандата да започнем поне проектирането й. - За мен най-важно е доверието на хората. За мен поста не е самоцел, важно е да съм полезен за града. Ще се вслушам в мнението на старозагорци през следващите месеци и тогава ще взема своето решение.", "date": "2019.04.13", "title": "Наесен ще каним първите инвеститори в зона Загоре"}
{"url": "https://standartnews.com/biznes/proval-na-sdelkata-mezhdu-inerkom-i-chez-389536.html", "text": "Сделката за придобиването на активите на ЧЕЗ в България от компанията „Инерком“, пропадна окончателно, предаде БНР. Преговорите между двете страни са прекратени, съобщили за националното радио от централата на чешкото дружество в Прага. Оттам обясниха, че отказът е заради невъзможност на „Инерком“ да изпълни договора, подписан преди около година. Компанията на Гинка Върбакова не успя да осигури финансиране на сделката, която се очакваше да бъде за около 360 млн. евро. Освен това Комисията за защитата на конкуренцията (КЗК)не даде разрешение за придобиването. Така в надпреварата за придобиването на активите на ЧЕЗ у нас остават „Еврохолд“ и „Индия пауър“", "date": "2019.04.13", "title": "Провал на сделката между Инерком и ЧЕЗ"}
{"url": "https://standartnews.com/sport/antni-pokri-normativ-za-olimpiadata-389523.html", "text": "Най-добрият ни плувец Антъни Иванов покри норматив за олимпиадата в Токио догодина. „Ще се видим там!!! Покрит норматив А! 1.56.34! Преди 3 години не ми стигнаха 14 стотни, сега ми стигат точно толков ! Понякога нещата явно се случват с причина и това е знак, не съвпадение ! Успех на всички, които тепърва им предстоят квалификации! Вие можете!!”, написа в социалните мрежи развълнуваният Антъни Иванов след поредното си добро представяне. Най-добрият ни плувец има поводи за задоволство след като преди ден покри и норматив за световното първенство в Република Корея през лятото. Сега Анъни Иванов даде отличен резултат на 200м бътерфлай и покри норматив за олимпийските игри в Токио.", "date": "2019.04.13", "title": "Антъни покри норматив за олимпиадата"}
{"url": "https://standartnews.com/svyat/100-g-zatvor-zaplashvat-blgarin-v-sashch-389548.html", "text": "Българин от Варна се призна за виновен по обвинения, че е използвал известния хакерски софтуер Avalanche за банкови измами и придобиване на информация за банковите сметки на бизнеси в САЩ, сред които и 2 компании в Питсбърг, Пенсилвания, съобщи сайтът на българите в САЩ bgvoice. 47-годишният Красимир Николов беше екстрадиран в САЩ през 2016 година по искане на американските власти. Първоначално той пледира невинен по обвиненията за конспирация, банкови измами и кражба на лична информация. ФБР и партньорските служби в Европа разбиха международната мрежа за киберпрестъпления Avalanche също през 2016 г., а българинът беше първият задържан по делото. Според обвинителния акт Николов се е сдобивал с банковите сметки на жертвите си, като им изпращал GozNym malware infection - компютърен вирус, който прилича на фактура. Обикновено той се появявал като прикачен файл в имейли, изпратени до собствениците на бизнеси. Веднъж отворен, подобен файл дава достъп до цялата информация на компютъра на собственика. Властите казват, че вирусът е използван в цяла Америка, а сред потърпевшите са заводът за бутилиране Nort-Lock Inc. и производителят на машинни части Carnegie Bolt-Maker, от чиято сметка в PNC Bank Николов се опитал да прехвърли 387,500 долара в банкова сметка, регистрирана в България. Друг потърпевш бизнес според разследването е Protech Asphalt Maintenance. Прокуратурата твърди, че Николов е направил няколко опита да прехвърли сумата от 243,000 долара от сметката на компанията във First National Bank. Сред другите засегнати компании са и фирма за производство на голф екипировка и мебелна фабрика в Калифорния. Според американското законодателство за престъпление от този тип  Нито една от двете компании обаче не е загубила парите, защото измамата е разкрита, преди трансферите да бъдат завършени. Не е ясно дали прокуратурата в Пенсилвания ще иска максималната присъда за българина. Николов ще бъде осъден в края на годината.", "date": "2019.04.13", "title": "100 г. затвор заплашват българин в САЩ"}
{"url": "https://standartnews.com/biznes/studenti-izteglikha-136-miliona-zaemi-389537.html", "text": "Българските студенти са изтеглили 136 милиона лева кредити за обучение, отчете просветното министерство. Това става ясно от мотивите на ведомството, съгласно които държавата за поредна година дава 50 милиона гаранция на младежите, които в момента учат в български университети. Отпуснатите от държавата такси за кредити са 20 129.  Отделно от това са отпуснати кредиjи за издръжка на студентите. Според предложението на държавата увеличението на парите идва поради това, че се увеличава таксата на студентите. Преди време държавната гаранция бе 46 милиона лева. По данни на МОН държавата е покрила около 3 милиона лева неплатени студентски кредити - тоест близо три милиона лева са парите, които вече завършилите студенти не изплащат. Най-високият заем, който държавата заплаща, защото завършилият студент не го прави сам, е от млад зъболекар. Той е изтеглил 86 000 лева - което означава, че или е записан да учи задочно, или е чужденец. При тяхното обучение таксата е 8000 лева на година.", "date": "2019.04.13", "title": "Студенти изтеглиха 136 милиона заеми"}
{"url": "https://standartnews.com/svyat/prikazni-bogatstva-i-apartamenti-v-ruskiya-parlament-389512.html", "text": "Най-богатият депутат в руската Дума, по подадените за 2018 г. декларации, е Григорий Аникеев (на снимката), заработил повече от 2,3 милиона рубли, съобщава РИА Новости. Но тази сума е нищожна в сравнение със спечелените от него 4,3 млрд. рубли през предходната 2017 г., показват данните, които вече са публикувани и на официалния сайт на долната камара на парламента. Поместеното на сайта свидетелства, че през 2018 г. депутатите са натрупали общ доход в размер на повече от 2,236 млрд. рубли. Интерес представлява и фактът, че лидерът на комунистическата партия Генадий Зюганов е инкасирал най-много доходи в сравнение с другите водачи на парламентарни групи. Той е декларирал и собственост върху 7 апартамента, което е доста повече от закупените от български депутати и представители на изпълнителната власт, коментират наши медии. Споменатият вече Аникеев представлява Владимирска област в парламент, член е на комисията по развитие на гражданското общество, по въпросите на обществените и религиозни сдружения. Той регистрира над 4,3 милиарда рубли приходи за 2017 г. На второ място по доходи сред депутатите се оказва членът на комисията по въпросите на националностите Николай Борцов, чиито пари са почти 1 милиард рубли (988,5 милиона). Сред деклариралите най-високи доходи са и членовете на комисията по бюджет и данъци Леонид Симановски с 424 млн. рубли и Владислав Резник, чиито доход е достигнал 409,7 милиона рубли.", "date": "2019.04.13", "title": "Приказни богатства и апартаменти в руската Дума"}
{"url": "https://standartnews.com/sport/pusnakha-biletite-za-tsska-levski-389526.html", "text": "Билетите за първото голямо дерби ЦСКА - Левски от Първата шестица в Първа лига вече са в продажба. ЦСКА приема Левски на Националния стадион \"Васил Левски\" на 20 април (събота) от 17:15 часа. \"Червените\" привърженици ще заемат своите места в секторите А и Г, а \"сините\" - в Б и В. - Сектор А - 15 лева - Сектор Г - 10 лева Билети могат да бъдат закупени от фен магазина на \"Българска армия\", онлайн от мрежата на БестТикетс, бензиностанциите на OMV, магазините на Office 1 и Orange и касите на \"Арена Армеец\", пишат от официалният сайт на ЦСКА. От днес (13 април) билети ще се продават и на касата до фен магазина на \"червените\", която ще отвори в 16:00 часа. От понеделник до петък касата ще бъде с работно време от 11:00 до 19:00 часа. \"Припомняме, че поради категоризацията на двубоя като \"високо рисков\" билети няма да се продават в деня на мача. Последен шанс да вземете своя билет ще имате на 19 април, петък. Притежателите на абонаментни карти имат посочено място за Националния стадион и не се нуждаят от покани за дербито. Деца до 7 години ще влизат на стадиона безплатно.Всички фенове задължително трябва да носят със себе си документ за самоличност, защото след въведения строг пропусквателен режим, той им е необходим, за да бъдат допуснати на стадиона\", напомня още cska.bg.", "date": "2019.04.13", "title": "Пуснаха билетите за ЦСКА - Левски"}
{"url": "https://standartnews.com/sport/nashe-momiche-e-nomer-1-na-sabya-389525.html", "text": "Българката Йоана Илиева спечели Световната купа на сабя до 20 години. Най-новата българска гордост в спорта е само на 17 и през седмицата се завърна с отличието от Световното първенство по фехтовка в Полша, където взе бронз, но си гарантира първото място в Световната купа при 20-годишните. „За мен това е най-престижният медал, който съм взимала и който въобще е можело да взема”, каза Илиева пред Нова. Йоана сподели, че тренира около 4 часа всеки ден. Младата българка обяви, че ще продължи с фехтовката и след като завърши училище. Треньорът на Йоана Илиева – Ивайло Воденов обясни, че възпитаничката му тренира от 11 години. \"Тя е нормален спортист, но при нея надделява повече характерът, талантът\", заяви той. Йоана Илиева ще участва на Олимпиада в Токио през следващата година.", "date": "2019.04.13", "title": "Наше момиче е номер 1 на сабя (ВИДЕО)"}
{"url": "https://standartnews.com/sport/botas-trgva-prv-v-kitay-389527.html", "text": "       \r\nВалтери Ботас спечели квалификацията за Гран При на Китай в жестоко оспорвана надпревара със своя съотборник Люис Хамилтън. Финландецът беше изключително съсредоточен през цялото време, докато четирикратният световен шампион се представи колебливо и успя да натисне едва в края. Двамата бяха разделени от едва 23 хилядни. На втория ред с три десети изоставане се класираха Ферари, като Фетел беше по-бърз от Леклер само с 17 хилядни. На третия ред останаха Ред Бул, като Гасли изостана на цели 8 десети от Верстапен. Макс се оплака по радиото от проблеми с трафика по време на последния опит. Най-бързи в средата бяха Рено, където Рикардо успя да изпревари Хюлкенберг с нищожните 4 хилядни от секундата. Топ 10 оформиха двата болида на Хаас, които дори не записаха време в Q3, за да пазят гумите и техниката. Първата част на квалификацията премина без особени изненади. Александър Албън не се появи на пистата, тъй като разби болида си в края на третата свободна тренировка. Антонио Джовинаци с Алфа Ромео също не успя да запише време, тъй като получи проблем с двигателя след инсталационната си обиколка. Двамата пилоти на Уилямс останаха съответно 17-и и 18-и, като Ръсел беше по-бърз от Кубица. Под чертата остана и Ланс Строл с Рейсинг Пойнт. Втората част на квалификацията ще бъде запомнена с това, че Кими Райконен не успя да я прескочи. Ледения не беше пропускал участие в Q3 от 2016 и записа най-дългата поредица от класирания в третата квалификационна фаза – 53 на брой. Лидерите от големите отбори използваха само гуми медиум, с изключение на Пиер Гасли от Ред Бул, който заложи на софт. Французинът прави всичко по силите си, за да не изостава прекалено много от своя съотборник, но изглежда това все още не е достатъчно. Под чертата останаха Квят с Торо Росо, Перес с Рейсинг Пойнт, Райконен с Алфа Ромео, както и двете коли на Макларън, където Сайнц беше по-бърз от младия си съотборник. Норис, както и останалите новобранци за сезона, имаше доста затруднения с пистата в Шанхай. Последната фаза на квалификацията беше доста оспорвана най-вече между съотборниците в тимовете. В крайна сметка въпреки очакванията към Ферари, Мерцедес отново окупираха първия ред. Предвид не чак толкова големите разлики, а и трудната писта, състезанието се очертава да бъде доста оспорвано.", "date": "2019.04.13", "title": "Ботас тръгва пръв в Китай"}
{"url": "https://standartnews.com/sport/preizbrakha-karamarinov-za-vitseprezident-na-evropeyskata-atletika-389539.html", "text": "Председателят на Българската федерация по лека атлетика Добромир Карамаринов получи поредното голямо признание в Европа. По време на 26-ия конгрес на Европейската атлетика в Прага той бе преизбран за вицепрезидент на асоциацията. Карамаринов получи 45 гласа от 50 гласували федерации. Нивото на подкрепа на Карамаринов е най-високото измежду всички избрани с изключение на единствената жена кандидат Чери Александър за която по устав всички бяха длъжни да гласуват. Третият вицепрезидент на ЕА е Либор Вараник (Чехия). За президент на ЕА бе преизбран Свен Арне Хансен (Нор). В Съвета на Европейската атлетика влязоха и трима представители на Асоциацията на балканските атлетически федерации (АБАФ) на която Карамаринов е президент. Това са Слободан Бранкович, Панаьотис Димакос и Фатих Чинтимар. \"Горд съм, че ме преизбраха за вицепрезидент на Европейската атлетика, коментира от Прага Карамаринов. - Благодаря на всички тези 45 федерации, които гласуваха за мен. Заедно с президента на Европейската атлетика Свен Арне Хансен ще продължим нашата работа за атлетиката\". Избирането на Добромир Карамаринов за вицепрезидент на ЕА е за втори пореден път. Той бе избран на този пост за първи път на конгреса през 2015-а година. В последните 4 години Карамаринов бе и първи вицепрезидент на Европейската атлетика.   ", "date": "2019.04.13", "title": "Преизбраха Карамаринов за вицепрезидент на Европейската атлетика"}
{"url": "https://standartnews.com/svyat/novo-nedovolstvo-na-zhltite-zhiletki-389551.html", "text": "За 22-ра поредна събота – активистите от движението „жълти жилетки“ излязоха по улиците на Париж и по-големите градове във Франция, съобщават „Франс 24“ и БГНЕС. Исканията на протестиращите не са се променили – оставка за президента Еманюел Макрон и по-добър начин на живот за обикновените граждани. Няколко хиляди демонстранти се събраха в Тулуза, който се превърна в „столицата“ на тазседмичните протести – първите след влизането в сила в четвъртък на закона за борба с масовите безредици. Съобщава се и за няколко арестувани демонстранти, без да се уточнява техният брой. Няколко стотин души все пак се събраха в ранния следобед и в Париж, където централният булевард „Шанз Елизе“ продължава да е забранен за демонстрации и се наблюдава засилено полицейско присъствие. Протестиращи излязоха и по улиците на Марсилия, Гренобъл и Лил. В социалните медии „жълтите жилетки“ в Тулуза призоваха да се запази недоволството срещу „Макрон и неговият свят“ и да „покажем, че всичко просто тепърва започва след резултатите от големия дебат“. В понеделник премиерът Едуар Филип представи първоначалните заключения от мащабните, продължили почти три месеца публични консултации, станали известни като „Големия дебат“. Президентът Еманюел Макрон поде инициативата през януари в отговор на нестихващите протести на „жълтите жилетки“ с намерението да „трансформира насилието в решения“. Новият закон за борба с масовите безредици, който първоначално беше променен по настояване на Конституционния съвет на страната, преди да влезе в сила беше заклеймен и от редица организации, обявили го за незаконен и определили го като „опит, някои хора да си измият лицето по време на демонстрациите“. Миналата седмица протестите привлякоха 22 300 души по улиците на Франция, сочат данните на вътрешното министерство. Това е най-малкият брой хора от началото на недоволството в средата на ноември мината година. Очаква се обаче масова демонстрация на „жълтите жилетки“, насрочена за 20 април, когато президентът Еманюел Макрон ще представи в реч заключенията от „Големия дебат“. ", "date": "2019.04.13", "title": "Ново недоволство на \"жълтите жилетки\""}
{"url": "https://standartnews.com/svyat/otkradnakha-lichnite-danni-na-agenti-na-fbr-389556.html", "text": "Хакери разбиха няколко специални закрити сайта, свързани с американското ФБР и откраднаха данните в тях, съобщават световните медии, като цитират изданието TechCrunch.  \r\nСъобщава се, че сред материалите има списъци с лична информация за хиляди агенти на федералната служба, както и на други правоохранителни органи.  \r\nСпоред информацията на изданието, цел на атаката са били поне три сайта, свързани с Асоциацията на Националната академия на ФБР в Куонтико (щата Вирджиния).  \r\nСмята се, че става въпрос за около 4000 уникални записа, в които са имената на членовете на асоциацията, техните лични адреси, телефонни номера, информация за сметки и точните им длъжности.  \r\nЕдин от хакерите, които може да са имали отношение към атаката, разказва за изданието, че в момента те се занимават с опис на данните и скоро ще ги пуснат за продажба.  \r\nПрипомня се, че хакерите от групата на Анонимните заплашиха британските власти и техните съюзници с отмъщение след ареста на основателя на \"Уикилийкс\" Джулиан Асандж.", "date": "2019.04.13", "title": "Откраднаха личните данни на агенти на ФБР"}
{"url": "https://standartnews.com/svyat/napadatel-blsna-kolata-na-ukrainskiya-poslanik-389558.html", "text": "Повишена тревога в Лондон. Полицията отцепи улица в района на Холанд парк в британската столица. „Рашъ тудей“ съобщи, че органите на реда са стреляли по превозно средство близо до посолството на Украйна, пише БГНЕС. Свидетели са чули най-малко 10 изстрела. От дипломатическата служба на Киев описаха инцидента като „преднамерено“ нападение срещу паркираната пред посолството кола на посланика. „Беше извикана полиция, която се отзова на сигнала почти незабавно. Автомобилът на нападателя беше блокиран. Въпреки усилията на полицията той успя да удари няколко пъти паркираната пред сградата кола на посланика ни. В отговор на неговите действия полицията беше принудена да открие огън по автомобила на заподозрения. Нападателят е задържан и отведен в полицейското управление“, се посочва в изявление на посолството на Украйна. По време на инцидента украински дипломати и служители на посолството не са пострадали. Мотивите на нападателя остават неясни.  Инцидентът край посолството на Украйна в Лондон не се разглежда като терористично нападение. Това посочиха от Скотланд ярд, цитирани от „Рашъ тудей“. В изявление на органите на реда се посочва, че заподозреният – мъж на около 40-годишна възраст, се е врязал с автомобила си в няколко коли пред посолството, едната от които е принадлежала на украинския посланик. Полицията се е наложило да стреля по автомобила на нападателя, за да го спре, а срещу самия заподозрян е използван електрошок. Той не е пострадал и е задържан.", "date": "2019.04.13", "title": "Нападател блъсна колата на украинския посланик"}
{"url": "https://standartnews.com/sport/katrin-taseva-s-bronz-na-svetovnoto-389559.html", "text": "Българската гимнастичка Катрин Тасева завоюва бронзовия медал в многобоя на Световната купа по художествена гимнастика в София. Нашата грация събра актив от 80.150 точки на третата позиция след 21.200 на бухалки, 20.650 на обръч, 19.800 на топка и 18.500 на лента. Титлата спечели Александра Солдатова от Русия. Представителката на „Сборная“ грабна златното отличие след общ резултат от 82.450. Рускинята се представи най-силно на топка, където получи оценки от 21.800. При обръча тя получи 20.450, 21.400 на бухалки и 18.800 на лента. Среброто остана за израелката Линой Ашрам. Тя изпревари Тасева с 80.450 (21.100 на топка, 20.650 на бухалки, 19.450 на топка и 19.250 на лента). Другата българка Невяна Владинова остана осма в крайното подреждане в индивидуалния многобой след 75.900 (20.350 на топка, 20.150 на обръч, 17.750 на бухалки и 17.650 на лента). Утре предстоят финалите на отделните уреди. Тасева ще се бори за отличията във всички финали, докато Владинова ще се конкурира за медал на обръч и на топка.", "date": "2019.04.13", "title": "Катрин Тасева с бронз на Световното"}
{"url": "https://standartnews.com/sport/kobrata-nyama-da-me-sprat-da-boksiram-389543.html", "text": "На 14 май той трябва да се яви пред Спортната комисия на щата Калифорния, която замрази боксовия му лиценз заради жалба от репортерката от Лас Вегас Дженифър \"Суши\" Ревало. \"Надявам се боксовата комисия да отмени временното спиране на лиценза ми. В момента съм наказан от тях без нито да ме изслушат, да вземат предвид моята гледна точка по случая. Отишла е една адвокатка и им е казала: \"Той направи така и така, спрете му правата\", и те на базата на видеоклип ми отнемат правата\", припомни боксьорът. \"Хората, които гледат отстрани, да преценят за какво е всичко, но според мен е ясно - и адвокатката за какво се бори, и Джени Суши за какво. То е толкова смешно, ясно и прозрачно, че няма накъде, може да се види от самолет, даже и от друга планета\", добави Кубрат.  ", "date": "2019.04.13", "title": "Кобрата: Няма да ме спрат да боксирам"}
{"url": "https://standartnews.com/sport/vasil-gospodinov-e-sedmi-na-evro-2019-po-shchangi-389544.html", "text": " \r\n Васил Господинов се нареди седми на завършващото днес в грузинския град \r\nБатуми Европейското първенство по вдигане на тежести за мъже и жени. В \r\nкат. до 109 кг европейският вицешампион от миналата година завърши \r\nизхвърлянето със 181 кг. В изтласкването започна с успех на 215 кг, след \r\nкоето съдиите не признаха опита му на 222 кг, а при третото си излизане \r\nна подиума не можа да вдигне 225 кг. Така Господинов остана шести във \r\nвторото движение и седми в общото класиране с двубой 396 кг. В група Б на същата \r\nкатегория младежкият олимпийски вицешампион от Буенос Айрес 2018 Христо \r\nХристов завърши с двубой 376 кг (172 и 204 кг), което му отреди 11-а \r\nпозиция в крайното класиране на първенството. \r\nС представянето на Господинов и Христов завърши българското участие на \r\nЕврошампионата в Батуми. \r\n„За първи път от години насам имахме възможност за нормална подготовка, \r\nбез сътресения и резултатите са видни. Притежаваме много добри млади \r\nщангисти, те тепърва ще разкриват своя потенциал. Искам да поздравя \r\nмедалистите, които направиха така, че българското знаме да се вее в \r\nзалата в Батуми, а благодарение на Божидар Андреев чухме и родния химн. \r\nЩастлив съм, че българските щанги се връщат на победния път. Благодаря \r\nна треньорите и специалистите по места, на целия щаб на националния \r\nотбор, начело с Иван Иванов и министър Красен Кралев, който помага много \r\nна нашия спорт. Специални благодарности към нашите спонсори – Спортният \r\nтотализатор, Медина Мед и Ромпетрол, които ни подпомогнаха в труден \r\nмомент, повярваха в нас и ние вече оправдаваме тяхното доверие. Сега ни \r\nпредстои много работа в битката за олимпийски квоти за Токио 2020 и за \r\nавторитетно представяне на Световното през септември в Тайланд,“ заяви \r\nот Батуми Неделчо Колев, председател на Българска федерация по вдигане \r\nна тежести. \r\nТака България завърши първенство в Грузия с общо 8 медала – 4 златни, \r\nдва сребърни и два бронзови. Само в двубоите нашите щангисти имат един \r\nшампион и двама вицешампиони, след като Божидар Андреев грабна злато в \r\nкат. 73 кг, преди това Ивана Петрова и Ангел Русев спечелиха сребро при \r\nнай-леките.", "date": "2019.04.13", "title": "Васил Господинов е седми на Евро 2019 по щанги"}
{"url": "https://standartnews.com/sport/balkanite-otivat-km-kandidatura-za-evropeysko-po-futbol-389540.html", "text": "Балканите се ориентират все повече към кандидатура за европейското първенство по футбол през 2028 година, отколкото за световното 2 години по-късно. Това стана на срещата на министрите на спорта и футболните президенти на България, Гърция, Сърбия и Румъния в Солун днес. На следващата среща в Букурещ на 14 и 15 юни ще бъде направено предложение към правителствата на четирите държави какво решение да се вземе. Окончателното решение ще вземат правителствата до края на годината. В Солун бе подписан и меморандума за създаването на инициативен организионен комитет, който да започне работа. Той е със статут на международен договор, за да пречат евентуални политически сътресения в която и да е от четирите държави. Меморандумът е в сила за 3 години. Следва автоматично подновяване за още две, ако някой не се откаже. Това обаче става единствено с 3-месечно предизвестие. Първите три задачи на комитета са да се изяснят изискванията за правилата за кандидатстване, да се опише съществуващата нацонална инфраструктура и да се установят допълнитените потребности на всяка страна. Първи председател на комитета е България, защото то е ротационно на 6 месеца по азбучен ред. Всяка държва има по шестима представители - миистърът на спорта и президентът на футболния съюз по още двама представители от структурите. Засега България ще номинира шефът на Национална спортна база Пламен Манолов и директорът на междунардната дирекция на министерството Виктория Славкова, както и Борис Станков от футболния съюз. \"Това е една нова страница за отношенията на Балканите. Защото до момента всички се отнасяха към нас като проблемен район. Сега заедно можем, отбеляза гръцкият представител. Румъния е готова да инвестира всичко, което е необходимо, за да успеем. Във всички сектори, гарантираха от северните ни съседи. Те са представили и всичко, което е било необходимо, за да спечели мачовете от европейското догодина, когато са домакини. \"Посланието ни е, че на Балканите да има общ живот. Това е една преспектива за 10 години напред. Най-важното е да осигурим на младите нов живот. А това ще стане, защото искаме да има бъдеще за нашия регион\", твърд сръбският представител. \"Изключително важен ден за този изключинелен проект. За първи път се официализира обявихме ясно намерението да се огранизира голямо футболно първенство на Балканите. Случиха се обаче още две важни неща. На първо място бе безкомпромисната презентация на фуболните федерации, които ни показа точно състоянието в момента. Никога не сме имали илюзии, че ни предстои малко работа. Наясно сме с всичко. Изключително съм обнадежден от факта, че сме реалисти. Знам, че има подръжници и скептици на тази идея. Но искам да подчертая, че Балканите не отстъпват на никой като организатори. Знаем какво ни липса като спортна, транспортна, хотелска инфраструктура. Но трябва да имаме самочувствието, че сме сред най-доблите организатори. Защото по някога проблемът е, че не си вярваме сами. Така ще вдигнем самочуствието на нашите народи. Другото важно нещо е, че само след 2 месеца ещ сме наясно за како точно ще кандидатстваме\", заяви министърът на младежта и спорта Красен Кралев. \"Днес е Великден за балканския футбол и се радвам, че съм част от него. България е една от страните, които има спешна нужда от футболна инфраструктура. И се радвам, че имаме подкрепата на държавата. Защото тя ще остане и след кандидатурата\", заяви Борислав Михайлов, президентът на БФС. \"Моето лично мнение е, че трябда да заложим на кандатура за европейското, защото е по-олекотено като изисквания. Но ще дискутираме след два месеца\", допълни Красен Кралев. България има много добра инфраструктура като летища. Магистралите също трябва да са готови до този период. Хотелите също са ни достатъчно. \"Няма точна сметка, защото не е ясно за какво окончателно ще кандидатстване. Проблемът не е в инвестицията, а в наследството, което ще оставим. Не ни трябват пустеещи стадиони. Наистина сме най-зле като спортна инфратруктура сме добре в другите показатели\", допълни министър Красен Кралев. Гърците направо засипаха своите представители как ще се гарантира, че няма да се повтори историята с олимпиадата, когато държавата фалира. Успокоението е, че ще оправят стадиони, които след това се ползват. Всичките държави, които участват в кандидатурата искали точно това. Да няма пустеещи игрища след приключването на работат по кандидатурата. Домакитите имат и много сериозни проблеми с футболното хулиганство. \"Това не е само наш проблем. Той се разширява. Имаше и нахлуване на мач за купата на Швеция. Но кандидатурата ще помогне и за това. Защото и инфраструктурата има значение\", обясниха домакините. А въпросът за наследството е в центъра на всяка една среща. Половината от времето се отделя точно на това. \"Една от причината да липсата на интерес към първенството в България е спортната инфраструктура. Защото в тези условия трудно можеш да заведеш дете. Искам да подкрепя думите на колегата, че никой не е застрахован от футболно хулиганство. Ние също работим по нов закон. В държави, където е имало такива първенства са доста напреднали в решаването и на този въпрос с хулиганите\", допълни още министър Красен Кралев.", "date": "2019.04.13", "title": "Балканите отиват към кандидатура за Европейското"}
{"url": "https://standartnews.com/svyat/trmp-e-gotov-za-nova-sreshcha-s-kim-chen-un-389555.html", "text": "Президентът на САЩ  за трети път, предаде АП. Той се съгласи с оценката на Ким, че личните им отношения са добри и също изрази желание за нова среща. \r\n\"Съгласен съм с Ким Чен-ун, че личните ни отношения остават много добри, може би \"отлични\" е още по-точното определение, както и че би било добре да има трета среща на върха, за да можем напълно да разберем какво отстоява всеки от нас\", написа Тръмп в Twitter и добави, че с нетърпение очаква деня, в който ядрените оръжия на КНДР и санкциите срещу нея ще могат да бъдат премахнати. \r\nВ реч пред парламента на КНДР Ким хвърли вината за провала на срещата си с Тръмп през февруари на едностранните искания, които по думите му били отправили САЩ. \r\nНо каза, че личните му отношения с американския президент остават добри и той е отворен за идеята за трета среща на високо равнище, ако до края на годината САЩ предложат взаимноприемливи условия за споразумение.", "date": "2019.04.13", "title": "Тръмп е готов за нова среща с Ким Чен-ун"}
