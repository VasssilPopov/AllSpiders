{"url": "https://standartnews.com/sport/golyamata-ispanska-svatba-na-ramos-394842.html", "text": "Испания е пред затишие като пред финал на Шампионска лига. Броени часове остават до сватбата, в която основен герой е не кой да е, а капиталът на Реал Мадрид. Две седмици след като Серхио Рамос се врече във вярност в работата си, сега той прави същото и в семейството си. Капитанът на „кралския клуб” отрече в края на май всички слухове, че се готви за трансфер в Китай. „Моята мечта е да е остана в кралския клуб докато се пенсионирам. Ако се махна, то ще е само защото тялото ми вече няма да е на най-високо ниво”, емоционално заяви футболистът, който е при Кралете вече от 13 години. И обеща на журналистите нови емоции. Те не закъсняха. На последния си мач  той показа колко обича любимата си Пилар Рубио и разсея съмненията, че не е готов на сто процента за предстоящата сватба. След като отбеляза първия гол за „Ла Фурия” Срещу Швеция в евроквалификациите,  с който почти влезе в  топ 10 на най-добрите реализатори в историята на Испания, бранителят на Реал Мадрид падна на лявото си коляно и изнесе дясната си ръка напред, поднасяйки въображаем пръстен. Тази събота ще го направи ритуално - пред 500 отбрани гости, хванал ръката на дългогодишната си половинка Пилар Рубио. И присъствието на тримата си синове. Звездната двойка радва почитателите си от седем години, но двамата така и досега не узакониха връзката си. Бляскавото събитие ще е в Катедралата на Севиля.  На него ще присъстват  бразилската легенда Роналдо, Икер Касияс, Роберто Карлуш, Зинедин Зидан, Раул, както и Дейвид Бекъм със съпругата му Виктория. Поканен е и президентът на Реал Мадрид Флорентино Перес. На церемонията ще са и трима футболисти на кръвния враг Барселона – Жерар Пике със съпругата си Шакира, Жорди Алба и Серхио Бускетс. Най-коментираната новина, е че в списъка не фигурира името на Кристиано Роналдо. Двамата с Рамос бяха съотборници в Реал Мадрид цели девет години, но бранителят заяви наскоро, че не подържа връзка с португалеца, откакто играе за Ювентус. Легендарната рок група АС/DС ще забавлява гостите, а хонорарът е около 900 хил. паунда. Изключителни мерки за сигурност, включващи стотици охрана, специални баджове и стикери ще съпътства церемонията. Още при влизане гостите ще получават и специални подаръци - малки бутилки от най-доброто масло в света, което ще носи етикет на червен еднорог и три звезди. Звездите най-вероятно символизират тримата му сина – Серхио-младши (4 години), Марко (3) и Алехандро (1), които ще придружават майка си до олтара. Рамос и Пилар обаче са отказали да получават подаръци от своите гости, а предлагат да се правят дарения за  две благотворителни организации – УНИЦЕФ и Марипоса. Дни преди сватбата световните медии се надпреварваха да разказват историята на имението, което ще е домакин на светското събитие. Това е имението на Рамос – La Alegria. В него се намират едни от най-известните коне на континента – голямото хоби на Краля на късните голове. Съвсем близо е до катедралата и е разположено на 44 хектара площ. Освен конюшня, в него огромен плувен басейн и колоездачна писта. И разбира се, футболно игрище.", "date": "2019.06.14", "title": "Голямата испанска сватба на Рамос"}
{"url": "https://www.standartnews.com/lifestyle/irina-sheyk-mlchi-sreshchu-leydi-gaga-394801.html", "text": "Ирина Шейк – един от супер моделите в света, засега губи срещу Лейди Гага – екстравагантната съперничка, която е далеч от образците за красота. Рускинята не обелва и буква за раздялата им с Брадли Купър, който реши, че емоциите между тях са приключили малко след шумотевицата около екранно-музикалния му любовен дует с Лейдито в „Роди се звезда“.      По какво си приличат двете дами, които са в тиха, но явна битка за Брадли Купър? Първо: двете са връстнички. Ирина Валериевна Шайхлисламова се появява на бял свят на 6 януари 1986 година в Еманжелинск, Русия. Стефани Джоан Анджелина Джерманота е родена на 28 март 1986 година в Ню Йорк. Второ: занимават се с изкуство от ранна възраст. Ирина започва да свири на пиано на 6, защото майка й е учителка по музика. В продължение на 7 години бъдещата покорителка на котешките пътечки по света пее в хора на музикалното училище, където е отличничка. Стефани пък напуска даскалото, за да се впусне в преследване на мечтата си – да пее.  Пътят й в индустрията започва от „Sony“, където работи като текстописец.  Дебютният й албум „The Fame”, с който се прочу, излиза на 19 август 2008-а. Тавата завладя всички световни класации, като върховното постижение бе второто място на заветната „Billboard 200“ в САЩ. Почти 5 милиона копия са продадени в Новия свят, а в Европа - над 15 милиона. Последният засега албум на Стефани - „Joanne“, излезе на 21 октомври 2016-а. Той е в памет на леля й Джоан Стефани Джерманота и текстовете на песните в него са на семейна тематика.    По какво се различават жените на Брадли Купър? Първо: Гага има 300 милиона долара, Шейх притежава едва 20 милиона. Второ: Ирина има известен брой пластични операции, докато Лейдито не желае да коригира дори екзотичния си нос.     Трето: по броя на кориците.  „Мис Челябинск 2004“, която дебютира по подиума на 19 в Париж, блести върху „Sports Illustrated“. „Космополитен“ - 14 пъти, „Annabelle“, „GQ“, „Glamour“, „Paris Capital, „Elle“. Макар че Стефани е най-ярката звезда на своето поколение, изостава в челните страници.   Дебют в киното: Актьорският прощъпулник на Ирина е през 2014-а - в „Херкулес“ с Дуейн Джонсън Скалата. Лейди Гага през 2015-а дебютира в „American horror story“ - участва в 5-ия сезон на хорър поредицата и ролята й осигури „Златен глобус“ за най-добра актриса в минисериал или телевизионен филм. Брой последователи: Ирина има само 12 милиона, Гага тези дни закова 36 милиона.  Да припомним, че Шейк разкара Гага от профилите си в социалните мрежи още преди нощта на Оскарите. Експерти по езика на тялото твърдят, че прегръдките между двете дами по време на церемонията всъщност показвали съвсем ясно, че военните действия са започнали. „На Ирина й е писнало от Гага. Шейк не я мрази, нито ревнува, но вече не издържа непрекъснато да чете и чува всичките слухове за Купър и певицата“, бяха коментарите тогава. Сега вече нещата от живота изглеждат по различен начин.   Мъжете: Последният официален късметлия в леглото на Лейдито е нейният импресарио Кристиян Карино. Те дори се сгодиха.  Певицата беше видяна да флиртува с другия автор на хита „Shallow“ от „Роди се звезда“ - Антъни Росомандо. Според анонимен очевидец, двамата дефилирали заедно по купони и се държали повече от приятелски. Той, също като Стефани, отскоро се обяви за необвързан. От 2010-а до 2015-а Ирина има връзка с Кристияно Роналдо. След раздялата им започва да излиза с Брадли Купър. На 21 март 2017-а двамата посрещат първата си рожба – Лея.  Всъщност именно момиченцето е най-голямото оръжие на Шейк във войната с Гага.  Заради малката Ирина и Купър се държат като примерни родители. А в началото на седмицата супер моделът публикува два кадъра в личния си профил в Instagram, на които позира на фона на природни красоти в Исландия. Няма съмнение, че подтекстът на фотосите е „Здрав дух в здраво тяло“.", "date": "2019.06.14", "title": "Ирина Шейк мълчи срещу Лейди Гага"}
{"url": "https://standartnews.com/regionalni/pozhar-izbukhna-v-trafopost-na-firma-v-stara-zagora-394845.html", "text": "Пламъците са обхванали покрива на фирмата „Ате пласт“. Тя се занимава с производство на гъвкави полимерни фолиа и опаковки за индустрията. На място има три противопожарни автомобила. Два са на мястото на инцидента, а третият пази съседния завод „Бисер Олива“, информираха от пожарната. Всички работещи са евакуирани своевременно. Пожарът е локализиран.", "date": "2019.06.14", "title": "Пожар избухна в трафопост на фирма в Стара Загора"}
{"url": "https://standartnews.com/biznes/svalyat-tsenite-s-nova-formula-394819.html", "text": "Формула за по-ниски цени на хляба, лекарствата и книгите ще предложи ДПС след дискусии с гилдиите, партиите и финансовия министър Владислав Горанов. Само за седмица депутатите на Движението отбелязаха три точки. По инициатива на Делян Пеевски те първо отвориха дебата, за който от години настояват браншовите организации, после проведоха срещи с фармацевти и хлебари, за да чуят мнението им. А идеята на ДПС за безплатни детски градини се одобри още с лансирането й. \r\nДвижението започна голямата дискусия изключително професионално. Партията умишлено повдигна темата след изборите, за да не се измества акцентът, обясни председателят Мустафа Карадайъ и подчерта, че евентуални законопроекти ще се внасят чак, след като бъдат претеглени всички плюсове и минуси от промяна на ДДС-ставките. Фармацевтичната гилдия подкрепи предложението за намаляване на ставката за лекарства с рецепта. Но в дискусията стана ясно, че би възникнал проблем за финансирането на Здравната каса. В момента бюджетът й е 1,3 милиарда лева, а с по-ниското ДДС в НЗОК ще постъпят 300-500 милиона лева по-малко. При намаляване на ставката за хляба пък има опасения, че може да се породят злоупотреби при търговците. \r\nЗаконите, които се приемат без консенсус са най-неустойчиви, подчерта Карадайъ.", "date": "2019.06.14", "title": "Свалят цените с нова формула"}
{"url": "https://standartnews.com/regionalni/163-godini-ot-rozhdenieto-na-dimitr-blagoev-otbelyaza-blagoevgrad-394788.html", "text": "Благоевградската общественост отбеляза 163 години от рождението на Димитър Благоев. \r\nДа поднесат цветя и се поклонят пред паметника на Дядо Благоев дойдоха зам.-кметът Иво Николов, представители на политичесик партии, учебни заведения, културни институции и граждани. Възпитаници на ОУ „Димитър Благоев“ припомниха моменти от живота и дейността за патрона на своето училище. Димитър Благоев, наричан от последователите си “Дядото”, е български политик и философ, основател на организираното социалистическо движение в България и на първата социалдемократическа партия на Балканския полуостров. Развива идеята за Балканска федеративна република.", "date": "2019.06.14", "title": "163 години от рождението на Димитър Благоев отбеляза Благоевград"}
{"url": "https://www.standartnews.com/sport/golyamata-ispanska-svatba-na-ramos-394842.html", "text": "Испания е пред затишие като пред финал на Шампионска лига. Броени часове остават до сватбата, в която основен герой е не кой да е, а капиталът на Реал Мадрид. Две седмици след като Серхио Рамос се врече във вярност в работата си, сега той прави същото и в семейството си. Капитанът на „кралския клуб” отрече в края на май всички слухове, че се готви за трансфер в Китай. „Моята мечта е да е остана в кралския клуб докато се пенсионирам. Ако се махна, то ще е само защото тялото ми вече няма да е на най-високо ниво”, емоционално заяви футболистът, който е при Кралете вече от 13 години. И обеща на журналистите нови емоции. Те не закъсняха. На последния си мач  той показа колко обича любимата си Пилар Рубио и разсея съмненията, че не е готов на сто процента за предстоящата сватба. След като отбеляза първия гол за „Ла Фурия” Срещу Швеция в евроквалификациите,  с който почти влезе в  топ 10 на най-добрите реализатори в историята на Испания, бранителят на Реал Мадрид падна на лявото си коляно и изнесе дясната си ръка напред, поднасяйки въображаем пръстен. Тази събота ще го направи ритуално - пред 500 отбрани гости, хванал ръката на дългогодишната си половинка Пилар Рубио. И присъствието на тримата си синове. Звездната двойка радва почитателите си от седем години, но двамата така и досега не узакониха връзката си. Бляскавото събитие ще е в Катедралата на Севиля.  На него ще присъстват  бразилската легенда Роналдо, Икер Касияс, Роберто Карлуш, Зинедин Зидан, Раул, както и Дейвид Бекъм със съпругата му Виктория. Поканен е и президентът на Реал Мадрид Флорентино Перес. На церемонията ще са и трима футболисти на кръвния враг Барселона – Жерар Пике със съпругата си Шакира, Жорди Алба и Серхио Бускетс. Най-коментираната новина, е че в списъка не фигурира името на Кристиано Роналдо. Двамата с Рамос бяха съотборници в Реал Мадрид цели девет години, но бранителят заяви наскоро, че не подържа връзка с португалеца, откакто играе за Ювентус. Легендарната рок група АС/DС ще забавлява гостите, а хонорарът е около 900 хил. паунда. Изключителни мерки за сигурност, включващи стотици охрана, специални баджове и стикери ще съпътства церемонията. Още при влизане гостите ще получават и специални подаръци - малки бутилки от най-доброто масло в света, което ще носи етикет на червен еднорог и три звезди. Звездите най-вероятно символизират тримата му сина – Серхио-младши (4 години), Марко (3) и Алехандро (1), които ще придружават майка си до олтара. Рамос и Пилар обаче са отказали да получават подаръци от своите гости, а предлагат да се правят дарения за  две благотворителни организации – УНИЦЕФ и Марипоса. Дни преди сватбата световните медии се надпреварваха да разказват историята на имението, което ще е домакин на светското събитие. Това е имението на Рамос – La Alegria. В него се намират едни от най-известните коне на континента – голямото хоби на Краля на късните голове. Съвсем близо е до катедралата и е разположено на 44 хектара площ. Освен конюшня, в него огромен плувен басейн и колоездачна писта. И разбира се, футболно игрище.", "date": "2019.06.14", "title": "Голямата испанска сватба на Рамос"}
{"url": "https://standartnews.com/regionalni/chasove-do-kontsertite-na-bg-radio-v-blagoevgrad-394784.html", "text": "Броени часове остават до началото на едно от най-очакваните музикални събития в България. Единственият град, носител на статуетката за БГ Град- посланик на българската музика - Благоевград, посреща звездите от Годишни Музикални Награди на БГ Радио в парк „Македония“ за два големи концерта. Тази вечер в 20.00 часа на сцената ще се изявят БГ Вдъхновителите на 2019 Братя Аргирови, Графа, Deep Zone Project, Jeremy?, Милена и нейната група, RAFFI, Свилен Ноев, Сигнал. В събота, отново в 20.00 часа в парк „Македония“ излизат БГ Дебют за 2019 4Magic, DARA, Деница Караславова, Дивна, Искрен Тончев (Искрата), Михаела Филева, Pavell&Venci Venc’, Поли Генова и Стефан Илчев. Своеобразни домакини на концертите ще бъдат Рафи, Поли Генова и любимият глас от БГ Радио Наско Стоянов. Концертите са с вход свободен. Час преди това участниците във фестивала „Благоевград БГ VOICE” ще подгреят меломаните в парк „Македония“. През уикенда CITY TV става ефирен домакин на церемонията по връчване на Годишни Музикални Награди на БГ Радио 2019. В събота от 20.00 и в неделя, от 12.00, най-обичаната музикална телевизия в България ще излъчи пълен запис на бляскавата церемония от европейската столица на културата за 2019 – Пловдив. ", "date": "2019.06.14", "title": "Часове до концертите на БГ Радио в Благоевград"}
{"url": "https://standartnews.com/regionalni/rok-i-vino-v-noshchta-na-orfey-kray-tatul-394796.html", "text": "Рок и вино ще бележат фестивала \"Нощта на Орфей\", който ще се проведе за 13-а година край момчилградското село Татул. Една от най-полулярните български рок групи Б.Т.Р. ще изнесат концерт в подножието на тракийското светилище на 15 юни, съобщават от общинска администрация. \r\n                 \r\nПрограмата на фестивала включва още изпълнения на младите изпълнители Виктор Карачолов, Селин и Мерт Асенови, както и балета към кърджалийския театър. Вечерта ще завърши с огнен спектакъл на дуо БарбарониТе. Началото на фестивала е от 20,30 часа, а входът е безплатен. \r\n               \r\nПо традиция, за всеки зрител община Момчилград е осигурила по чаша вино. За желаещите да участват във фестивала е организиран и безплатен транспорт. Автобусите ще тръгнат в 19,00 часа от Дома на културата в Кърджали и в 19,30 часа от паркинга пред сградата на общината в Момчилград. \r\n              \r\nВ 18 часа ще стартира и традиционният колопоход с маршрут от Момчилград до Татул. Победителите в спортната проява ще бъдат наградени от кмета на общината Сунай Хасан в началото на фестивала.  ", "date": "2019.06.14", "title": "Рок и вино в \"Нощта на Орфей\" край Татул"}
{"url": "https://standartnews.com/svyat/sreshchnakha-se-sedem-strani-ot-sredizemnomorskiya-region-394846.html", "text": "Лидерите на седем страни членки от Средиземноморския регион се събраха на среща на върха в столицата на Малта Валета, предадоха Асошиейтед прес и Франс прес. В срещата участват Италия, Испания, Португалия, Франция, Кипър, Гърция и Малта. Тя протича под формата на пленарно заседание и на работна вечеря. Преди това има редица срещи в двустранни формати. Очаква се в края на срещата на върха да се приеме общо изявление. Лидерите на седемте страни ще търсят обща позиция по въпроса за климатичните промени и миграцията. \r\nФорумът се провежда седмица преди срещата на върха на ЕС на 20 и 21 юни в Брюксел, когато се очаква да има яснота по разпределянето на постовете по върховете на съюза. В навечерието на тази среща на върха редица европейски членки се срещат в различни формати. Вчера имаше среща и на лидерите на Вишеградската група. Малко вероятно е обаче след срещата на върха на 7-те европейски членки от Средиземноморския регион днес да има повече яснота по въпроса кой да оглави новата Европейска комисия. \r\nСедемте страни ще се опитат да постигнат консенсус за „една неутрална откъм въглеродни емисии Европа“ до 2050 г., както и по условията за борба с пластмасовите отпадъци в Средиземно море и по въпроса за миграцията. Малта и Италия смятат, че трябва да има повече усилия за спирането на мигрантите, идващи от Северна Африка, в това число и засилване на либийската брегова охрана. Двете страни искат и автоматично и справедливо разпределяне на мигрантите между всички страни членки на ЕС. Франция иска свалянето на мигрантите от корабите в най-близкото пристанище, а после справедливо разпределяне на онези мигранти, които биха могли да получат убежище, като това разпределяне да става между страни, желаещи да ги приемат.", "date": "2019.06.14", "title": "Срещнаха се седем страни от Средиземноморския регион"}
{"url": "https://standartnews.com/regionalni/remontirat-mosta-pri-bivshite-khali-v-blagoevgrad-394830.html", "text": "Заради изключително амортизираната настилка на моста при бившите хали в Благоевград кметът Атанас Камбинов разпореди да започне неговият ремонт. В момента се премахва увреденият слой, като предстои да бъде положен грунд, циментова замазка, след което ще бъдат поставени бетонови павета тип \"Бехатон\". \r\nПредстои да бъдат обновени рампите от двете страни на моста, за да бъде улеснен достъпът с детски колички, колела и др.  ", "date": "2019.06.14", "title": "Ремонтират моста при бившите хали в Благоевград"}
{"url": "https://standartnews.com/regionalni/remontirat-varnenskiya-zoopark-za-12-mlnlv-394825.html", "text": "Кметът на Варна Иван Портних и Мартин Заимов, ръководител на Регионалния фонд за градско развитие подписаха договор, съгласно който фондът ще отпусне заем в размер на 1,2 милиона лева на общината. С тези пари община Варна ще обнови зоопарка. Проектът за обновлението включва реконструкция и модернизация на зоопарка, проектиране, реконструкция и ремонт на сектор „хищници“ и „маймуни“. Входната зона също ще бъде обновена като ще бъдат изградени павилион за продажба на сувенири и нова зона за отдих с детска площадка. „Радвам се, че сме на финалната права за реализацията на тази инициатива, защото зоологическата градина се намира в историческото ядро на Морската градина и условията в нея трябва да бъдат на нужното ниво. Благодаря на ръководството на фонда, на екипа на зоопарка за положените усилия. С фонда вече имаме една добра съвместна история с успешно реализирани проекти – пример за това е Юнашкият салон, който преди години тънеше в разруха, а днес е център за провеждане на много събития. Разбира се, обсъждаме още проекти - за обновяването на спортната база в обхвата на целия град, за изграждане на голям подземен паркинг на спортна зала, които вярвам, че ще реализираме успешно“, заяви кметът Иван Портних. „В България има учудващо много от една страна зоокътове, от друга страна те повечето са в немодерен вид. Модерният вид предполага много по-голяма грижа за животните, затова приветствам реализирането на подобен тип проект във Варна“, заяви Мартин Заимов. Община Варна е първата в България, която получава одобрение за използване на този финансов инструмент за ремонт на зоопарк. Създаден през 1961, в момента той се управлява от общинско предприятие “Зоопарк – Спасителен център”, който полага грижи за над 60 вида, представени с около 400 броя животни. Ежегодно зоопаркът се посещава от над 150 000 души, като броят им расте с 10 000 на година.", "date": "2019.06.14", "title": "Ремонтират варненския зоопарк за 1,2 млн.лв."}
{"url": "https://standartnews.com/regionalni/burya-s-gradushka-vrkhletya-krdzhali-394836.html", "text": "Силна буря удари Кърджали, съобщи bTV. Проливният дъжд е придружен от силна градушка. След падналите валежи няколко улици на града бяха наводнени. Няма обаче информация за по-сериозни щети. Ураганен вятър, съчетан със сериозен валеж се разрази и в Раковски. Бурята продължила около 10 минути. По първоначални данни има малки материални щети.", "date": "2019.06.14", "title": "Буря с градушка връхлетя Кърджали"}
{"url": "https://standartnews.com/kultura/atanas-kateliev-nyamam-vreme-za-gadzhe-394808.html", "text": "„Нямам време за гадже. В момента около мен цари голяма суматоха - от сутрин до вечер. По-добре да се въздържам от ангажимент към когото и да било“, каза Атанас Кателиев пред „Стандарт“. „Гласът на България“ 2019 обаче не може да отрече, че броят на обожателките му рязко се е увеличил. Постоянно го дебнат в онлайн говорилните – те пишат, той отговаря. Няма как – потенциални фенки. „Чувствам задължение към публиката, която ме подкрепи в шоуто. Но социалните мрежи гълтат страшно много време. Още повече, че срещу теб са непознати хора – не е логично да имаш специално отношение къмтях. И става малко тегаво. Започвам да усещам капаните на публичността“, искрен е чаровникът. Тези дни той е толкова зает, че дори не е обсъдил със семейството подробностите около финала и емоциите след него. „Нашите не ме закачат в лудницата. Доста преди финала дядо – единственият във фамилията, който може да пее, макар че професията му няма нищо общо с изкуството, ми се чудеше: „Щом стигна до тук, няма какво повече да искаш“. Той винаги ни е предпазвал от житейската лакомия. Но аз не го наричам така. Важното е да покажеш на какво си способен, пък да става, каквото ще“, споделя Атанас. Пак у дома се тюхкали, че е загърбил дипломата си на инженер, за да се посвети на музиката. Същият този достолепен дядо пък му препоръчвал да си намери сериозна държавна работа, която да му осигури стабилна пенсия. Докато баба му го нахъсвала: „Давай, продължавай, само напред“. Всъщност Наско, който не може да казва „р“, от пети клас е влюбен в музиката. Но после - в Електро техникума и Техническия университет, където завършва специалност „Автоматика“, временно се отклонява от пътя. Преди година и половина се завръща в правото лоно на изкуството. В началото пее в бар във Варна. А медиите го наричат „стругар“, защото явно им звучи по-екзотично. „Това е семейният бизнес на баща ми. Аз му помагам. Но погледът ми единствено към музиката. Надявам се сам да си пиша и текстовете – за да бъдат искрени. Но все още се пробвам. Чета книги, за да се вдъхновя, за да се нагълтам с думи, да свикна с красивите изрази. Купих си романа „Живот в скалите“ на Мария Лалева – мноого сериозно четиво, изумителна философия. Въобще се подготвям, за да разбия общоприетото клише – че имената на победителите във форматите заглъхват. Сестра ми също е предана на музиката – сега си гледа детето, но няма да се откаже и ще продължи на сцената“, откровен е Атанас. Майка им работи в НОИ, но им е предан почитател. Характерът на юнака всъщност е кален в спорта. Той е шампион в спортното ориентиране. „Безкрайно помага в живота - спорт, от който само можеш да спечелиш, спорт на здравата психика, на контрола. Защото трябва да си напълно адекватен и да овладееш физически ситуациите, които постоянно се променят. В 10 клас започнах и оттогава съм влюбен в ориентирането. След първото състезание не можех да спра. Реших, че трябва да пробвам физиката и психиката си на по-големи натоварвания и отидох на ултра маратон. На обиколката на Витоша се класирах трети“, дискретно се хвали Атанас. Но не смята да се превръща в столичанин в повече. Предпочита Варна – в София, само ако се наложи. Все още няма кой знае колко впечатляващи предложения. Но е убеден, че нещата тепърва ще се случат – това разкрила и Наталната карта, направена от възторжена девойка по време на шоуто. Сега той се радва главно на свободата да прави своята музика така, както я чувства. Тъкмо в това ще инвестира спечелените пари от „Гласът на България“. Не смята да ги материализира в автомобили и луксозни глезотии, мачовщината е далеч от него. ", "date": "2019.06.14", "title": "Атанас Кателиев: Нямам време за гадже"}
{"url": "https://standartnews.com/kultura/dani-milev-blatechki-i-dilyana-snimakha-kato-zverove-394806.html", "text": "Истинска любовна митология обгръща най-новия хит на Дани Милев „Това си ти“ по стихове на Катерина Бакларова, превърнат от режисьора Борис Радев в черно-бяла мелодрама в класическите традиции на киножанра.  Всичко започва, когато дама, която държи да остане извън светския фокус, пожелава да изненада любимия с романтична песен и с чувствено видео към нея.  Като  подаръци за юбилея му. В строфите и въобще в цялата история рефлектират техни твърде лични преживявания и емоции, за които по протокол не се говори. Пред камерите пък застава Диляна Попова – красива, грациозна, изкусителна... Нейната героиня – след поредица от колебания и обрати - трябва да избере мъжа на живота си. И докато екипът се чуди кой да й партнира, става ясно, че самият Асен Блатечки казва „да“ – въпреки че снима в два филма едновременно и през вечер има представление из сцените на държавата. Така че актьорският дует в „Това си ти“ е чиста проба предизвестена сензация – Диляна и Блатечки официализират връзката си, която от петилетка насам криволичеше из лабиринтите на бита и социалните ангажименти. Всъщност „Това си ти“ е арт продуктът, в който се оглежда житейският хепи енд в отношенията и на двете двойки – едната, която поддържа анонимност, и другата, която няма как да избяга от публичността.  „Докато работеха за клипа в РИУ Правец,  Диляна и Асен не бяха чули песента – те произвеждаха филм. Снимаха като истински зверове на киното,  макар че на Асен му беше адски напечено заради типичния за него маратон. Двамата се разпознаха в сюжета, въпреки че целта въобще не беше да разкриваме, че те вече са заедно“, разказа Дани Милев за „Стандарт“.  И се пошегува, че го е яд само за едно – не присъствал на снимките за кадъра, в който Диляна е под душа. „А сега сериозно – важното е да има история. Напоследък се правят най-вече имиджови клипове - с картинки и балеринки“, коментира той. С Блатечки се познават отскоро, но с Диляна са си авери още от епохата, когато тя беше гадже на Дичо. Хубавата жена блести и в „Оркестър без име - мюзикълът“. „Мъчим се да го върнем на публиката. Знае се, че продуцентът Димитър Дамянов фалира. Нали се сещате – той е онзи човек, продал стотици билети за концерти, които се провалиха. Докато не изчистим ситуацията, няма как да обявим нови дати. Дамянов твърди, че „Оркестър без име“ е любимият му филм, който гледа всеки ден. Но се провали яко, макар че не беше умишлено. Получи му се някакъв вид пирамида, а той пък не пропусна да си купи Ламборгини... Обаче държи правата на сценария, костюмите също му струваха немалко. Но пък Борето си държи режисурата, аз – музиката. Така че искаме да направим формат като за зала № 1 на НДК. В Арената само наемът е 80 000“, споделя Дани. Въобще според него шоубизнесът в България страда от липса на регламент. „Защо се отказахме от Евровизия? Това е най-голямата световна сцена с технологии, които можем и не можем да си представим. Не е фатално, че досега не сме печелили първо място, имаме убедителни успехи. Но няма как да се прогнозира за следващата година, след като още по средата на тази БНТ е с огромен дефицит за милиони. За пореден път ще кажа, че Евровизия е чудесен повод да се създават нови поп композиции. Статистика, направена от продуцента на „Това си ти“, доказва, че на всеки 12 месеца в България излизат не повече от 8 качествени поп парчета, малко повече рап и хип-хоп, а останалото е поп фолк. Какъв пазар сме ние? Нула! Къде са рокаджиите? В ъгъла.  Наясно съм, че „Това си ти“ няма да се завърти в масовите музикални канали, там стилистиката е друга. Но е важно да показваме различен поглед, да има изкуство, да се възпитава. Защото в културата няма движение. Дотациите на билети водят до зацикляне. Министерството плаща, примерно, за концерти, гледани от 200 човека. Но ги организират, защото музикантите от филхармониите са на заплата. Какъв е продуктът, няма значение – важното е да се влезе в схемата, за да се източат едни пари. Е, а какво да правим ние, останалите, които не сме на държавната хранилка? Можем само да се стремим към качество, за да спечелим публиката“, анализира Милев. Той, както винаги, държи на високата летва. Дори не си позволява да се увлича в оперни спектакли, където го канят.  „Пея с огромно удоволствие, но не го превръщам в редовен ангажимент, защото това е друг жанр, изискващ тотално себеотдаване и различен тип музикално образование. Иначе става халтура“, категоричен е той. Тези дни с жена му Цвети и дъщеря им Маги обикалят с кемпера из Родопите. Наследничката на известния музикант учи интериорен дизайн в НБУ. Обича изкуствата, модата, стила – важното е да няма математика. „Вършеем из България, прескачаме за риба до Гърция.  Нито аз, нито жена ми сме ограничени от работно време – и това ни прави щастливи“, искрен е Дани. А „Това си ти“ ще участва в конкурса на „Бургас и морето“. Организаторите веднъж го помолили да отложи премиерата, за да не се шуми прекалено около песента преди състезанието. Те обаче удължили срока за приемане на новите парчета и отново навивали Дани да премести датата за представянето, но нямало как да стане – поканите вече били разпратени. „Предполагам, че няма да я дисквалифицират заради това – никой няма нужда от скандали“, твърди Милев.", "date": "2019.06.14", "title": "Дани Милев: Блатечки и Диляна снимаха като зверове"}
{"url": "https://standartnews.com/sport/dzhokovich-pochiva-do-uimbldn-394773.html", "text": "Световният номер едно в тениса Новак Джокович също реши да не участва в подгряващите турнири на трева преди третата за годината надпревара от Големия шлем Уимбълдън. По-рано това стори и подгласникът му в световната ранглиста Рафаел Надал.  Така от Голямата тройка на великите тенисисти в момента единствено Роджър Федерер ще участва в един от турнирите преди битките на Ол Инглънд Клъб. Маестрото традиционно ще участва в надпреварата в Хале другата седмица.  Очакванията бяха Джокович да участва в Куинс, където миналата година стигна до финала, но го загуби от Марин Чилич. Даже преди 12 месеца той се пусна и на двойки със Стан Вавринка, за да натрупа игрова практика за Уимбълдън, но сега плановете му са други. ", "date": "2019.06.14", "title": "Джокович почива до \"Уимбълдън\""}
{"url": "https://standartnews.com/sport/kostova-na-chetvrtfinal-v-chekhiya-394774.html", "text": "Елица Костова се класира за четвъртфиналите на турнира по тенис на червени кортове в чехкия град Пршеров с награден фонд 25 хиляди долара. Поставената под номер 5 българка победи с 6:2, 7:6 (4) квалификантката Оксана Селехметева (Русия) за близо два часа игра. С успеха Елица си осигури 9 точки за световната ранглиста, а за място на полуфиналите тя ще срещне третата поставена Катинка Вон Дайхман (Лихтенщайн).", "date": "2019.06.14", "title": "Костова на четвъртфинал в Чехия"}
{"url": "https://standartnews.com/sport/levski-se-oblizva-za-kristiyan-dimitrov-394772.html", "text": "Левски е близо до привличането на централния защитник Кристиан Димитров от Ботев. \"Сините\" сядат на финални разговори за подписа му днес и се надяват скоро да има положителна развръзка за тях, пише вестник \"Тема Спорт\". Столичният клуб започна официални преговори за бранителя още през зимата, но тогава до сделка не се стигна. След това кандидат за подписа на национала стана и ЦСКА, като дори се твърдеше, че \"червените\" имат предварителна договорка с него и \"канарчетата\" за сделка, но това се оказа фалшива новина.  В крайна сметка Левски предлага изключително висок процент от бъдещата продажба на Димитров за пловдивчани и се надява по този начин да ги изкуши да се стигне до сделка. От ЦСКА така и не са влезли в официален контакт за него с \"жълто-черните\". 22-годишният футболист се превърна в основен стълб в отбраната на Ботев през изминалия сезон, като вкара 4 гола в 31 мача. Един от тях беше именно срещу Левски, при това на \"Герена\" в началото на април. Той вкара и решителния гол в мрежата на ЦСКА в полуфиналите за Купата на България, след който \"червените\" отпаднаха от надпреварата. ", "date": "2019.06.14", "title": "Левски се облизва за Кристиян Димитров"}
{"url": "https://standartnews.com/kultura/ivan-lechev-sviri-pred-rimski-imperator-394789.html", "text": "Виртуозният китарист и цигулар Иван Лечев ще свири на живо пред древен император от плът и кръв. На 2 юли точно в 21, 30 часа пространството пред Народния театър „Иван Вазов“ ще върне часовника в епохата на Римската империя, а ролята на владетеля е в Герасим Георгиев-Геро. „Ромул Велики“ на „Зад канала“ е  първото представление от третото издание на фестивала под звездите. Режисьорката  Бина Харалампиева повежда маратона от десет дни, в които публиката ще се наслади на серия от хитови постановки под открито небе. Хитът по прочутата пиеса на Фридрих Дюренмат събира още Василена Атанасова, Весела Бабинова, Петър Калчев, Бойко Кръстанов, Владимир Димитров, Владимир Зомбори, Стоян Младенов, Георги Кацарски, Атанас Чопов, Вежен Велчовски, Симеон Бончев. Политическата сатира пренася зрителите в историята на Ромул -император от над 20 години, който целенасочено води Римската империя до нейния край. Той бездейства, мързелив е, изпразнил е хазната и, за да има какво да яде, отглежда кокошки, които нарича с внушителни императорски имена. Около него гъмжи със загрижени за съдбата на империята хора, които до влизането на Одоакър в Рим ще направят всичко по силите си да спасят отечеството. Ще се намери изненадващ спасител, ще се появи избягал от плен при варварите герой и още много други. Но Ромул ще се прояви като умел в собственото си оцеляване политик и ще се опита да ги саботира. Герасим Георгиев-Геро е блестящ в ролята на Ромул Малкия, който в хода на действието става Ромул Велики. Макар и написана през  1949 година, пиесата на един от най-големите немскоезични драматурзи на ХХ век, е смайващо актуална и днес. Три песни на композитора Асен Аврамов „по Брехтовски“ се вклиняват в действието – актьорите ги изпълняват на живо с акомпанимент на китарист, който в различните представления ще е различен. Сценографията е на Чавдар Гюзелев, а костюмите на Мариета Ценова. Билетите за спектакъла на 2 юли вече са в продажба на касите на Народния театър и онлайн, а цените им са от 20 до 30 лева.", "date": "2019.06.14", "title": "Иван Лечев свири пред римски император"}
{"url": "https://standartnews.com/svyat/zakharieva-oszhdame-napadenieto-v-omanskiya-zaliv-394826.html", "text": "Дълбоко осъждаме и сме изключително притеснени от новата ескалация и атентата върху двата кораба в Оманския залив. Това каза вицепремиерът и министър на външните работи Екатерина Захариева след среща с министъра на външните работи и международното сътрудничество на Обединените арабски емирства шейх Абдула бин Зайед бин Султан ал-Нахаян, който е на официално посещение в България. Повод за визитата му е отварянето на посолство на ОАЕ у нас, съобщава БГНЕС. „Атентатът е само месец, след като отново имаше нападение срещу 4 кораба в Оманския залив. Малко по-късно имаше и нападение срещу тръбопровод в Кралство Саудитска Арабия“, подчерта Захариева и добави, че цялото това нагнетяване на напрежението в региона е изключително опасно.", "date": "2019.06.14", "title": "Захариева: Осъждаме нападението в Оманския залив"}
{"url": "https://standartnews.com/kultura/lili-ivanova-s-kontsert-v-slnchev-bryag-394811.html", "text": "С концерт на голямата Лили Иванова комплексът Слънчев бряг отбеляза своята 60-годишнина и символично даде старт на сезон 2019.  \r\nЧас и половина примата на българската музика забавлява без почивка гостите в едно от хитовите заведения в курорта. Посетителите чуха най-новите парчета на певицата, както и някои от златните ѝ хитове. Публиката аплодираше бурно всяко от изпълненията, като истински фурор предизвика златният хит „Щурче”.  \r\nОфициални гости на събитието бяха министърът на туризма Николина Ангелкова, изпълнителният директор на „Слънчев бряг“ АД Златко Димитров, областният управител на област Бургас Вълчо Чолаков. Сред присъстващите бяха забелязани членове на местната власт, лица от шоубизнеса и представители на туристическия бранш.  \r\nГостуването на най-ярката звезда на българската музика върна на дневен ред и темата за възраждането на фестивала „Златният Орфей”.  \r\n„Имаме огромното желание да възстановим поне малка част този фестивал, защото Слънчев бряг и „Златният Орфей” са две неразделни части. Но има трудности относно мястото за провеждане. „Златният Орфей” беше неразривно свързан с Летния театър. Те бяха две институции, които вървяха заедно”, коментира Златко Димитров.  \r\nВ допълнение на неговите думи министърът на туризма Николина Ангелкова заяви, че идеята за възраждането на фестивала може да се обсъжда в контекста на създаването на голям конгресен център в курорта.  \r\n„В момента не мога да дам подробности, но има идея да се проучи възможността за изграждането на конгресен център в Слънчев бряг. Ако това се случи, сградата би могла да се използва и за провеждането на събития, подобни на „Златният Орфей”, допълни Ангелкова. И уточни, че идеята за възстановяване на музикалния фестивал вече е била обсъждана с изпълнителния директор на „Слънчев бряг” АД. ", "date": "2019.06.14", "title": "Лили Иванова изнесе концерт в Слънчев бряг"}
{"url": "https://standartnews.com/svyat/prodadokha-lyubovnite-pisma-na-lenard-koen-394795.html", "text": "Някои от писмата достигнали цена над 5 пъти по-висока от прогнозираната от организаторите на търга. Писмата са писани по време на връзката на Ленард Коен с норвежката Мариен Илен през 60-те години, когато Коен осъществява прехода от неуспешен поет до известен музикант. Двамата се срещат на гръцкия остров Идра през 1960 г. Тя става вдъхновение за няколко песни на Коен, най-известната от които е \"Сбогом, Мариен\" (So Long, Marianne) от 1967 г. Илен почина от левкемия през лятото на 2016 г. Ленард Коен почина от същата болест през есента на същата година.", "date": "2019.06.14", "title": "Продадоха любовните писма на Ленард Коен"}
{"url": "https://standartnews.com/svyat/lyubimata-govoritelka-na-trmp-napuska-beliya-dom-394767.html", "text": "Говорителката на Белия дом Сара Сандърс напуска позицията в края на месеца. Това съобщи американският президент Дойналд Тръмп по познатия за него начин - със съобщение в \"Туитър\". Той даде висока оценка за работата на Сандърс в Белия дом. Тя остана на поста три години и половина. По думите му, Сандърс е жена с необикновени таланти. Той изрази надежди тя да се кандидатира за губернатор на своя щат Арканзас, където ще се завърне. Тръмп е убеден, че като губернатор също би се справила блестящо. За напускането на Сандърс се заговори миналата година. Агенциите припомнят, че като говорител тя често се сблъсква с критики за крайните си изказвания и прекалени опити да защитава президента. От началото на мандата на Доналд Тръмп поредица от политици и експерти напуснаха президентската администрация.", "date": "2019.06.14", "title": "Любимата говорителка на Тръмп напуска Белия дом"}
{"url": "https://standartnews.com/svyat/sdyat-ornela-muti-za-falshiva-belezhka-394831.html", "text": "Италиански съд потвърди окончателната присъда на Орнела Мути, звезда на италианското кино през 70-те години. Тя беше осъдена заради фалшива медицинска бележка, оправдаваща отсъствието й от театрална постановка. По същото време обаче тя присъствала на благотворителна вечеря в Санкт Петербург, предаде БГНЕС. Съдът потвърди решението на Апелативния съд от 2017 г. - условна присъда от шест месеца затвор и глоба от 500 евро за измама. Актрисата се опита да оспори решението на магистратите, които тогава бяха категорични, че е излъгала, че е болна и е отменила шоуто в „Teatro Verdi\" в Порденоне през 2010 г. Въпреки предписанието на лекаря, че актрисата трябва да почива пет дни и да не използва гласа си, тя присъствала на благотворително събитие в Санкт Петербург с Кевин Костнър. Първоинстанционният съд осъди Мути на 8 месеца затвор и глоба от 600 евро през 2015 г., което тя оспори с относителен успех през 2017 г. Въпреки това беше постановено, че присъдата може да бъде спряна, ако на тогавашния работодател на Мути бъдат изплатени 30 000 евро компенсация. Италианското издание „Corriere Della Sera” твърди, че Мути вероятно ще плати четирицифрената сума и в крайна сметка да избегне затвора. \r\n ", "date": "2019.06.14", "title": "Съдят Орнела Мути за фалшива бележка"}
{"url": "https://standartnews.com/svyat/zemetresenie-lyulya-makedoniya-394798.html", "text": "Земетресение от 3,8 по скалата на Рихтер е регистрирано в   в 2:20 ч. местно време (3:20 ч. българско време), показва справка на официалната интернет страница на Европейския средиземноморски сеизмологичен център (EMSC). \r\nЕпицентърът на труса е бил на 6 км  , с дълбочина от два километра под земната кора. \r\nМакедонските медии съобщават, че в ранните часове на деня жителите на Струга и Охрид са разбудени от земетресението, което е продължило около седем секунди. Припомнят също, че миналата година в района бе регистрирана дълга , която изплаши местните жители и туристите.", "date": "2019.06.14", "title": "Земетресение люля Македония"}
{"url": "https://standartnews.com/svyat/bogatite-drzhavi-ne-davat-plateno-maychinstvo-394809.html", "text": "Богатите държави не дават на младите семейства достатъчно платена отпуска по майчинство, заключава доклад на ООН, цитиран от Ройтерс. ООН проучило състоянието в 41 страни с висок или среден стандарт на живот, като използвали данни на Евростат и Организацията за икономическо сътрудничество и развитие (ОИСР). \"Всички тези страни са богати в сравнение с останалите по света и могат да си позволят по-щедри социални програми за децата и семействата\", казва водещия изследовател в доклада Екатерина Чен. Оказало се, че само половината от изследваните 41 държави осигуряват препоръчвания от УНИЦЕФ минимум от 6 месеца платено майчинство. България се нарежда сред лидерите, заемайки третото място с 65 седмици платено майчинство. На първите две места са Естония и Унгария, съответно с 85 и 72 седмици. Далеч назад са някои от най-богатите страни, като Австралия и Нова Зеландия, които дават само 8 седмици платено майчинство. На последното място са САЩ, където такава практика изобщо не съществува. Според ООН, платеното майчинство дава възможност на майките да се фокусират върху правилното отглеждане на децата, докато остават свързани с работното си място. А платеното бащинство давало възможност бащите да установят по-близка връзка с децата и да придобият по-добра представа за домакинските задължения. Най-щедри в отпускането на платено бащинство са Япония и Южна Корея, които дават възможност младите бащи да ползват съответно 30 и 17 седмици бащинство. Девет от изследваните държави изобщо не предлагат платено бащинство.", "date": "2019.06.14", "title": "Богатите държави не дават платено майчинство"}
{"url": "https://standartnews.com/svyat/sashch-odobrikha-orzheyni-sdelki-s-bakhreyn-i-katar-394820.html", "text": "Сенатът на САЩ отхвърли резолюции на сенатор Ранд Пол за блокиране на американска продажба на оръжие за Бахрейн и Катар, съобщават медии. \r\n\"Има голяма опасност...ако продължим да наливаме оръжия там и подклаждаме въоръжена надпревара, бурето с барут да избухне\", предупреди Пол и добави, че оръжията, които Вашингтон продава на Катар, в крайна сметка попадат в ръцете на \"нашите врагове и след това ние изпращаме войници в Близкия изток да се бият срещу нашите собствени оръжия\". \r\nСенатор Том Котън заяви, че блокирането на сделките ще \"поощри\" враговете на САЩ. \r\n\"Не правете грешка, аятолахът, Владимир Путин и Си Дзинпин следят тези гласувания. За тези, които не са решили, ще ви помоля да помислите как тези мъже искат да гласувате\", предупреди той преди вота. \r\nПо-рано президентът на САЩ Доналд Тръмп заяви, че Бахрейн е готов да инвестира 19 милиарда долара в сделката, включително да закупи 16 американски самолета F-16 Fighting Falcon", "date": "2019.06.14", "title": "САЩ одобриха оръжейни сделки с Бахрейн и Катар"}
{"url": "https://standartnews.com/svyat/feministki-protest-v-shveytsariya-394828.html", "text": "Жените в Швейцария прекратяват работа и излизат на протести с настояване за равно заплащане. Демонстрациите са организирани близо три десетилетия след първата национална стачка за паритет в заплатите, пише \"Гардиън\". През целия ден са планирани различни мероприятия, включително маршове, концерти, обедни почивки, гигантски пикници. Кулминацията е демонстрации в няколко града в петък вечерта, включително и пред сградата на правителството в Берн. Синдикати и правозащитни групи са организаторите на събитията. Те се надяват да видят море от виолетов цвят  избран, за да покаже солидарност с каузата. Но в страната изключително рядко се спира работният процес, така че не е ясно дали ще има много хора на събитията. На 14 юни 1991 г. - 10 г. след въвеждането на равенството между половете в Конституцията на Швейцария - половин милион жени излязоха от домовете и работните си места  за да протестират срещу продължаващото неравенство. Три десетилетия по-късно организаторите на събитията заявяват, че има малко подобрение. Според организаторите жените трябва да настояват за \"повече време, повече пари, по-голямо уважение\". Жените в Швейцария средно печелят с 20% по-малко от мъжете. Според националната статистика разликата в заплащането при мъжете и жените с една и съща квалификация е близо 8%. Протестът на жените в Лозана започна рано тази сутрин. Фразата \"феминистка стачка\" е поставена на официална сграда в Лозана. Жените също ще настояват за нулева толерантност по отношение на насилието към тях, по-голямо уважение, по-добро заплащане и въвеждане на минимална национална заплата. Организаторите призовават жените, които не могат да си вземат целия ден, да напуснат работните места в 15,24 часа  \"След това жените работят без пари\", каза Ане Фриц, основният организатор на стачката и представител на USS, организация, която включва 16 швейцарски синдиката. Според социологическо проучване на Tamedia 63,5% от швейцарците подкрепят стачката. Швейцария е една от последните държави в Европа, която даде право на глас на жените през 1971 г.", "date": "2019.06.14", "title": "Феминистки протест в Швейцария"}
{"url": "https://standartnews.com/kultura/teylr-suift-obyavi-noviya-si-album-394821.html", "text": "Тейлър Суифт разкри подробности около новия си седми албум. \"Lover\" ще излезе на пазара на 23 август и ще съдържа 18 песни. \"Основна тема ще бъде романтиката. Не само текстово, но и музикално. Но не всички парчета ще са весели. Романс може да бъде намерен и в тъгата и в самотата в живота ни. Музиката пречупва всичко това през призамта на романтиката\", коментира певицата. Заедно със щастливата новина 29-годишната поп-звезда пусна онлайн и текстово видео към поредния сингъл от предстоящата тава - \"You Need To Calm Down\". В \"YouTube\" клипът събра 2 милиона гледания за 8 часа. Музикалното видео към парчето ще се появи на 17 юни в ефира на \"Good Morning America\". Последният албум на Тейлър Суифт \"Reputation\" излезе през 2017-а. Тавата покори световните класации и зае първото място в 13 държави. Албумът беше най-добре продаваният албум на годината в САЩ с 1.216 милиона копия. С допълнителните 4.5 милиона бройки, той бе и вторият по продажби в света.", "date": "2019.06.14", "title": "Тейлър Суифт обяви новия си албум"}
{"url": "https://www.standartnews.com/sport/dve-operatsii-za-maradona-394763.html", "text": "Диего Марадона напусна треньорския пост на малкия мексикански клуб Дорадос и ще се подложи на лечение, съобщава АФП. Аржентинецът ще претърпи две операции, обяви адвоката му Матиас Морла. Едната ще е на рамото, другата на коляното. Марадона, който цял живот се бори с различни пристрастявания, предизвика иронични коментари, когато стана треньор в мексиканския щат Синалоа, известен с търговията на наркотици, а не с футбол. Отборът му Дорадос, обаче, се справяше сравнително успешно и до последно имаше шанс да спечели промоция за мексиканската първа дивизия. Марадона работи в Дорадос половин година и в типичен стил се забърка в редица скандали. Мексиканската футболна лига го глоби, след като на една от пресконференциите след мачовете Марадона се впусна в реч в защита на президента на Венецуела Николас Мадуро. След като отборът му загуби на дузпи финала на есенното първенство през декември, охранители трябваше да спират Марадона, който опита да се сбие с фенове на противниковия отбор, които му се подиграваха. Легендарният футболист от 80-те беше изгонен на трибуните по време на един от мачовете, когато неотсъдена дузпа го накара да се впусне в нецензурна тирада по посока съдиите на двубоя.", "date": "2019.06.14", "title": "Две операции за Марадона"}
{"url": "https://www.standartnews.com/sport/kanadski-tim-pecheli-za-prvi-pt-titlata-v-nba-394760.html", "text": "Баскетболистите на Торонто Раптърс спечелиха историческа титла в НБА на САЩ и Канада.  Канадците победиха като гости вече бившите шампиони от Голдън Стейт със 114:110 точки и с 4:2 успеха спечелиха финалната серия. Така се стигна и до първата титла в НБА за отбор извън Съединените щати. Отборът на Торонто не бе считан за фаворит във финалната серия, но успя да се наложи над смятания за такъв отборът на Уориърс. Кайл Лаури, Кауай Ленърд, Фред Ван Флийт и Паскал Сиакам играха много силно в шестия мач, като всеки един от четиримата мина границата от 20 точки. Отборът на Уориърс, който беше без едната от големите си звезди - получилият тежка контузия Кевин Дюрант, понесе още един удар. При опит да забие в третата четвърт Клей Томпсън се приземи зле и контузи коляното си. Той напусна игрището и не се върна в игра до края на мача. Кауай Ленърд от Торонто беше определен за най-полезен играч във финалните серии. Ленърд спечели този трофей и през 2014 г. като играч на Сан Антонио. Той е едва третия състезател в НБА, печелил наградата с два различни отбора, след Карийм-Абдул Джабар и ЛеБрон Джеймс.", "date": "2019.06.14", "title": "Канадски тим печели за първи път титлата в НБА"}
{"url": "https://www.standartnews.com/sport/igraem-sreshchu-angliya-bez-publika-394771.html", "text": "Най-чаканият мач от феновете на българския национален отбор срещу Англия може да се проведе без публика. Дисциплинарната комисия на УЕФА е отворила процедура срещу България заради проявен расизъм в последното ни домакинство от евроквалификациите срещу Косово на 10 юни.  Една от възможните санкции в правилника е затварянето на трибуните за следващото ни домакинство. А то е на 14 октомври именно срещу Англия. Зависи доколко преценят, че е сериозно провинението на българските фенове от УЕФА, както и за кой пореден път се случва то.  Най-леката санкция е частичното затваряне на сектора, от който са дошли расистките подвиквания. Според информациите, те са от сектор Б. Той беше изключително рехаво посетен срещу Косово, което при положителна развръзка може да затвори само малка част от трибуната.  Очаква се в близките седмици да има решение на Дисциплинарната комисия на УЕФА. В зависимост от тежестта му, българската страна ще може да го обжалва. ", "date": "2019.06.14", "title": "Играем срещу Англия без публика"}
{"url": "https://standartnews.com/biznes/otstpki-do-150-leva-vv-vivacom-394803.html", "text": "Цели две седмици – от 14 до 30.06.2019 включително, VIVACOM предлага огромно разнообразие на смартфони във всички ценови сегменти. В магазините на оператора, както и на сайта www.vivacom.bg, потребителите могат да направят своя избор сред отлични телефони на преференциални цени. Само до края на юни клиентите могат да се сдобият с ново, лятно устройство с отстъпка до 150 лв. По време на промоцията се предлагат три модела на Huawei - Mate 20 Pro e с цена 949.98 лв. с тарифен план Smart U. Тройна камера с изкуствен интелект и автоматични настройки спрямо светлината и средата- възможностите на апарата няма да оставят безразличен нито един ценител на фотографията. В допълнение е 24 MP селфи камера, която поддържа 3D сканиране и 3D emoji-та. Освен перфектните снимки, които прави, апаратът разполага и с мощна 4200 Mah батерия и иновативна функция за споделяне на батерията- всичко това за безкрайно лятно забавление без ограничения. Най-добрият смартфон за 2018 година според Европейската хардуерна асоциация - Huawei P20 Pro - идва с перфектна цена от 549.98 лв. с тарифен план Smart U. Дълготрайно развлечение с видео, игри, музика и снимки- това обещава P20 Pro. Забавлението е гарантирано от тройната камера и големия 6.1” OLED FHD+ дисплей. Летни цветове и емоции цветове и отлични изображения предлага и P20 Lite. Само по време на настоящата промоция потребителите могат да го получат на цена 119.98 лв. със същия тарифен план. Освен с по-красив и усъвършенстван корпус, Huawei P20 lite е с голям голям 5.84” FHD+ дисплей. Екранът е уникално ярък и контрастен с FullView 2.0 технология. P20 Lite разполага с 16MP селфи камера и 16MP + 2MP двойна основна камера и използва и технология за ребалансиране на светлината за още по- ярко и контрастно изображение – отличен избор за запечатване на летните приключение. Перфектно съотношение между цена и качество предлагат и двата модела Motorola G7 Power и Motorola One. И двата са с цена 89.98 лв с тарифен план Smart U. Не е за изпускане офертата на Nokia 9 – на цена 669.98 лв. с тарифен план Smart U потребителите получават апарат с 5,99” безрамков дисплей pOLED QHD с резолюция 2K. Технологията PureDisplay създава реални цветове и подобрена видимост при директна осветеност. Петте 12 MP камери се обединяват в перфектен унисон и предлагат 10 пъти повече светлина от единичен сензор за цвят. Резултатите – снимки с превъзходен обхват, в които са уловени всеки детайл и текстура, дълбочина на кадъра и ярки, реални цветове. На разположение на клиентите са и две устройства на Samsung. Note 9 се предлага с безжично зарядно на цена 969.98 лв. и тарифен план. Note 9 е перфектният избор за всички, които искат да съчетаят лятната почивка с работата. Големият 6,4“ екран прави използването му щадящо за очите. Смартфонът е оборудван с писалка S Pen и мощна Bluetooth технология, което позволява да се контролира камерата, презентациите и приложенията с натискане на бутона, без докосване на телефона. Pисуването, воденето на бележки и изпращането на съобщения на живо става интуитивно и естествено. В допълнение моделът разполага с повече място за съхранение и мощна 4000mAh батерия, която издържа цял ден с едно зареждане. И още едно отлично предложение - Galaxy A9 струва 479.98 лв. Любителите на снимките ще оценят високо възможностите на четирите задни камери, и функцията за усъвършенстване на снимките чрез оптимизиране на сцените и откриване на дефекти. Големият 6,3\" Full HD+ инфинити дисплей със съотношение 18.5:9 и съраунд звук Dolby Atmos правят изживяването още по- наситено. Всичко това – в комбинация с елегантен и ергономичен дизайн за още по- комфортна работа. Разнообразието от устройства се допълва от Xiaomi MI A2 Lite с цена 69.98 лв. и същия тарифен план. Свободата на използването се гарантира от батерията е с 4000mAh капацитет, която позволява използване на смартфона цял ден. Устройството възпроизвежда а музика до 34 часа или повиквания до 19.5 часа с едно зареждане. Моделът поддържа две SIM карти едновременно и допълнителна памет до 256 GB.", "date": "2019.06.14", "title": "Отстъпки до 150 лева във VIVACOM "}
{"url": "https://standartnews.com/biznes/proveryavat-vsichkite-288-kshchi-za-gosti-394804.html", "text": "По заповед на министъра на земеделието, горите и храните Десислава Танева започват проверки на всички къщи за гости, финансирани по ПРСР 2007-2013 г., за които 5 годишния мониторингов период не е изтекъл. От всички платени 746 проекта, в период на наблюдение са 288 туристически обекта. Общата изплатена субсидия за тях от Европейския фонд за развитие на селските райони (ЕФРСР) е близо 82 млн. лева. Проверките целят да се установи на място дали обектите, които са в период на наблюдение, работят по предназначение и развиват туристически дейности. Ще бъдат извършени ревизии на място на всички документи, доказващи реалното функциониране на съответния обект, като място за настаняване на гости. Проверките ще бъдат извършени от експерти на ДФ „Земеделие“ и на МЗХГ. Изпълнителният директор на фонда Живко Живков е създал организация за провеждане на инспекциите, който трябва да приключат до 30 юни. ДФЗ – РА ще представи доклад с резултатите от проверките в едноседмичен срок след приключването им на министър Танева.", "date": "2019.06.14", "title": "Проверяват всичките 288 къщи за гости"}
{"url": "https://standartnews.com/svyat/desetki-zaginakha-v-kitay-394838.html", "text": "Увеличава се броят на загиналите в големите наводнения в Китай, съобщава Евронюз. Загинали са най-малко 61 души в централните и южните райони на страната. Министерството за борба с бедствията обяви, че напълно са били разрушени 9300 домове. Засегната е земеделска земя с площ 3.71 милиона хектара, като преките материални щети се оценяват на почти 2 милиарда щатски долара. Китай обяви, че повече от 4300 души са били спасени от наводненията, които засегнаха обширен район, простиращ се от югоизточната провинция Гуандун до югозападния център Чунцин по горното течение на река Яндзъ. През лятото Китай често страда от суша в северните части на страната и наводнения на юг. Според властите тази година валежите на север са били дори по-малко от обичайните ниски стойности, според БГНЕС.", "date": "2019.06.14", "title": "Десетки загинаха в Китай"}
{"url": "https://www.standartnews.com/sport/levski-se-oblizva-za-kristiyan-dimitrov-394772.html", "text": "Левски е близо до привличането на централния защитник Кристиан Димитров от Ботев. \"Сините\" сядат на финални разговори за подписа му днес и се надяват скоро да има положителна развръзка за тях, пише вестник \"Тема Спорт\". Столичният клуб започна официални преговори за бранителя още през зимата, но тогава до сделка не се стигна. След това кандидат за подписа на национала стана и ЦСКА, като дори се твърдеше, че \"червените\" имат предварителна договорка с него и \"канарчетата\" за сделка, но това се оказа фалшива новина.  В крайна сметка Левски предлага изключително висок процент от бъдещата продажба на Димитров за пловдивчани и се надява по този начин да ги изкуши да се стигне до сделка. От ЦСКА така и не са влезли в официален контакт за него с \"жълто-черните\". 22-годишният футболист се превърна в основен стълб в отбраната на Ботев през изминалия сезон, като вкара 4 гола в 31 мача. Един от тях беше именно срещу Левски, при това на \"Герена\" в началото на април. Той вкара и решителния гол в мрежата на ЦСКА в полуфиналите за Купата на България, след който \"червените\" отпаднаха от надпреварата. ", "date": "2019.06.14", "title": "Левски се облизва за Кристиян Димитров"}
{"url": "https://www.standartnews.com/sport/dzhokovich-pochiva-do-uimbldn-394773.html", "text": "Световният номер едно в тениса Новак Джокович също реши да не участва в подгряващите турнири на трева преди третата за годината надпревара от Големия шлем Уимбълдън. По-рано това стори и подгласникът му в световната ранглиста Рафаел Надал.  Така от Голямата тройка на великите тенисисти в момента единствено Роджър Федерер ще участва в един от турнирите преди битките на Ол Инглънд Клъб. Маестрото традиционно ще участва в надпреварата в Хале другата седмица.  Очакванията бяха Джокович да участва в Куинс, където миналата година стигна до финала, но го загуби от Марин Чилич. Даже преди 12 месеца той се пусна и на двойки със Стан Вавринка, за да натрупа игрова практика за Уимбълдън, но сега плановете му са други. ", "date": "2019.06.14", "title": "Джокович почива до \"Уимбълдън\""}
{"url": "https://standartnews.com/svyat/papa-frantsisk-da-deystvame-tuk-i-sega-394844.html", "text": "Папа Франциск за втора поредна година прикани шефове на петролни компании на среща във Ватикана да оставят настрана краткосрочните си икономически цели, защото светът се нуждае от незабавни действия срещу климатичните промени, предаде ДПА. \r\n„Драги приятели, времето изтича. Не можем да си позволим да отдаваме предимство на краткосрочни икономически цели, нито да си позволим лукса да чакаме други да поемат инициативата. Климатичната криза изисква от нас решителни действия тук и сега, и Църквата е напълно ангажирана да поеме своя дял“, каза папата на шефовете на петролни компании на среща във Ватикана. След срещата петролните шефове и други участници излязоха със съвместно изявление, в което се призовава за „трайни и широкомащабни действия“ и нови технологични решения в борбата с глобалното затопляне. Авторите на декларацията изявяват готовност да подкрепят „надеждни и икономически смислени режими на оценяване на въглеродните емисии, независимо дали чрез данъци, търговски механизми или други пазарни мерки“. Те обаче добавят, че определянето на цените на въглеродните емисии трябва да е на равнище, което отговаря на „минимизирането на разходите за уязвимите общности и подкрепата на икономическия растеж“. \r\nСпоред предоставен от Ватикана списък в срещата са участвали изпълнителните директори на „Роял Дъч Шел“, „Бритиш Петролиъм“, „Репсол“, „Ени“, „КонокоФилипс“, „Тотал“, „ЕксонМобил“ и „Шеврон“. Срещата на тези лидери на енергийната индустрия с папа Франциск се състоя в края на двудневна конференция под наслов „Енергийният преход и грижата за общия ни дом“, организирана от Ватикана и университета „Нотр Дам“. \r\n„Колективно тези лидери ще повлияят на бъдещето на планетата може би повече от всеки друг на света“, заяви президентът на университета отец Джон Дженкинс. \r\nАудиенцията при папата се състоя в петък – деня от седмицата, станал синоним на световните протести на младите хора, известни като „Петъци за бъдещето“, на които младежите отправят искания за мерки срещу глобалното затопляне (от август 2018 г. 16-годишната шведска тийнейджърка и екоактивистка Грета Тунберг всяка седмица в петък излиза на протест пред парламента в Стокхолм със саморъчно написан плакат, на който пише:  Папата косвено спомена тези младежки протести. „Не бива нашите деца и внуци да плащат цената на безотговорността на нашето поколение. Всъщност, както вече става все по-ясно, младите хора призовават за промяна“, каза той. Източник Ватиканът  ", "date": "2019.06.14", "title": "Папа Франциск: Да действаме тук и сега!"}
{"url": "https://standartnews.com/biznes/tezhka-lipsa-na-kadri-v-transporta-394768.html", "text": "В София днес ще се проведе първият национален форум за проблемите на кадрите в транспорта. Тежка остава ситуацията с липсата на кадри за превозваческите фирми, а в градския и общинския транспорт положението е най-отчайващо. Недостигът на шофьори е много голям, заяви пред БНР Магдалена Милтенова – председател на Браншовия съюз за стопанска инициатива в транспорта, член на Националното сдружение на автобусните превозвачи и Конфедерацията на автобусните превозвачи. Най-сериозен е проблемът при линиите от общинските, областните и републиканските транспортни схеми. „Превозвачите започват поетапно да се отказват от този вид дейност. Имаме обществени поръчки за превоз на пътници, на които няма кой да се яви да участва. До такава степен нещата излизат извън контрол, че ако не се вземат спешни мерки, наистина ще оставим обществото без превоз“, предупреди Милтенова в интервю за предаването „Преди всички“. Магдалена Милтенова бе категорична, че този недостиг на кадри не опира само до заплащане, а също и до самите регулации в областта на транспорта, от рестрикциите и липсата на финансиране. „От присъединяването ни към ЕС автобусният бранш е изключен от всякакъв вид подпомагане по европейските фондове, което съответно води до липса на кадри, до невъзможност на фирмите да се справят и финансово. Проблемите в бранша са много сериозни“, обясни Милтенова.  По думите ѝ заплатите на шофьорите варират от 560 до 2000 лева, в същото време глобите са много високи: „Когато за най-елементарно нарушение на водач на автобус се налага глоба от 1500 лева, която не е съразмерна с неговото заплащане, тези хора просто се отказват да извършват тази дейност“. Според Милтенова в средните училища процесът на обучение на шофьори е занемарен. Сега много хора не могат дори финансово да си го позволят, подчерта тя. По думите ѝ, за да се подготви един човек, трябва да има 2000 - 3000 лева, след това идва и квалификацията на водача. Като друг проблем Милтенова посочи, че няма синхронизация между законите. Към момента не е коментирано повишаване на цените на билетите, заяви още Магдалена Милтенова.", "date": "2019.06.14", "title": "Тежка липса на кадри в транспорта"}
{"url": "https://standartnews.com/biznes/povishikha-kreditniya-reyting-na-aliants-bank-394785.html", "text": "Международната рейтингова агенция Fitch Ratings повиши перспективата на краткосрочния кредитен рейтинг на Алианц Банк България от „F2” на „F1”. Агенцията потвърди и дългосрочния кредитен рейтинг на Банката „BBB+“ със стабилна перспектива, който е едно ниво над този на България – „BBB”. Краткосрочният кредитен рейтинг „F1” отразява отличното качество на предлаганите услуги и финансовата стабилност на Алианц Банк България, като е една стъпка над рейтинга на държавата, оценен на „F2” тази година. Оценката на Fitch се базира на факта, че компанията е част от една от най-големите финансови групи в света – Allianz SE, базирана в Мюнхен, с кредитен рейтинг „АА-“ и стабилна перспектива, като Банката разполага с потенциална подкрепа от мажоритарния си собственик. Fitch Ratings отчита високо ниво на оперативна интеграция между двете институции, както и сериозния принос на Банката за постигане на целите на холдинга. Според данни на Fitch Ratings, в края на 2018 г. съотношението: оперативна печалба/ рисково претеглени активи е 2.9%. През изминалата година Банката се отличава с добра капитализация, като през 2019 г. се очаква положителен тренд на развитие, подобряване на качеството на кредитния портфейл, ефективност на разходите и постигане на планираните резултати за 2019 г. „Рейтингът на Алианц Банк България е резултат от усилията ни да предоставяме възможно най-доброто и качествено обслужване на нашите клиенти. Стремим се не само да предлагаме иновативни решения в банковия сектор, но и да спазваме високи стандарти на контрол и самооценка. И занапред ще се стараем да поддържаме високото ниво на продуктите и услугите си, както и да затвърдим доверието в нас“, коментира Георги Заманов, Главен изпълнителен директор на Алианц Банк България. Алианц Банк България е универсална търговска банка със седалище в гр. София. Банката е част от групата на Алианц България Холдинг и предлага на клиентите си цялостни финансови решения. Алианц Банк притежава дългосрочен кредитен рейтинг „ВВВ+”, краткосрочен кредитен рейтинг „F1” и стабилна перспектива, потвърдени от международната рейтингова агенция Fitch Ratings Ltd. на 13.05.2019 г.", "date": "2019.06.14", "title": "Повишиха кредитния рейтинг на Алианц Банк"}
{"url": "https://www.standartnews.com/sport/uefa-razsledva-blgariya-394799.html", "text": "ЕФА е стартирала дисциплинарна процедура срещу България заради расистко поведение на публиката на мача с Косово, се съобщава на официалната страница на евроцентралата. Това означава, че част или целия стадион \"Васил Левски\" може да бъде затворен за най-итересния ни мач в евроквалификациите срещу Англия. \r\n  \r\nПричината за процеурата е, че от делегацията на Косово са се оплакали на дежурния делегат от Естония Олег Харламов, че в 28-ата минута е скандирано \"Убий шиптъра\".", "date": "2019.06.14", "title": "УЕФА разследва България"}
{"url": "https://www.standartnews.com/sport/startira-osmoto-izdanie-na-albena-kp-394779.html", "text": "Стартира най-големия и престижен футболен турнир за аматьори Албена къп 2019. Осмото издание ще продължи от днес до 16 юни 2019 г, като наградния фонд е 12 000 лева. Надпреварата се организира от „Албена“ АД и „Турист Спорт Холидейс“ ЕООД и има за цел \r\nучастниците да съчетаят приятно летуване в курорта с емоциите от престижния аматьорски футболен шампионат. \r\nТрадиционно в турнира участват най-добрите 32 отбора по минифутбол от цялата страна, многократни победители в други аматьорски футболни формати. Снощи в конферентната зала на хотел Добруджа бе теглен и жребия. На участниците се предлагат отличните условия за летуване и перфектните терени в КК „Албена“. Отборите са разпределени в осем групи и след изиграването на предварителния кръг първите два тима от всяка група ще продължат в елиминационна фаза. \r\nПобедителите в турнира ще спечелят 3200 лева, подгласниците им – 2400 лв., тимовете на трето и четвърто място по 1600 лв., а отборите от пето до осмо място по 800 лева. \r\nОфициален патрон на турнира е Димитър Пенев – треньор №1 на 20 век. \r\nСпечелването на титлата „Европейски курорт на спорта за 2019 г.“ предизвиква сериозен интерес към българската морска перла Албена. \r\nКурортният комплекс бе удостоен със званието на Годишната церемония на ACES Europe през декември м.г. в Брюксел. Титлата се дава за първи път в историята и очевидно е причина за увеличените заявки за почивка това \r\nлято. \r\nБогатият календар се допълва от събития както на ниво професионален спорт, така и от турнири за аматьори. Насърчават се детските турнири и пара-спортовете. Наскоро в обновеният вътрешен басейн с минерална вода в сърцето на Албена, стартира и училище по плуване за деца и възрастни. \r\nНаред с това курортът е домакин на над 100 спортни събития тази година, сред които няколко спартакиади, олимпийски младежки фестивал на БОК, тренировъчен лагер на тежкоатлети от Канада, а по инвестиционната програма се реновира инфраструктурата на залата, на футболния комплекс, на игрищата в Оброчище и на плажа се оформят специални площадки за \r\nвъвличане на повече хора в спортни занимания чрез анимациите за почиващите. Общо над 25 000 души ще се възползват през 2019 г. от \r\nспортната база на един от най-добрите световни комплекси в това отношение. Същевременно това лято Албена ще отбележи своя 50-годишен юбилей.", "date": "2019.06.14", "title": "Стартира осмото издание на \"Албена Къп\""}
{"url": "https://www.standartnews.com/sport/fis-otlichi-bansko-za-podgotovkata-za-svetovnata-kupa-2020-394835.html", "text": "Екип на ФИС воден лично от новия рейс директор на стартовете за световната купа в алпийските ски за жени Петер Гердол инспектира днес ски зона Банско. Визитата е по повод предстоящата на 25-26 януари 2020 световна купа за жени. От българска страна в инспекцията участваха Георги Бобев, вицепрезидент на БФСки и Виктор Гичев, рейс директор на СК в Банско, Георги Попов, отговорник за подтоговката на трасетата, Валентин Стефанов, отговорник на трасетата за СК и др. Основното предизвикателство е организацията през най-тежкият зимен месец - януари - за първи път в Банско толкова рано, като освен времето организацията по подготовка ще се съобрази и с изключително натовареният период Коледа-Нова Година за ски зоната От ФИС останаха приятно изненадани от наличието на снежна покривка в курорта и през тези дни на юни. Екипът на Петер Гердол инспектира трасетата за спускане и супер-г, на които ще се проведат стартовете, финална зона, както и хотелите в които ще се настанят състезатели, гости и журналисти. Банско получи отлична оценка за условията, които предлага и за тази световна купа.", "date": "2019.06.14", "title": "ФИС отличи Банско за подготовката за Световната купа 2020"}
{"url": "https://www.standartnews.com/sport/ne-pusnakha-vereya-vv-vtora-liga-394834.html", "text": "Лицензионната комисия към Българския футболен съюз отказа издаване на лиценз за Втора лига на Верея Стара Загора и тимът ще се състезава в аматьорския футбол от новия сезон. Съставът на Втора лига остава със 17 отбора за сезон 2019/20, като съперниците на Верея ще почиват в съответния кръг.", "date": "2019.06.14", "title": "Не пуснаха Верея във Втора лига"}
{"url": "https://www.standartnews.com/sport/selektsionert-na-mladezhite-posegnal-na-igrachi-394813.html", "text": "Голям скандал избухна в родния футбол след твърденията, че треньорът на юношеския национален отбор по футбол Ангел Стойков е набил двама от играчите си след мач от турнира \"Валентин Гранаткин\" в Русия. Според в-к \"Меридиан Мач\" гневът на треньора са изпитали Димитър Стоянов от Славия и Мартин Петков - Гривата от Левски. Двамата вбесили Стойков с изявите си на терена и той си позволил да започне да раздава шамари в съблекалнята. От БФС все още не се взели отношение по скандала, но се очаква и клубовете на битите футболисти Левски и Славия да излязат с позиция. България записа първата си победа в турнира, след като победи Молдова с дузпи в битката за седмото място. Самият Стойков отрече да е посягал на играчите. Но все пак призна за напрежение. \"В съблекалнята се случиха съвсем нормални неща. Когато отборът не играе добре, е нормално да се съберем и да си поговорим. Не съм бил нито един футболист. Просто проведохме разговор на по-висок тон. Може да съм дръпнал някого за ушите, но е лъжа, че е имало бой. Обстановката в нашия отбор е отлична, но явно някой прави опит да я развали. В момента даже ме намирате по време на разходка, заедно с момчетата\", заяви Стойков пред \"Гонг\".", "date": "2019.06.14", "title": "Селекционерът на младежите посегнал на играчи"}
{"url": "https://www.standartnews.com/sport/lampard-poema-chelsi-394807.html", "text": "Легендата на Челси Франк Лампард ще заеме мениджърския пост в клуба от следващата седмица. Ексклузивната новина е на вестник \"Сън\", според който вече са започнали последните разговори между клубното ръководство и бившия полузащитник. Лампард ще замени на поста Маурицио Сари. Италианецът е на път към Ювентус, като вече договори условията си и нищо не му пречи да подпише официално договора си. Когато това се случи, легендата на \"сините\" ще се върне с фанфари на \"Стамфорд Бридж\".  Според изданието, клубното ръководство на лондончани отдавна е имало намерение да ангажира Лампард за мениджър. Но шефовете са искали той да натрупа опит още един сезон в Дарби Каунти или някой друг тим, преди да се върне в Лондон. В крайна сметка обстановката сега го налага, а още повече, че бившият халф е големият фаворит на феновете и те искат да го видят на треньорската скамейка. Очаква се този ход да предизвика фурор сред привържениците.", "date": "2019.06.14", "title": "Лампард поема Челси"}
{"url": "https://standartnews.com/sport/kanadski-tim-pecheli-za-prvi-pt-titlata-v-nba-394760.html", "text": "Баскетболистите на Торонто Раптърс спечелиха историческа титла в НБА на САЩ и Канада.  Канадците победиха като гости вече бившите шампиони от Голдън Стейт със 114:110 точки и с 4:2 успеха спечелиха финалната серия. Така се стигна и до първата титла в НБА за отбор извън Съединените щати. Отборът на Торонто не бе считан за фаворит във финалната серия, но успя да се наложи над смятания за такъв отборът на Уориърс. Кайл Лаури, Кауай Ленърд, Фред Ван Флийт и Паскал Сиакам играха много силно в шестия мач, като всеки един от четиримата мина границата от 20 точки. Отборът на Уориърс, който беше без едната от големите си звезди - получилият тежка контузия Кевин Дюрант, понесе още един удар. При опит да забие в третата четвърт Клей Томпсън се приземи зле и контузи коляното си. Той напусна игрището и не се върна в игра до края на мача. Кауай Ленърд от Торонто беше определен за най-полезен играч във финалните серии. Ленърд спечели този трофей и през 2014 г. като играч на Сан Антонио. Той е едва третия състезател в НБА, печелил наградата с два различни отбора, след Карийм-Абдул Джабар и ЛеБрон Джеймс.", "date": "2019.06.14", "title": "Канадски тим печели за първи път титлата в НБА"}
{"url": "https://standartnews.com/biznes/wizz-air-e-nay-zelenata-aviokompaniya-v-evropa-394810.html", "text": "Wizz Air - най-големият нискотарифен превозвач в Централна и Източна Европа, обяви днес, че оперира с най-ниските емисии на CO2 на пътник сред всички конкурентни авиокомпании. С отчетени 5.56 гр. CO2 на пътник/км през май 2019 г. Wizz Air е авиокомпанията с най-малък екологичен отпечатък на пътник. В бъдеще Wizz Air планира проактивно да включва стойността на емисиите в данните си, които обявява публично всеки месец, с цел прозрачност и за да позволи на пътниците да разполагат с цялата необходима информация и да направят отговорен избор. Wizz Air оперира с модерна флотилия от самолети Airbus A320, A321CEO и A321NEO със средна възраст от 4.7 години, която е една от най-младите в индустрията. Показателят за емисиите на CO2 на пътник/километър на Wizz Air през последните години непрекъснато намалява, като през май 2019 г. той спадна с 4,4% в сравнение с година по-рано. С повече от 250 поръчани самолета Airbus A321NEO, Wizz Air ще продължи да стимулира ефективността и подобренията в тази област, като планира на намали своя екологичен отпечатък през следващото десетилетие с 1/3 на всеки пътник. Моделът A320neo и неговите производни самолети в семейството на Airbus са пионери в индустрията, включващи най-новите технологии, сред които двигатели от ново поколение и референтния за индустрията дизайн на кабината, осигуряващи 20% икономия на гориво. A321neo също предлага значителни екологични ползи с почти 50% намаление на шума в сравнение с предишното поколение самолети. От пускането в експлоатация в началото на 2016 г., двигателят Pratt и Whitney's Geared Turbo fan, също вече доказа обещаната си способност да намали емисиите на азотен оксид с 50%. Йозеф Варади, главен изпълнителен директор на Wizz Air, заяви: „Крайната ни цел в Wizz Air е да даваме свобода на хората като предоставяме достъпни цени за пътуване и ние се гордеем с това, че го постигаме по най-устойчивия начин. Да бъдеш отговорен бизнес и да осигуриш устойчиво бъдеще за следващите поколения не е състезание. Днес, с най-ниските емисии на CO2 на пътник/км в индустрията, Wizz Air вече е най-зеленият избор за въздушен транспорт, който един пътник може да направи. Ние сме си поставили още по-амбициозни цели за по-нататъшно намаляване на въздействието върху околната среда чрез внедряване на най-съвременни технологии и допълнително намаляване на емисиите на CO2 на пътник с една трета до 2030 г. Имаме най-добрите инструменти за постигане на това – самолетът A321NEO със специална конфигурация на седалката за Wizz Air от 239 пътнически места и двигателите с прикачени турбовентилатори на Pratt и Whitney, които са най-чистата и най-екологична технология, която понастоящем съществува в света.”  ", "date": "2019.06.14", "title": "Wizz Air е най-зелената авиокомпания в Европа"}
{"url": "https://standartnews.com/biznes/rayfayzenbank-otkriva-smetki-i-karti-onlayn-394816.html", "text": "Райфайзенбанк (България) предлага изцяло дигитален процес за откриване на сметка и дебитна карта. Иновативната услуга е предназначена както за нови, така и за съществуващи клиенти, като е необходимо попълването на само една форма на сайта на банката и изтегляне на мобилно приложение, в което се подписват всички необходими документи. Цялата процедура отнема около 3 минути, а офис на банката, който клиентът сам си избира, се посещава само, за да бъде получена готовата карта и ПИН кода. Електронното подписване на документите се осъществява чрез мобилно приложение, разработено от Евротръст Технолъджис. Приложението дава възможност за отдалечена електронна идентификация на клиента, издаване на удостоверение за електронен подпис и подписване директно от мобилния телефон. Евротръст стана победител в миналогодишното издание на Elevator Lab Challenge в България, като новата услуга е резултат от стратегическото партньорство с Райфайзенбанк в откриването и внедряването на иновативни продукти и услуги. \"Стремим се непрекъснато да предлагаме удобство и лекота при банкирането чрез нови решения. От миналата година имаме възможност за изцяло дистанционно потребителско кредитиране, сега на нови и съществуващи клиенти вече предлагаме възможността да открият сметка онлайн. Използваме новите технологии, за да предоставяме избор на клиентите си и да бъдем тяхната предпочитана банка\", каза Ани Ангелова, член на УС на Райфайзенбанк с ресор банкиране на дребно. Сред основните предимства на услугата на Евротръст, която е имплементирана от Райфайзенбанк е възможността за идентифициране и подписване по всяко време и от всяко място. Процесът не изисква допълнителни технически устройства и умения - необходимо е единствено сваляне на безплатното приложение. Клиентите могат да си открият изцяло онлайн както сметка с дебитна карта Mastercard, така и сметка За всеки ден с кобрандирана карта „Игра на тронове“ и абонамент за HBO GO.", "date": "2019.06.14", "title": "Райфайзенбанк открива сметки и карти онлайн"}
{"url": "https://standartnews.com/biznes/poshchenska-izkupi-aktsiite-na-pireos-blgariya-394815.html", "text": "Пощенска банка, част от Юробанк груп, приключи придобиването на Банка Пиреос България. До юридическото сливане на двете банки, Банка Пиреос България ще остане дъщерно дружество на Пощенска банка. Юробанк груп е регионална банкова група с канадски и американски фондове като основни акционери. Очаква се операционната интеграция да се осъществи до края на годината. До приключването ѝ клиентите на двете банки ще продължат да се обслужват в настоящия формат: клиентите на Пощенска банка в клоновата мрежа и чрез електронните канали на Пощенска банка, а клиентите на Банка Пиреос България ще бъдат обслужвани в клоновата мрежа и чрез електронните канали на Банка Пиреос България. Разработват се и общи продукти и услуги за клиентите на двете банки, а иновативната дигитална апликация – чатботът ЕVA 2.0, ще бъде пусната в следващите седмици, за да отговаря на клиентски въпроси. След приключване на юридическото сливане, системите и процесите на двете банки постепенно ще бъдат интегрирани. Пълна информация за основните дати от процеса на обединение на Пощенска банка и Банка Пиреос България ще бъде своевременно публикувана в сайтовете www.postbank.bg и www.piraeusbank.bg, а клиентите на двете банки ще получават ясна и навременна информация за процеса и актуална информация за банковите услуги.", "date": "2019.06.14", "title": "Пощенска изкупи акциите на Пиреос България"}
{"url": "https://www.standartnews.com/sport/mesi-trgva-km-golyamata-tsel-titla-s-arzhentina-programa-394832.html", "text": "Тази нощ в 03,30 часа българско време започва Копа Америка 2019. Домакинът Бразилия се изправя срещу Боливия, а целта пред \"селесао\" е само една - титлата! Това е петият път, в който тази страна приема надпреварата и досега в предишните четири издания у дома печели неизменно трофея. Дали обаче сега ще успее без голямата си звезда Неймар? Надеждите са в Роберто Фирмино и Габриел Жесус, които трябва да поведат тима към титлата. \r\nСъщата е целта обаче и на Лео Меси и Аржентина. Геният на Барселона досега  неизменно се проваля в опитите си да донесе титла от голямо първенство на своята страна и е амбициран най-после да стори това. \r\nБразилия - Боливия \r\nВенецуела - Перу \r\nБоливия - Перу \r\nБразилия - Венецуела \r\nБоливия - Венецуела \r\nПеру - Бразилия \r\nАржентина - Колумбия \r\nПарагвай - Катар \r\nКолумбия - Катар \r\nАржентина - Парагвай \r\nКатар - Аржентина \r\nКолумбия - Парагвай \r\nУругвай - Еквадор \r\nЯпония - Чили \r\nУругвай - Япония \r\nЕквадор - Чили \r\nЕквадор - Япония \r\nЧили - Уругвай \r\n1. Победител \"А\" - Трети \"B\" или \"C\" \r\n2. Втори \"А\" - Втори \"В\" \r\n3. Първи \"В\" - Втори \"С\" \r\n4. Първи \"С\" - Трети \"А\" или \"В\" \r\n5. Победител \"1\" - Победител \"3\" \r\n6. Победител \"2\" - Победител \"4\" \r\n06 юли, 22,00 часа \r\n7 юли, 23,00 часа", "date": "2019.06.14", "title": "Меси тръгва към голямата цел - титла с Аржентина (ПРОГРАМА)"}
{"url": "https://standartnews.com/biznes/tsenite-nagore-s-35-za-godina-394817.html", "text": "Инфлацията у нас е нараснала с 3,5% за година назад - от май 2018 до май 2019, сочат данните на Националната статистика. От началото на 2019 г. поскъпването в страната е 1,8 на сто. С близо 6% е поскъпнало свинското месо през май, цената на краставиците за месец е нараснала с около 20 на сто, а на доматите - с малко над 14%, пише Топновини. Най-сериозен е скокът в цената на зелето, което е поскъпнало през изминалия месец с 32,4% процента.  ", "date": "2019.06.14", "title": "Цените нагоре с 3,5% за година"}
{"url": "https://standartnews.com/biznes/zdrave-i-blagopoluchie-v-ofisa-394791.html", "text": "Това е посланието на продуктите на Kensington Health & Wellbeing, които помагат да подобрите комфорта си на работното място. Те са преставени на българския пазар от Офис Експрес  ,  Лесни за използване, всяко от решенията е предназначено да Ви поддържа здрави и продуктивни. Компаниите зависят от служителите си  и интелигентните организации се грижат за удобството и доброто състояние на хората. Гамата за здраве на Kensington е проектирана да осигури решение за всички области на тялото, които благодарение на уникалната SmartFit® система се оразмеряват и регулират правилно всеки потребител от екипа. Всеки продукт SmartFit® има цветово кодирана настройка за оптимално прилягане към потребителя. Използвайки диаграма, измервате ръката си и определяте Вашия комфорт SmartFit®. След това просто настройвате продукта SmartFit® и той Ви съответства. Kensington е лидер в аксесоарите за настолни и мобилни устройства, на които се доверяват в цял свят повече от 35 години. Продуктите на Kensington дават възможност на хората да бъдат по-продуктивни, без значение къде работят. Както в настолни, така и в мобилни среди, Kensington's предлага широка гама от продукти, осигурява надеждна сигурност, иновации в производителността и ергономично благополучие. Друга важна част от  комфортната и здравословна среда е въздуха. Удобно и ефективно предложение е ActiVita Desktop Air Cleaner. Този малък, удобен и безшумен уред Ви защитава и енергизира. Почиства въздуха, който дишате, ефективно премахва прах, микроби, алергени и повишава енергийните нива за по-здравословна и продуктивна среда. Отрицателните йони увеличават притока на кислород до мозъка, което води до по-висока бдителност и по-голяма умствена енергия. Ефективно покритие до радиус от 8 метра, има ниски експлоатационни разходи и енергийна ефективност при по-малко от 2,5 вата. Всички продукти Rexel ще намерите в сайта на официалния вносител:  Пространството освен здравословно трябва да е хармонично, красиво и удобно.  e световен лидер в аксесоарите за бюро и продуктите за съхранение в офиса. Изберете по цвят, функционалност и форма и се насладете, работете интуитивно без стрес и напрежение. ACCO Brands Продуктите на ACCO Brands пробиха път към хиляди офиси, училища и домове по целия свят. Каним ви да научите повече за това, защо ACCO Brands се ползват с доверие сред толкова много потребители на  Създадена през 2001 като компания за доставка на офис консумативи, техника и мебели по каталог и онлайн. Днес компанията покрива цялата страна със собствена логистика, има 7000 активни клиенти и над 100 000 поръчки на година. Клиентите избират от най-големия каталог за офиса и 3 електронни магазина:              С мотото: „Ние се грижим за офиса, Вие – за успеха на Вашия бизнес” Офис Експрес ще достави със собствена логистика поръчката до работно Ви място, където и да е то в България.  ", "date": "2019.06.14", "title": "ЗДРАВЕ И БЛАГОПОЛУЧИЕ в офиса"}
{"url": "https://standartnews.com/sport/igraem-sreshchu-angliya-bez-publika-394771.html", "text": "Най-чаканият мач от феновете на българския национален отбор срещу Англия може да се проведе без публика. Дисциплинарната комисия на УЕФА е отворила процедура срещу България заради проявен расизъм в последното ни домакинство от евроквалификациите срещу Косово на 10 юни.  Една от възможните санкции в правилника е затварянето на трибуните за следващото ни домакинство. А то е на 14 октомври именно срещу Англия. Зависи доколко преценят, че е сериозно провинението на българските фенове от УЕФА, както и за кой пореден път се случва то.  Най-леката санкция е частичното затваряне на сектора, от който са дошли расистките подвиквания. Според информациите, те са от сектор Б. Той беше изключително рехаво посетен срещу Косово, което при положителна развръзка може да затвори само малка част от трибуната.  Очаква се в близките седмици да има решение на Дисциплинарната комисия на УЕФА. В зависимост от тежестта му, българската страна ще може да го обжалва. ", "date": "2019.06.14", "title": "Играем срещу Англия без публика"}
{"url": "https://standartnews.com/sport/dve-operatsii-za-maradona-394763.html", "text": "Диего Марадона напусна треньорския пост на малкия мексикански клуб Дорадос и ще се подложи на лечение, съобщава АФП. Аржентинецът ще претърпи две операции, обяви адвоката му Матиас Морла. Едната ще е на рамото, другата на коляното. Марадона, който цял живот се бори с различни пристрастявания, предизвика иронични коментари, когато стана треньор в мексиканския щат Синалоа, известен с търговията на наркотици, а не с футбол. Отборът му Дорадос, обаче, се справяше сравнително успешно и до последно имаше шанс да спечели промоция за мексиканската първа дивизия. Марадона работи в Дорадос половин година и в типичен стил се забърка в редица скандали. Мексиканската футболна лига го глоби, след като на една от пресконференциите след мачовете Марадона се впусна в реч в защита на президента на Венецуела Николас Мадуро. След като отборът му загуби на дузпи финала на есенното първенство през декември, охранители трябваше да спират Марадона, който опита да се сбие с фенове на противниковия отбор, които му се подиграваха. Легендарният футболист от 80-те беше изгонен на трибуните по време на един от мачовете, когато неотсъдена дузпа го накара да се впусне в нецензурна тирада по посока съдиите на двубоя.", "date": "2019.06.14", "title": "Две операции за Марадона"}
{"url": "https://standartnews.com/sport/lampard-poema-chelsi-394807.html", "text": "Легендата на Челси Франк Лампард ще заеме мениджърския пост в клуба от следващата седмица. Ексклузивната новина е на вестник \"Сън\", според който вече са започнали последните разговори между клубното ръководство и бившия полузащитник. Лампард ще замени на поста Маурицио Сари. Италианецът е на път към Ювентус, като вече договори условията си и нищо не му пречи да подпише официално договора си. Когато това се случи, легендата на \"сините\" ще се върне с фанфари на \"Стамфорд Бридж\".  Според изданието, клубното ръководство на лондончани отдавна е имало намерение да ангажира Лампард за мениджър. Но шефовете са искали той да натрупа опит още един сезон в Дарби Каунти или някой друг тим, преди да се върне в Лондон. В крайна сметка обстановката сега го налага, а още повече, че бившият халф е големият фаворит на феновете и те искат да го видят на треньорската скамейка. Очаква се този ход да предизвика фурор сред привържениците.", "date": "2019.06.14", "title": "Лампард поема Челси"}
{"url": "https://standartnews.com/sport/uefa-razsledva-blgariya-394799.html", "text": "ЕФА е стартирала дисциплинарна процедура срещу България заради расистко поведение на публиката на мача с Косово, се съобщава на официалната страница на евроцентралата. Това означава, че част или целия стадион \"Васил Левски\" може да бъде затворен за най-итересния ни мач в евроквалификациите срещу Англия. \r\n  \r\nПричината за процеурата е, че от делегацията на Косово са се оплакали на дежурния делегат от Естония Олег Харламов, че в 28-ата минута е скандирано \"Убий шиптъра\".", "date": "2019.06.14", "title": "УЕФА разследва България"}
{"url": "https://standartnews.com/sport/mesi-trgva-km-golyamata-tsel-titla-s-arzhentina-programa-394832.html", "text": "Тази нощ в 03,30 часа българско време започва Копа Америка 2019. Домакинът Бразилия се изправя срещу Боливия, а целта пред \"селесао\" е само една - титлата! Това е петият път, в който тази страна приема надпреварата и досега в предишните четири издания у дома печели неизменно трофея. Дали обаче сега ще успее без голямата си звезда Неймар? Надеждите са в Роберто Фирмино и Габриел Жесус, които трябва да поведат тима към титлата. \r\nСъщата е целта обаче и на Лео Меси и Аржентина. Геният на Барселона досега  неизменно се проваля в опитите си да донесе титла от голямо първенство на своята страна и е амбициран най-после да стори това. \r\nБразилия - Боливия \r\nВенецуела - Перу \r\nБоливия - Перу \r\nБразилия - Венецуела \r\nБоливия - Венецуела \r\nПеру - Бразилия \r\nАржентина - Колумбия \r\nПарагвай - Катар \r\nКолумбия - Катар \r\nАржентина - Парагвай \r\nКатар - Аржентина \r\nКолумбия - Парагвай \r\nУругвай - Еквадор \r\nЯпония - Чили \r\nУругвай - Япония \r\nЕквадор - Чили \r\nЕквадор - Япония \r\nЧили - Уругвай \r\n1. Победител \"А\" - Трети \"B\" или \"C\" \r\n2. Втори \"А\" - Втори \"В\" \r\n3. Първи \"В\" - Втори \"С\" \r\n4. Първи \"С\" - Трети \"А\" или \"В\" \r\n5. Победител \"1\" - Победител \"3\" \r\n6. Победител \"2\" - Победител \"4\" \r\n06 юли, 22,00 часа \r\n7 юли, 23,00 часа", "date": "2019.06.14", "title": "Меси тръгва към голямата цел - титла с Аржентина (ПРОГРАМА)"}
{"url": "https://standartnews.com/sport/ne-pusnakha-vereya-vv-vtora-liga-394834.html", "text": "Лицензионната комисия към Българския футболен съюз отказа издаване на лиценз за Втора лига на Верея Стара Загора и тимът ще се състезава в аматьорския футбол от новия сезон. Съставът на Втора лига остава със 17 отбора за сезон 2019/20, като съперниците на Верея ще почиват в съответния кръг.", "date": "2019.06.14", "title": "Не пуснаха Верея във Втора лига"}
{"url": "https://standartnews.com/sport/startira-osmoto-izdanie-na-albena-kp-394779.html", "text": "Стартира най-големия и престижен футболен турнир за аматьори Албена къп 2019. Осмото издание ще продължи от днес до 16 юни 2019 г, като наградния фонд е 12 000 лева. Надпреварата се организира от „Албена“ АД и „Турист Спорт Холидейс“ ЕООД и има за цел \r\nучастниците да съчетаят приятно летуване в курорта с емоциите от престижния аматьорски футболен шампионат. \r\nТрадиционно в турнира участват най-добрите 32 отбора по минифутбол от цялата страна, многократни победители в други аматьорски футболни формати. Снощи в конферентната зала на хотел Добруджа бе теглен и жребия. На участниците се предлагат отличните условия за летуване и перфектните терени в КК „Албена“. Отборите са разпределени в осем групи и след изиграването на предварителния кръг първите два тима от всяка група ще продължат в елиминационна фаза. \r\nПобедителите в турнира ще спечелят 3200 лева, подгласниците им – 2400 лв., тимовете на трето и четвърто място по 1600 лв., а отборите от пето до осмо място по 800 лева. \r\nОфициален патрон на турнира е Димитър Пенев – треньор №1 на 20 век. \r\nСпечелването на титлата „Европейски курорт на спорта за 2019 г.“ предизвиква сериозен интерес към българската морска перла Албена. \r\nКурортният комплекс бе удостоен със званието на Годишната церемония на ACES Europe през декември м.г. в Брюксел. Титлата се дава за първи път в историята и очевидно е причина за увеличените заявки за почивка това \r\nлято. \r\nБогатият календар се допълва от събития както на ниво професионален спорт, така и от турнири за аматьори. Насърчават се детските турнири и пара-спортовете. Наскоро в обновеният вътрешен басейн с минерална вода в сърцето на Албена, стартира и училище по плуване за деца и възрастни. \r\nНаред с това курортът е домакин на над 100 спортни събития тази година, сред които няколко спартакиади, олимпийски младежки фестивал на БОК, тренировъчен лагер на тежкоатлети от Канада, а по инвестиционната програма се реновира инфраструктурата на залата, на футболния комплекс, на игрищата в Оброчище и на плажа се оформят специални площадки за \r\nвъвличане на повече хора в спортни занимания чрез анимациите за почиващите. Общо над 25 000 души ще се възползват през 2019 г. от \r\nспортната база на един от най-добрите световни комплекси в това отношение. Същевременно това лято Албена ще отбележи своя 50-годишен юбилей.", "date": "2019.06.14", "title": "Стартира осмото издание на \"Албена Къп\""}
{"url": "https://standartnews.com/sport/selektsionert-na-mladezhite-posegnal-na-igrachi-394813.html", "text": "Голям скандал избухна в родния футбол след твърденията, че треньорът на юношеския национален отбор по футбол Ангел Стойков е набил двама от играчите си след мач от турнира \"Валентин Гранаткин\" в Русия. Според в-к \"Меридиан Мач\" гневът на треньора са изпитали Димитър Стоянов от Славия и Мартин Петков - Гривата от Левски. Двамата вбесили Стойков с изявите си на терена и той си позволил да започне да раздава шамари в съблекалнята. От БФС все още не се взели отношение по скандала, но се очаква и клубовете на битите футболисти Левски и Славия да излязат с позиция. България записа първата си победа в турнира, след като победи Молдова с дузпи в битката за седмото място. Самият Стойков отрече да е посягал на играчите. Но все пак призна за напрежение. \"В съблекалнята се случиха съвсем нормални неща. Когато отборът не играе добре, е нормално да се съберем и да си поговорим. Не съм бил нито един футболист. Просто проведохме разговор на по-висок тон. Може да съм дръпнал някого за ушите, но е лъжа, че е имало бой. Обстановката в нашия отбор е отлична, но явно някой прави опит да я развали. В момента даже ме намирате по време на разходка, заедно с момчетата\", заяви Стойков пред \"Гонг\".", "date": "2019.06.14", "title": "Селекционерът на младежите посегнал на играчи"}
{"url": "https://standartnews.com/sport/fis-otlichi-bansko-za-podgotovkata-za-svetovnata-kupa-2020-394835.html", "text": "Екип на ФИС воден лично от новия рейс директор на стартовете за световната купа в алпийските ски за жени Петер Гердол инспектира днес ски зона Банско. Визитата е по повод предстоящата на 25-26 януари 2020 световна купа за жени. От българска страна в инспекцията участваха Георги Бобев, вицепрезидент на БФСки и Виктор Гичев, рейс директор на СК в Банско, Георги Попов, отговорник за подтоговката на трасетата, Валентин Стефанов, отговорник на трасетата за СК и др. Основното предизвикателство е организацията през най-тежкият зимен месец - януари - за първи път в Банско толкова рано, като освен времето организацията по подготовка ще се съобрази и с изключително натовареният период Коледа-Нова Година за ски зоната От ФИС останаха приятно изненадани от наличието на снежна покривка в курорта и през тези дни на юни. Екипът на Петер Гердол инспектира трасетата за спускане и супер-г, на които ще се проведат стартовете, финална зона, както и хотелите в които ще се настанят състезатели, гости и журналисти. Банско получи отлична оценка за условията, които предлага и за тази световна купа.", "date": "2019.06.14", "title": "ФИС отличи Банско за подготовката за Световната купа 2020"}
{"url": "https://www.standartnews.com/sport/kostova-na-chetvrtfinal-v-chekhiya-394774.html", "text": "Елица Костова се класира за четвъртфиналите на турнира по тенис на червени кортове в чехкия град Пршеров с награден фонд 25 хиляди долара. Поставената под номер 5 българка победи с 6:2, 7:6 (4) квалификантката Оксана Селехметева (Русия) за близо два часа игра. С успеха Елица си осигури 9 точки за световната ранглиста, а за място на полуфиналите тя ще срещне третата поставена Катинка Вон Дайхман (Лихтенщайн).", "date": "2019.06.14", "title": "Костова на четвъртфинал в Чехия"}
