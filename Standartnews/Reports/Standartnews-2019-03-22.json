{"url": "https://www.standartnews.com/sport/blgarska-delegatsiya-vze-uchastie-na-29-ta-zimna-universiada-387749.html", "text": "От 2 март до 12 март 2019 г. в Красноярск, Русия, се проведе 29-та Зимна Универсиада. Освен българската спортна делегация на събитието като почетен гост присъства и члена на Изпълнителното бюро на БСП, отговарящ за младежката политика и спорта, Атанас Зафиров. Г-н Зафиров получи покана за участие като официален гост на Универсиадата от организационния комитет, отчитайки неговия принос за съвременното развитие на младежката политика и спорта в България. Той не пропусна да поздрави приятелите си в социалните мрежи с нашия уникален празник Баба Марта. Веднага щом влезе в градското летище той ги поздрави : “Честита Баба Марта, приятели. Днес я посрещнах с пет часа по-рано от вас. Поздрави от Красноярск, където имам честта и удоволствието да бъда официален гост на откриването на Световната зимна Универсиада.” Атанас Зафиров представи България на официалната церемония по откриването. Той сподели своите впечатления : ”Домакините от Красноярск предложиха изключителен спектакъл за откриването на Световната зимна Универсиада. Благодаря на организаторите за високата превилегия да бъда ВИП гост на церемонията, стоях на няколко метра от Президента на Руската федерация Владимир Путин. Г-н Путин поздрави гостите и участниците, като с удоволствие подчерна, че се очаква състезанията да бъдат наблюдавани от милиард и половина зрители на планетата.” По време на престоя си в Красноярск, по повод Националния празник на Република България 3 март г-н Зафиров посети базата на българските спортисти, като ги поздрави за празника и им пожела успех, “Макар и скромна (четирима състезатели в две дисциплини - сноуборд и фигурно пързаляне), българската група е силна и мотивирана за успехи. Да им стискаме палци. Честит празник, българи  и да живее България!” Почетният гост беше впечатлен от гостоприемството на жителите на града и безупречната организация на събитието, “Организаторите на Универсиадата в Красноярск се бяха погрижили до най-дребния детайл за удобството и сигурността на своите гости. Благодаря специално за моята персонална автомобилна водачка Вика, която се постара да бъда винаги навреме за срещите и мероприятията, и да не пропусна нищо важно от това изключително световно спортно-културно събитие на годината.” Участието на г-н Зафиров на 29-та Зимна универсиада ще подкрепи бъдещото ни успешно сътрудничество в областта на младежката политика и спорта между България и Русия. Живият контакт между българи и руси е най-добрия начин да бъде заздравено нашето силно приятелство в тези области. Тук бяха постигнати договорености, които  ще бъдат затвърдени от бъдещи двустранни посещения и официални срещи.", "date": "2019.03.21", "title": "Българска делегация взе участие на 29-та Зимна Универсиада"}
{"url": "https://www.standartnews.com/sport/aoiyama-veche-s-10-pobedi-na-turnira-v-osaka-387761.html", "text": "Българският сумист Даниел Иванов - Аоияма вече има 10 победи на силния турнир в Осака. В двубой от 12-ия кръг роденият в Елхово маегашира-7 победи маегашира-11 Рюден чрез  хватката \"хикиотоши\". Даниел Иванов има 10 победи и само 2 поражения в актива си до момента. В 13-ия кръг българинът ще се изправи срещу маегашира-12 Йошикадзе. Срещу него Иванов има 11 победи и 11 поражения. \r\nСлед днешния кръг йокодзуна Хакухо единствен остава с пълен актив от 12 победи. Големият шампион победи одзеки Точиношин чрез \"йорикири\".", "date": "2019.03.21", "title": "Аоияма вече с 10 победи на турнира в Осака"}
{"url": "https://www.standartnews.com/sport/dnes-startirat-kvalifikatsiite-za-evro-2020-po-futbol-387760.html", "text": "Квалификациите за европейското първенство по футбол за мъже през 2020 година стартират днес. По програма ще има 10 двубоя. \r\nБългария започва кампанията си за Евро 2020 в петък с двубой срещу Черна гора в група „А“ от 19 часа на стадион „Васил Левски“. В най-интересният мач довечера от 21,45 ч Белгия приема Русия в група „I“. Досега двата тима са изиграли 10 мача, като са си поделили по 4 победи, а 2 мача са завършили наравно. \r\nКазахстан – Шотландия (17:00 часа) \r\nКипър – Сан Марино (19:00) \r\nСеверна Ирландия – Естония (21:45) \r\nХоландия – Беларус (21:45) \r\nХърватия – Азербайджан (21:45) \r\nСловакия – Унгария (21:45) \r\nАвстрия – Полша (21:45) \r\nСеверна Македония – Латвия (21:45) \r\nИзраел – Словения (21:45).", "date": "2019.03.21", "title": "Днес стартират квалификациите за Евро 2020 по футбол"}
{"url": "https://standartnews.com/sport/smenyat-vratari-v-natsionalniya-zaradi-kontuziya-387790.html", "text": "Нова контузия извади национал от лагера за старта в квалификациите за Евро 2020. След нападателя на Каляри Кирил Десподов и вратарят на Лудогорец Пламен Илиев бе освободен от първия тим и то само 24 часа преди мача с Черна гора в София. Стражът на шампионите е с контузия, която лекарите не са излекували. Поради това Илиев е освободен и на негово място за мачовете с Черна гора и Косово бе извикан  стража на Дунав (Русе) Благой Макенджиев. България приема Черна гора в първа квалификация за Евро 2020 утре от 19:00 часа на Националния стадион \"В. Левски\", а в понеделник гостува в Прищина на състава на Косово.", "date": "2019.03.21", "title": "Сменят вратари в националния заради контузия"}
{"url": "https://standartnews.com/regionalni/13-detsa-ot-krdzhali-osinoveni-v-chuzhbina-prez-2018-godina-387768.html", "text": "13 са международните осиновявания в област Кърджали през м.г. Част от децата са отглеждани в приемни семейства, а други са от детски центрове, съобщи директорът на РД „Социално подпомагане” в Кърджали Цветомир Хаджиев. Към 28 февруари 2019 година в Кърджалийско са регистрирани 31 приемни семейства, които са се възползвали от услугата „Приемна грижа”.„ Шест от регистрираните приемни семейства са без настанени деца, тъй като тези, за които са се грижили, вече са осиновени”,  обясни  Хаджиев. \r\nОсиновяванията и реинтеграцията са най-честата причина за прекратяване на приемната грижа. На следващо място са миграционните процеси в областта. Липсват приемни семейства, желаещи да полагат грижа за деца с увреждания и деца с девиантно поведение. Според анализ на отделите „Закрила на детето” към местните дирекции „Социално подпомагане” са необходими именно приемни семейства за деца с увреждания.  ", "date": "2019.03.21", "title": "13 деца от Кърджали осиновени в чужбина през 2018 година"}
{"url": "https://www.standartnews.com/sport/fakelt-za-tokio-2020-e-kato-v-vishnevo-drvo-387764.html", "text": "Представиха официално в японската столица факела за щафетата с олимпийския огън за Игрите в Токио 2020. Факелът е с цвят \"златна сакура\", тежи около 1.2 км и е изработен от алуминий. Един от най-известните символи на пролетта в Япония са великолепните розови вишневи дървета, наричани още сакура. Факелът е направен в такъв стил, че да изобрази формата на пламъка. Петте светлинки, излъчвани от венчелистчетата, се събират в центъра на факела. Забележителното е, че част от материала за изработката, е взет от рециклиран алуминий, използван при изграждането на временни жилища в североизточната част на страната, засегната от земетресението и цунамито през 2011 година. Така създателите на факела искаха да почетат всички пострадали от бедствието на 11 март 2011 година, и да подкрепят процеса на възстановяване на региона. Очаква се олимпийският огън да бъде запален на 11 март следващата година, за да се отбележи отново трагедията. След това на 20 март той ще пристигне в Япония, а на 26 март щафетата с олимпийския огън ще започне от префектура Фукушима. Фукушима също ще бъде домакин на състезанията по бейзбол и софтбол, които са част от олимпийската програма за първи път. Олимпийските игри в Токио 2020 ще се проведат от 24 юли до 9 август.", "date": "2019.03.21", "title": "Факелът за Токио 2020 е като вишнево дърво"}
{"url": "https://www.standartnews.com/sport/germaniya-prodlzhava-da-buksuva-video-387709.html", "text": "Тимът на Германия записа равенство – 1:1, по време на приятелски мач срещу Сърбия преди старта на предстоящите европейски квалификации и за двете селекции. Стрелецът на Айнтрахт Франкфурт Лука Йович даде превес на западните ни съседи с гол в 12-ата минута на „Фолскваген Арена”, а Леон Горетцка изравни резултата в 69-ата минута, за да оформи крайния резултат. Нападателят на Цървена звезда Милан Павков получи директен червен картон, след като реферът Боби Мадън го изгони след цинично нарушение срещу крилото на Манчестър Сити Лерой Сане. Продукцията, която Маншафта изнесе във Волфсбург, не се понрави на препълнения стадион, като колебливото представяне на Германия на Йоаким Льов продължава, въпреки че селекционерът понечи да подмладява състава преди Европейското първенство през 2020-а година. В последните си осем мача Бундестима има три победи, като само една е в официален мач (бел. ред: срещу Швеция на Мондиал 2018 с 2:1).", "date": "2019.03.21", "title": "Германия продължава да буксува (ВИДЕО)"}
{"url": "https://www.standartnews.com/sport/kobrata-shche-bde-golyamo-shou-v-kaliforniya-387710.html", "text": "Най-добрият български боксьор Кубрат Пулев заяви, че очаква да се получи зверско шоу на неговия мач срещу Богдан Дину. „Чувствам се перфектно, зареден, силен, здрав и с боен дух. Разбира се, че срещата с българската общност тук ме зареди. Винаги ме зареждат, защото приемат много лично моите победи и загуби“, коментира Пулев. „Кени Адамс е по-скоро треньор на брат ми. Аз съм тук и с Ули Вегнер. Тренираме заедно в залата на „Топ Ранк“, с които подписах. Тренираме здраво. Трябва да победим“, добави той. „По друг начин правим нещата, защото концепцията е различна. Противникът ми предполагам, че вече е тук. Нямам представа и не мога да кажа съвсем точно.“ „На този етап не съм влизал в залата. Чувствам се добре. Целият тим на „Топ Ранк“ са много мили и учтиви. Работата е много добра комплектована. Има добра дисциплина. Няма вече почти никакви билети. Ще бъде зверско шоу. Аз съм близо месец вече тук и се аклиматизирах. Първите пет, шест, седем дни бяха по-трудни“, продължи Кубрат. „Не съм имал възможност да стигна до плажовете. Програмата е разчетена и нямам такова свободно време. Евентуално след мача. Сега съм се концентрирал върху мача.“ „Всеки един бой за мен е като мач за световна титла. Не трябва да губим. Трябва само да побеждавам. Подобен тип събития от българин не е правено тук. Чувствам се много добре. Това ми дава още по-голяма мотивация да побеждаваме. Хъсът ми да победя е още по-голям.“ „Смятам, че българите, които ще напълнят залата ще се изкефят много. Аз съм се концентрирал върху мач. За мен не е проблем да се изправя срещу всеки. Казал съм, че съм готов да изляза срещу всеки. Всеки един от тях мога да победя. Знам какво мога. Когато съм подготвен добре, което е най-важното, мога да победя всеки“, каза още Кубрат Пулев пред \"Гонг\".", "date": "2019.03.21", "title": "Кобрата: Ще бъде голямо шоу в Калифорния"}
{"url": "https://www.standartnews.com/sport/mik-shumakher-za-men-ne-e-problem-da-me-sravnyavat-s-bashcha-mi-387738.html", "text": "Мик Шумахер сподели целите си за предстоящия дебютен сезон за него във Формула 2 и заяви, че за него сравненията, които хората правят с легендарния му баща – Михаел Шумахер – не са проблем. Шумахер-младши заяви, че успехите, които е постигнал баща му, са нещо, от което се вдъхновява. \r\n\"Да бъда сравняван с моя баща никога не е било проблем за мен. Много е просто – за мен да бъда сравняван с най-добрия пилот в историята на Формула 1 е цел, която искам да постигна. Фактът, че баща ми е моят идол е нещо специално. Чувствам се поласкан да бъда сравняван с него, защото аз все още мога само да се уча и да се опитвам да постигна прогрес\", сподели Шумахер-младши. \"Стъпката от Формула 3 всъщност не е толкова голяма. Най-трудната част е да разбера гумите на 100%. Имаме много по-висока скорост и повече притискане, така че предизвикателството е страхотно. Мога да уча много от академията на Ферари и искам да се възползвам максимално. Те ме посрещнаха в семейството, което винаги е било част и от моето семейство\", допълни Мик. Новият сезон за младата надежда започва на 29 март в Бахрейн, където Мик ще кара с тима на Према, с който настоящият пилот на Ферари Шарл Леклер вдигна титлата във Формула 2 през 2017 г. Очаква се Мик Шумахер да проведе и два теста с болид от Формула 1 през 2019-а като част от академията за млади пилоти на Ферари.", "date": "2019.03.21", "title": "Мик Шумахер: За мен не е проблем да ме сравняват с баща ми"}
{"url": "https://www.standartnews.com/sport/top-atleti-idvat-na-maratona-v-stara-zagora-387719.html", "text": "Надпреварата в града на липите отново дава старт на веригата „Бягането \r\nкато начин на живот“ \r\nПлеяда елитни атлети пристигат за Маратон Стара Загора 2019. Четвъртото \r\nпоредно издание на състезанието е насрочено за следващия уикенд, на 31 \r\nмарт, и отново ще даде старт на веригата надпревари, обединени под \r\nмотото „Бягането като начин на живот“. И още: за втора поредна пролет \r\nСтара Загора ще определи държавните шампиони в полумаратона. \r\nНа старт в класическата дистанция от 42.195 км ще застанат двамата \r\nминалогодишни победители. При мъжете мароканецът с италиански паспорт \r\nАхмед Насеф отново ще е сред основните фаворити за големия джакпот, \r\nкойто на два пъти му се изплъзва за съвсем малко. При дамите отново на \r\nлиния е Рут Матебо, която миналата година записа победи и в трите \r\nбългарски маратона и грабна за втори пореден сезон големия джакпот от 20 \r\n000 лв. \r\nНа двамата обаче въобще няма да им е лесно, защото се очертава да \r\nсрещнат много силна конкуренция. В Стара Загора ще бягат двама елитни \r\nмароканци. Нуни Редуан пристига с реномето на бронзов медалист от Wizz \r\nAir София маратон миналата есен и с личен рекорд 2.15:35 ч. Неговият \r\nсънародник Йосеф Сбай пък има злато от полумаратона в София преди две \r\nгодини. \r\nВсички те ще трябва да се справят с атаките на кенийската армада. В \r\nграда под липите ще видим трима представители на тази прочута в цял свят \r\nшкола. Еванс Тануи е горд с победата си на полумаратона в Сплит тази \r\nгодина с резултат 1.04 ч., негови сънародници по трасето ще бъдат Андрю \r\nМангата и Хосе Тюей, който е шампион от маратона в Загреб през 2017 г., \r\nличното му постижение е 2.15:01 при победата му в Касел (Гер). \r\nИ още един атлет може да се намеси в борбата за титлата в града на \r\nлипите - Джан Симукека от Руанда бе четвърти на миналогодишния Софийски \r\nмаратон, запомнен с много силни резултати. \r\nВсички елитни бегачи в Стара Загора имат лични рекорди около 2:15, което \r\nе обещание за оспорвани битки по трасето. \r\nПри жените кенийката Рут Матебо е добре познатата и винаги смятана за \r\nфаворит. Тя ще защитава титлата си от миналата година в съперничество с \r\nнейната сънародничка Емили Чериот, която идва в България с престижа на \r\nшампионка от маратона в Маракеш (Мар) с резултат 2.38 ч.  Тази година са \r\nсе записали и две състезателки от Мароко: Наска Машрум и Илхан Ел \r\nМуради, като и двете бягат маратон за около 2.45 ч. В Стара Загора \r\nотново ще видим и „сребърната“ от миналата година Вира Овчарук, \r\nукраинката спечели няколко медала от маратонските бягания в България. \r\nСтартът в Стара Загора следващата неделя е точно в 10.00 ч. Участниците \r\nмогат да избират между три дистанции – класическата от 42.195 км, \r\nполумаратон 21 км и 10.5 км, което дава възможност повече любители на \r\nбяганията да се включат в надпреварата. Организатори са Община Стара \r\nЗагора, Министерство на младежта и спорта, Български олимпийски комитет, \r\nАсоциация „Спорт в свободното време“, Спортен клуб лека атлетика Берое, \r\nСпортен клуб Ракета и БФЛА. \r\nКонтролното време на 42.195 км е пет часа и трийсет минути, а на 21 км е \r\nтри часа. На класическата дистанция атлетите ще стартират със червени \r\nномера на гърдите, на 21 км със сини и на 10.550 км със зелени. \r\nВсеки участник в дистанциите 10.550 км, 21 км и 42.195 км, задължително \r\nтрябва да направи своята регистрация онлайн, след което да плати по \r\nелектронен път с кредитна карта или банков превод. Крайният срок за \r\nрегистрация е до понеделник, 25 март 2019 в 23:59 ч. \r\nУчастниците ще получат рекламна тениска, а успешно завършилите \r\nдистанциите 42км, 21км и 10.5км ще бъдат отличени и с медал за участие \r\nкато спомен от събитието. \r\nНепроменени остават големите премии за призьорите, които вече четвърта \r\nпоредна година осигуряват участието на елитни атлети и регистрирането на \r\nмного силни резултати в отделните български маратони. Победителите в \r\nСтара Загора – и при мъжете, и при жените - ще получат по 8000 лв., \r\nзаелите второ място – по 3000 лв, класиралите се трети – по 2000 и т.н. \r\nдо 10-о място с 400 лв. \r\nНовото тази година: 20-хилядният джакпот вече се обвързва с добри \r\nрезултати, отпада изискваният минимум точки \r\nОрганизаторите отново осигуряват суператрактивен награден фонд за \r\nбългарската верига от маратони „Бягането като начин на живот“. Наред с \r\nголемите премии за призьорите, впечатляващ е и допълнителният бонус от \r\n20 000 лв., предвиден за най-добро представяне (общо при мъжете и при \r\nжените) в трите маратона в една година чрез класиране по специална \r\nточкова система. \r\nСега обаче регламентът е леко променен и обвързва спечелването на \r\nджакпота с регистриране на добри резултати. За всеки старт отново се \r\nдават за първо място по 10 т., за второ по 8, за трето по 6 и т.н. до 1 \r\nточка за осмо място. При равенство в точките победител е записалият \r\nпо-предни класирания, ако и по този показател имаме равенство джакпотът \r\nсъответно се дели. Отпада досегашният минимум от 20 т. за спечелване на \r\nбонуса, но точки се получават само за резултати под 2.25 ч. при мъжете и \r\nпод 2.45 ч. при жените. Организаторите вярват, че по този начин ще се \r\nстимулират по-класни постижения, което ще направи българските маратони \r\nоще по-атрактивни и престижни. \r\nПрипомняме рекордите на маратон Стара Загора: при мъжете 2.19:04 ч. на \r\nмароканеца Абделади Тияр и при жените 2.42:00 ч. на Белайнеш Югезу (Ет) \r\n- и двата резултата са от преди две години. \r\nЕто и всички призьори на класическата дистанция в историята на Маратон \r\nСтара Загора: \r\n2016 \r\nМЪЖЕ: Лахсен Мокраджи(Мар) 2.26:03 ч., Патрик Муриуки Вачира(Кен) \r\n2.26:05, Ахмет Насеф(Ит) 2.26:06 \r\nЖЕНИ: Николина Сустич(Хър) 2.54:53, Неле-Алдер Беренс(Гер) 2.59:03, \r\nРадосвета Симеонова(Бъл) 3.08:34. \r\n2017 \r\nМЪЖЕ: Абделади Таяр(Мар) 2.19:47 ч., Хенри Кембой(Кен) 2.21:16, Бирхану \r\nАсфав((Ет) 2.27:00. \r\nЖЕНИ: Белайнеш Югезу(Ет) 2.42:00 ч., Ивана Лодзя(Ит) 2.42:24, Рут \r\nМатебо(Кен) 2.42:49. \r\n2018 \r\nМЪЖЕ: Ахмет Насеф (Ит) 2.23:07 ч., Абел Роб (Кен) 2.23:54, Тарик \r\nБамааруф (Мар) 2.24:44 ч. \r\nЖЕНИ: Рут Матебо (Кен) 2.48:11, Вира Овчарук (Укр) 2.49:41, Зита Касцер \r\n(Унг) 2.57:59.", "date": "2019.03.21", "title": "Топ атлети идват на маратона в Стара Загора"}
{"url": "https://www.standartnews.com/sport/smenyat-vratari-v-natsionalniya-zaradi-kontuziya-387790.html", "text": "Нова контузия извади национал от лагера за старта в квалификациите за Евро 2020. След нападателя на Каляри Кирил Десподов и вратарят на Лудогорец Пламен Илиев бе освободен от първия тим и то само 24 часа преди мача с Черна гора в София. Стражът на шампионите е с контузия, която лекарите не са излекували. Поради това Илиев е освободен и на негово място за мачовете с Черна гора и Косово бе извикан  стража на Дунав (Русе) Благой Макенджиев. България приема Черна гора в първа квалификация за Евро 2020 утре от 19:00 часа на Националния стадион \"В. Левски\", а в понеделник гостува в Прищина на състава на Косово.", "date": "2019.03.21", "title": "Сменят вратари в националния заради контузия"}
{"url": "https://www.standartnews.com/sport/valeri-marinov-s-vtori-medal-ot-letnite-igri-na-speshl-olimpiks-387733.html", "text": "Валери Маринов спечели втори медал по време на Световните летни игри на Спешъл Олимпикс, които се проведоха в Абу Даби. Той спечели 4-то място в отборното състезание по боче, заедно с Елена Илиева. Двамата са от Защитено жилище. Валери е от Благоевград, а Елена от село Крушари. По време на игрите двамата показаха отлични умения и страхотна отборна игра. \r\nПреди броени дни, по време на състезанията за хора с интелектуални затруднения, Валери спечели бронзов медал и се качи на стълбичката. \r\n    \r\nСпешъл Олимпикс се стреми да създаде един по-добър общ свят, в който хората да приемат различията помежду си спокойно и отворено, без страх и предубеждения.  Движението организира целогодишно спортно-състезателна дейност в различни Олимпийски спортове за деца и възрастни с интелектуални затруднения.  ", "date": "2019.03.21", "title": "Валери Маринов с втори медал от летните игри на Спешъл Олимпикс"}
{"url": "https://standartnews.com/sport/germaniya-prodlzhava-da-buksuva-video-387709.html", "text": "Тимът на Германия записа равенство – 1:1, по време на приятелски мач срещу Сърбия преди старта на предстоящите европейски квалификации и за двете селекции. Стрелецът на Айнтрахт Франкфурт Лука Йович даде превес на западните ни съседи с гол в 12-ата минута на „Фолскваген Арена”, а Леон Горетцка изравни резултата в 69-ата минута, за да оформи крайния резултат. Нападателят на Цървена звезда Милан Павков получи директен червен картон, след като реферът Боби Мадън го изгони след цинично нарушение срещу крилото на Манчестър Сити Лерой Сане. Продукцията, която Маншафта изнесе във Волфсбург, не се понрави на препълнения стадион, като колебливото представяне на Германия на Йоаким Льов продължава, въпреки че селекционерът понечи да подмладява състава преди Европейското първенство през 2020-а година. В последните си осем мача Бундестима има три победи, като само една е в официален мач (бел. ред: срещу Швеция на Мондиал 2018 с 2:1).", "date": "2019.03.21", "title": "Германия продължава да буксува (ВИДЕО)"}
{"url": "https://standartnews.com/sport/kobrata-shche-bde-golyamo-shou-v-kaliforniya-387710.html", "text": "Най-добрият български боксьор Кубрат Пулев заяви, че очаква да се получи зверско шоу на неговия мач срещу Богдан Дину. „Чувствам се перфектно, зареден, силен, здрав и с боен дух. Разбира се, че срещата с българската общност тук ме зареди. Винаги ме зареждат, защото приемат много лично моите победи и загуби“, коментира Пулев. „Кени Адамс е по-скоро треньор на брат ми. Аз съм тук и с Ули Вегнер. Тренираме заедно в залата на „Топ Ранк“, с които подписах. Тренираме здраво. Трябва да победим“, добави той. „По друг начин правим нещата, защото концепцията е различна. Противникът ми предполагам, че вече е тук. Нямам представа и не мога да кажа съвсем точно.“ „На този етап не съм влизал в залата. Чувствам се добре. Целият тим на „Топ Ранк“ са много мили и учтиви. Работата е много добра комплектована. Има добра дисциплина. Няма вече почти никакви билети. Ще бъде зверско шоу. Аз съм близо месец вече тук и се аклиматизирах. Първите пет, шест, седем дни бяха по-трудни“, продължи Кубрат. „Не съм имал възможност да стигна до плажовете. Програмата е разчетена и нямам такова свободно време. Евентуално след мача. Сега съм се концентрирал върху мача.“ „Всеки един бой за мен е като мач за световна титла. Не трябва да губим. Трябва само да побеждавам. Подобен тип събития от българин не е правено тук. Чувствам се много добре. Това ми дава още по-голяма мотивация да побеждаваме. Хъсът ми да победя е още по-голям.“ „Смятам, че българите, които ще напълнят залата ще се изкефят много. Аз съм се концентрирал върху мач. За мен не е проблем да се изправя срещу всеки. Казал съм, че съм готов да изляза срещу всеки. Всеки един от тях мога да победя. Знам какво мога. Когато съм подготвен добре, което е най-важното, мога да победя всеки“, каза още Кубрат Пулев пред \"Гонг\".", "date": "2019.03.21", "title": "Кобрата: Ще бъде голямо шоу в Калифорния"}
{"url": "https://www.standartnews.com/sport/bg-geymri-shampioni-na-svetovnoto-v-kitay-387746.html", "text": "\r\nБългарски отбор по гейминг стана номер 1 на Световното първенство по компютърни игри в Китай. Турнирът се проведе през изминалия уикенд в Шанхай. Българският отбор не бе смятан за фаворит в състезанието и представянето му изненада всички. Но нашите петима шампиони от Windigo Gaming грабнаха златото и се прибират вкъщи с 500 000 долара награда. Тази година наградният фонд на турнира беше 890 хил. долара. \r\nНашият отбор се състезава в играта CS:GO от серията Counter Strike. Той се наложи над световноизвестни тимове, включително и миналогодишните шампиони Fnatic от Великобритания. На финала пък надделя над поляците от Ago Esports. \r\nЛидер на бг тима е Камен „bubble“ Костадинов. 18-годишният Георги „Shipz” Григоров спечели и приза „Най-ценен играч“ за цялото първенство, съобщи \"Свободна Европа\".  \r\nМалко след церемонията по награждаването Костадинов каза в интервю за организаторите на турнира WESG, че още му е трудно да повярва, че са шампиони. По думите му, отборът има само няколко дни за почивка, преди да започне подготовка за следващото състезание на 30 март в Германия. Там предстои турнир, който се казва United Masters League и момчетата от Windigo.Gaming  се надяват да победят отново. \r\nWindigo.Gaming е създаден през октомври 2017 г. Собственик е украинецът Артур Йермолайев. \r\nРоднина на един от участниците в състезанието и голям фен на отбора - Иван Ангелов, разказа пред vesti.bg повече за събитието в азиатската страна. \r\nОтборите в състезанието са групирани в 8 групи, като на случаен принцип се избират тези, които ще се изправят един срещу друг. Първият отбор, срещу който се изправиха нашите момчета, се казва Furious и е от Аржентина, победиха ги с 2:0, казва Ангелов.  \r\nВторият  отбор - MIBR от Бразилия, падна от нашите с 1:2. След тази победа вече стигнаха до полуфинал, където се изправиха срещу G2  от Франция. Тях ги победиха с 2:0, при което стигнаха до големия финал и се бориха за златните медали и наградата от 500 хиляди долара.  \r\nНа финала бяха изправени срещу AGO от Полша. Двубоят беше оспорван, но Windigo успяха да се преборят с тях при резултат 2:1 и да грабнат златото, разказа още Иван Ангелов.  \r\nПо думите му, у нас много малко хора приемат този вид спорт, гледат на него като на игра. А всъщност в световен мащаб се провеждат хиляди състезания и играенето на игри се е превърнало в официален спорт, а наградният фонд е завиден. \r\n\"Тази победа е повод за радост и гордост, че българите сме велики и развиващи се в много различни неща, повечето с положителен отзвук\", допълни още Ангелов. \r\n ", "date": "2019.03.21", "title": "БГ геймъри шампиони  на Световното в Китай"}
{"url": "https://www.standartnews.com/chudesata_na_balgariya/15-neshcha-koito-ne-znaem-za-skalata-nevyastata-387778.html", "text": " е част от уникалния естествен ландшафт, издигащ снага високо над левия бряг на река Черна. Намира се западно от Смолян. В горната си част той е скала, която представлява пресечен конус. Върхът, наричан днес Турлука, се вижда от всички краища на смолянската котловина. Скалата \"Невястата\" е символ на Смолян. се стига по екопътека \"Невястата\". Тя започва от разклона за манастира \"Св. Пантелеймон\" на пътя Пампорово - Смолян. . По нея има 3 панорамни площадки, както и площадка за деца. На много места са поставени пейки за отдих. Тишината е оглушителна, гледката - ослепителна.  предлага Турлука. Това е най-посещаваното място за катерене в района около Смолян. Скалният масив се издига величествено над всичко което го заобикаля.  с различна степен на трудност има скален масив \"Невястата\". Включително желязна стълба (via feratta) и изкуствена стена за катерене. В края си тя стига до т. нар. “тролей” – опънато над пропаст стоманено въже, по което любителите на силни преживявания могат да се спуснат със специалната екипировка на алпийския клуб, който стопанисва съоръженията тук.  е дължината на спускането по стоманеното въже.  през вековете останките от древно тракийско светилище. Открито е от археолога Никола Дамянов през 2008 г. Според него цялата скала е едно светилище. Навсякъде  по нея са открити култови ями с различна форма и големина, някои от които са свързани с канали.  на скалата тракийските жреци са палели огромен огън, за да правят предсказания. свързва скалата \"Невястата\" и Перперикон. Скалният град на траките е пазел най-известното в древността светилище, чийто оракул е гадаел с огнен ритуал и е бил по-известен от Делфийския. Според легендите дори Александър Македонски е посетил оракула на Перперикон, за да научи съдбата си. , че светилището е било действащо още от XVІ-XV век преди Христа. Но за да се потвърди тази хипотеза са нужни нови проучвания.  има край Смолян. Тя обаче е по-малка и по-стръмна.  е съкровена. В града има квартал \"Невястата\" и улица \"Невяста\".  в края на който е \"Невястата\" също е една от емблемите на града. В Смолян има и кв. \"Соколица\", и улица \"Соколица\" и хотел \"Соколица\". Той е известен от времето на соца, но в момента се руши. Миналата година рухна 11-тият му етаж.  наричат местните и скалния феномен край Широка Лъка по пътя за Девин, който носи туристическото име \"Момата\". Името Турлука според Ив. Панайотов и К. Страшимиров произлиза от турло - стадо, скупчено на почивка в горещината. В старобългарския език обаче такава дума не съществува. В днешните български говори \"турло\" се среща със значение гъст прах или гъст дим във въздуха. Използва се и за гъста, рошава коса. \r\nТова обаче едва ли е дало името на голата скала. В турския език съществува дума торлук. Тя означава жижница (трап) за горене на дървени въглища. Специалистите казват, че в района не е имало жижница, затова най-вероятно и това не е свързано с произхода на името на върха. Изследователите на историята на Смолян свързват името Турлук с думата турла. Защото така местното население нарича всички купообразни върхове, на които с имало крепости. \r\nТочно под върха, на 1 км източно от Смолян, има местност, която се нарича Турлата. Това дава основание на учените да смятат, че старото име на върха е било именно Турлата. Стара легенда разказва, че рано сутрин върху скалите на Турлука се явявал ангел. Можел  обаче да го види само чистият в сърцето човек, който върши добрини. Хора от близо и далеч се стичали да чакат ангела, но така и никой не получавал Божията поличба. Напротив хората линеели, умирали. Никой не знаел дали причината била непозната болест от околните блата, които разнасяли страшна смрад, или Божие наказание, защото били лоши. \r\nРешил местният ерген Муньо овчаря да чака ангела и да измоли милост. Започнал всяка сутрин да стои под скалите и да гледа в небето над тях. \r\nМинала зимата, дошъл Благовец. И тогава - о, чудо. Ангелът се извисил. Разперил ослепително белите си криле. Овчарят едва успял да види как с пръст ангелът очертал линия от езерото към река Черна. И се случило второ чудо - там, където минал ангелският пръст бликнала кристалночиста и бързоструйна река. Там се заселете, за да не мрете от болести, чул небесен глас Муньо. Разказал овчарят историята на хората, послушали те Божия глас и основали селище там, където казал Ангела - край Муньовската вода. През вековете наричали селището с много имена - Пашмакли, Ахъ челеби, Езерово...Днес то се казва Смолян.    ", "date": "2019.03.21", "title": "15 неща, които не знаем за скалата \"Невястата\""}
{"url": "https://standartnews.com/biznes/iznost-ni-za-sauditska-arabiya-40-mln-387731.html", "text": "Двустранните търговски връзки между България и Саудитска Арабия се развиват динамично и възходящо. Налице е постоянен интерес за работа и сътрудничество в различни области между бизнеса от двете страни. Това заяви министърът на икономиката Емил Караниколов в приветствие към участниците в българо-саудитски бизнес форум, който се проведе в Рияд. На форума участие взеха над 80 български и саудитски компании от секторите земеделие, хранително-вкусовата промишленост, фармацевтична и машиностроителна промишленост, информационни технологии и туризъм. Караниколов изтъкна, че през 2016 г. и 2017 г. са подписани три важни документа: Меморандум за разбирателство за сътрудничество в областта на туризма, Споразумение за избягване на двойното данъчно облагане, Споразумение за взаимно сътрудничество в областта на земеделието, животновъдството и рибарството. „В момента работим за съгласуване на Споразумение за насърчаване и защита на инвестициите.  Очакваме също да създадем Смесена междуправителствена българо-саудитска Комисия за икономическо сътрудничество, като подпишем Статут за нейната работа“, подчерта Караниколов. Той допълни, че с приемането на нови двустранни договорености се върви уверено напред към създаване и задълбочаване на нови партньорски дългосрочни взаимноизгодни отношения. Икономическият министър посочи, че през последното десетилетие има значителен ръст на двустранната търговия, която надхвърля 100 милиона щатски долара, на фона на доста по-скромните обеми през предходните години. „През 2018 г. се наблюдава увеличение на българския износ за Саудитска Арабия в сравнение с предходната година, като надхвърля 40 млн. щатски долара. Убеден съм, че нашите две страни са в състояние да навлязат в нов етап на взаимноизгодни търговско-икономически отношения“, заяви Караниколов. По думите му настоящият форум дава отлична възможност да бъдат дискутирани и представени предимствата и качествата на продуктите, производствените технологии и ноу-хау, използвани в двете страни.", "date": "2019.03.21", "title": "Износът ни за Саудитска Арабия – $40 млн."}
{"url": "https://standartnews.com/biznes/gorivata-poskpnakha-za-prva-prolet-387780.html", "text": "С идването на пролетта и желанието на хората да пътуват повече, цените на горивата тръгнаха нагоре. Бензинът и дизелът стигнаха най-високите си нива от началото на годината.  \r\nСпоред данни на специализирания сайт Fuelo.net, към 19 и 20 март бензинът А95 се продава средно за 2,11 лева за литър, а дизелът - за 2,31 лева. За сравнение, в началото на месеца цените им са съответно 2,08 и 2,28 лева. \r\nНа различните бензиностанции най-ниската цена за А95 е 1,92 лева, а най-високата - 2,14. При дизела разликата е между 2,04 и 2,34 лева. \r\nТова е най-сериозното поскъпване на горивата от началото на годината. През януари цената на А95 беше между 1,95 и 1,96 лева за литър, а тази на дизела - между 2,14 и 2,16 лева. \r\nЦените достигнаха пика си през октомври и ноември миналата година, когато бяха на най-високото си равнище за последните 5 години. Тогава цената на бензина скочи до 2,38 лева, а на дизела - до 2,42 лева. \r\nПоскъпването идва на фона на ръст в цените на петрола на световния пазар. Майските фючърси на сорта Brent добавиха 8 цента, до 67,62 долара за барел, а американският WTI за април достига ниво от около 59 долара за барел. \r\nПетролът формира 41% от цената на дребно на бензина и 40% на дизела. Но тъй като на борсите се търгуват предимно фючърси (суровината се плаща, а доставката се забавя обикновено с месец), промените на котировките на петрола се отразяват върху цените на горивата със закъснение до около месец и десетина дни най-много. \r\nПикът на цените на петрола беше през октомври 2018 г., когато фючърсите на Brent удариха 81.50 долара за барел, а на американския лек суров петрол (WTI) - 72 долара за барел. След това последва силното понижение с 20 долара до 30 януари 2019 г., когато котировките на Brent спаднаха до 61.53 долара за барел, а на WTI дон 53.43 долара за барел. \r\nСлед постоянно поскъпване от миналата седмица, в момента цените на суровината се понижават. Причините за това са основно две: От началото на 2019 г. ОПЕК и други държави извън картела, в това число и Русия, подписаха споразумение да намалят с общо 1.2 милиона барела на ден доставките, за да балансират пазарите. Допълнителна подкрепа цените получиха и от санкциите на САЩ срещу износителите на петрол Иран и Венецуела. \r\nВ същото време, повишените добиви на американския петрол, предимно от шисти, който от началото на 2018 г. е нараснал до около 12 милиона барела на ден, отрежда на САЩ лидерското място на най-голям производител в света, изпреварвайки Русия и Саудитска Арабия, припомни dir.bg. \r\n ", "date": "2019.03.21", "title": "Горивата поскъпнаха  за първа пролет"}
{"url": "https://standartnews.com/biznes/ochakvani-problemi-pred-sgvaemite-telefoni-387741.html", "text": "След години на слухове за тях, телефоните с огъващи се дисплеи най-сетне започват да се материализират. Червените флагчета обаче са осеяли пътя пред тяхното успешно лансиране сред потребителите, твърди Реймънд Уонг от технологичното издание Mashable, който още през 2017 г. прогнозира, че огъващите се телефони няма да пожънат успех. Мнението му е, че технологията за направата им не готова. „И без да съм виждал Galaxy Fold лично, съм по-сигурен от всякога, че сгъваемите телефони ще се окажат краткотрайни прищявки”, пише авторът, цитиран от  Според него, колкото и интригуващи да са тези устройства, има ясни инженерни предизвикателства, които все още не са преодолени, за да може да се каже, че се задава нова ера на мобилните устройства.  \r\nЕто някои от тях:    Огъването не трябва да предизвиква никакви видими гънки на екрана. По думите на Уонг, тази на Galaxy Fold се забелязва дори от по-далечно разстояние. Според него няма компания, която да предложи решение на този проблем скоро. А с гънка всеки телефон ще напомня на прототип.    С нагъването идва въпросът за издръжливостта. Пантата на Samsung изглежда добре, но въпросът е колко дълго ще удържи фронта. Същото питане се отнася и за дисплея – след стотици сгъвания и разгъвания, няма ли да започнат да „умират” пикселите му. „Може ли някой от производителите на телефони да гарантира, че пикселите по протежение на екрана ще са добре години наред?”, пита Уонг.  Давайки пример с поддръжката на приложения за Andorid таблети, авторът обръща внимание, че ще е още по-трудно разработчиците да бъдат мотивирани да ги оптимизират и за специфични сгъваеми телефони. Те ще трябва да проектират софтуера си за множество различни размери и пропорции на екрана.  Съвременните телфони едва наскоро започнаха да се сдобиват с достатъчно големи батерии, позволяващи им да издържат по почти два дни. При огъващите се телефони предизвикателството е отново на дневен ред. Батерията на Galaxy Fold например е 4,380 mAh, което може да изглежда много за нормален телефон, но за 7.3-инчов екран звучи зле. В допълнение, непрестанното сгъване и разгъване също ще „яде” от енергията.  \r\n\"Или ще получим по-кратък живот на батерията с по-малки клетки, или създателите на телефони ще натъпчат големи батерии и ще направят сгъваемия телефон още по-дебел”, смята Уонг.  И с просто око се вижда, че Galaxy Fold е солиден. Въпросът е кой и защо би избрал да си сложи „тухла в панталоните”. Още по-интересно е как и кога биха се сдобили с по-тънки габарити.  Samsung Galaxy Fold, който ще се появи на пазара на 26 април тази година, ще струва космическите 1980 долара. \r\nАко южнокорейската компания смята, че може да сложи цена от близо 2000 долара за сгъваем телефон, почти сигурно е, че Huawei, Oppo и Xiaomi няма да се срамуват да направят същото. Въпреки че са известни с подбиването на пазара на гигантите Samsung и Apple, китайските производители по всяка вероятност също ще заложат на високи цени под претекста, че предлагат луксозно изживяване.  \r\nКакъв е шансът сгъваемите телефони да разчупят мнението, че са каприз и да станат масови, ако малцина могат да си ги позволят. ", "date": "2019.03.21", "title": "Очаквани проблеми  пред сгъваемите телефони"}
{"url": "https://standartnews.com/biznes/potreblenieto-i-investitsiite-dvizhekha-ikonomikata-prez-2018-g-387779.html", "text": "Нарастването на Брутния вътрешен продукт с 3,1% на годищна база, както сочат данните на Националния статистически институт, бе под очакваното, поради слабо трето и четвърто тримесечие на годината. Това се посочва в редовния месечен икономически обзор на Райфайзенбанк (България) ЕАД, в който се коментират данните,  налични към март, с фокус върху БВП. „От страна на търсенето, за положителната динамика на икономиката през 2018 г. повлия главно вътрешното търсене, което бе движено както от потреблението с ръст от 6.0%, така и от инвестициите, които се увеличиха с 6.5%. При външното търсене, износът през 2018 г. спадна с 0.8% на годишна база при ръст от 5.8% за 2017 г. От друга страна, увеличението на вноса също се забави до 3.7% (7.5% за 2017 г.), вследствие на което нетният експорт се сви, преминавайки в отрицателната област, като вече не допринасяше за ускоряване, а за задържане ръста на БВП“, коментира икономическият анализатор на Райфайзенбанк Емил Калчев. От страна на предлагането, положителен принос за ръста на БВП имаха не само услугите, които се увеличиха с 3.9% на годишна база, но и индустрията, включително строителството, която също нарасна, макар и относително слабо - с 1.9% през годината. На този фон селското стопанство увеличи продукцията си значително със 7.8%. В БВП  през 2018 г.  услугите заемаха относителен дял от 68.4% (+1.5 пр.п. спрямо 2017 г.), индустрията 27.4% (-1.0 пр.п.), а селското стопанство 4.2% (-0.5 пр.п.).“, допълни Калчев.  ", "date": "2019.03.21", "title": "Потреблението и инвестициите движеха икономиката през 2018 г."}
{"url": "https://standartnews.com/svyat/otlagat-brexit-za-22-may-387791.html", "text": "Лидерите от Европейския съюз са се съгласили да отложат Brexit за 22 май, но само ако британският парламент одобри до края на този месец сделката, договорена от премиера Тереза Мей, каза източник на ТАСС в кулоарите на срещата на върха на съюза. Той уточни, че ако британските депутати не успеят да одобрят споразумението от трети опит, тогава ще бъде свикана извънредна среща на върха на ЕС, за да бъде взето окончателно решение какво да се направи по въпроса за Brexit. Тереза Мей ще даде пресконференция в Брюксел по-късно тази вечер, казаха от нейната канцелария, без да посочат точен час, съобщават Ройтерс и БТА.", "date": "2019.03.21", "title": "Отлагат Brexit за 22 май"}
{"url": "https://standartnews.com/biznes/vivacom-obedinyava-vsichki-zvena-za-marketing-i-prodazhbi-387745.html", "text": "VIVACOM обединява в обща дирекция всичките си маркетингови и продажбени дейности. Начело на новата Търговска дирекция застава Димитрис Лиупис, който в последните две години ръководи изключително успешно звената „Маркетингови комуникации“, „Дигитален и търговски маркетинг“, „Продукти и услуги“, „Клиентско изживяване“ и „Обслужване на клиенти“ в компанията. Считано от 18 март г-н Лиупис, в качеството му на Главен търговски директор,  отговаря за управлението на следните функции: Маркетингови комуникации; Дигитален и търговски маркетинг; Продукти и услуги; Клиентско изживяване; Обслужване на клиенти; Корпоративни продажби; Продажби магазинна мрежа; Продажби на едро; Дилъри; Продажби на радио и ТВ услуги; Планиране, отчитане и анализи. Димитрис Лиупис има над 25-годишен опит в сферата на телекомуникациите, придобит в мултинационални компании в цял свят, сред които TELESTET (Telecom Italia Mobile Group), Q-TELECOM (INFOQUEST Group); GLOBUL (Deutsche Telecom Group), NEXTEL Mexico, MTEL (Telecom Austria Group). В тях отбелязва редица постижения като директор на ключови функции като Продукти и услуги и Маркетинг.   Г-н Лиупис има магистърска степен по компютърни науки от University of Cardiff, Великобритания и е бакалавър по компютърни науки и математика  от University of Reading, Великобритания.   На новата си позиция Димитрис Лиупис ще работи за утвърждаването на позицията на VIVACOM като предпочитан доставчик на телекомуникационни услуги както от крайните клиенти, така и от представителите на бизнеса и правителствения сектор. Той вярва в успеха на поетата от компанията стратегия за предлагане на повече съдържание и добавена стойност към продуктите и услугите, както и постоянно подобряване на клиентското изживяване.  ", "date": "2019.03.21", "title": "VIVACOM обединява всички звена за маркетинг и продажби"}
{"url": "https://standartnews.com/biznes/stabilni-likhvi-po-kreditite-v-sledvashchite-mesetsi-387792.html", "text": "„Няма видимост лихвите по кредитите нито да се увеличават, нито да се намаляват съществено в следващите няколко месеца. Изглежда те да бъдат сравнително постоянни.” Това обясни пред Нова в Брюксел банкерът и председател на Асоциацията на банките Петър Андронов. Според него, има много международни фактори, заради които Европейската централна банка избира да изчака преди да определи движението на лихвите към намаление или увеличение. Например: какво ще се случи с излизането на Великобритания от Европейския съюз, как ще минат евроизборите и как ще се развият търговските войни в региона. „Ако икономиката на Европа пострада от всички тези събития, очевидно на нея трябва да и се помогне и лихвите не могат да се повишават. Ако събитията обаче не са чак толкова травматични за европейската икономика и тя остане жилава, устойчива и расте, има здравословна инфлация до към 2% - тогава Европейската централна банка вероятно ще реши, че трябва да качва лихвите. Но всичко това е въпрос на изчакване”, коментира още Андронов. Хората не би трябвало да се влияят от процедурата по членство в Еврозоната, за да вземат решение дали да теглят дългосрочен кредит в лева или в евро, обясни председателят на банковата асоциация. „Най-здравото правило е да теглите кредит във валутата, в която е доходът ви, да не излизате на валутен риск. Ако някога станем членове на Еврозоната, левовите кредити ще станат еврови. Заплатите в лева също ще станат в евро. Да се избират кредити във валута, която е различна от валутата на доходите, никога не е добра стратегия дългосрочно.” Нямало да има рязко поскъпване на цените веднага след влизането ни в Еврозоната, уточни Петър Андронов. „Инфлацията, която директно е отчетена от приемането на която и да е страна в Еврозоната, е била незначителна, показва го и статистиката, особено при последните членки. Например, много по-голяма инфлация е отчитана в България наскоро заради поскъпването на горивата. Там сме стигали до процент и повече въздействие върху инфлацията.” Влиянието на еврото върху цените нямало да е еднакво върху стоките и услугите, нито в различните браншове. Другата инфлация обаче, която идва заради разликата в доходите и цените у нас и в страните от Еврозоната, е неизбежна. „Това е инфлация от така наречената конвергенция, която всяка страна преживява в доближаването си до Еврозоната. Тя е свързана с това, че доходите на хората, респективно цените на стоките и услугите, се приближават дългосрочно към средните за Европейския съюз. У нас това е доста дългосрочно, този процес далеч не е приключил. Ние и без Еврозоната ще си имаме инфлацията на догонване на средните нива в Еврозоната и на заплатите, и на цените”, обясни Петър Андронов. В момента продължават стрес тестовете и прегледът на качеството на активите на банките. Те трябва да приключат до края на юни и, според шефа на банковата асоциация, няма да се усетят от потребителите, защото пряко не засягат банковите продукти и услуги, които те ползват. Стрес тестовете на шест български банки бяха обявени в края на миналата година. Идеята им е да проверят колко са качествени активите на финансовите институции и да потвърдят пред Европейската централна банка, че България „заслужава” да влезе в „чакалнята” преди Еврозоната. Няколко пъти премиерът и финансовият министър създадоха очакване България да влезе в „чакалнята” през юли. А в Еврозоната – най-рано през 2022-ра. Освен председател на Асоциацията на банките, Петър Андронов управлява и третата по пазарен дял банка у нас. Според нейните данни, дигиталното банкиране става все по-предпочитано в Западна Европа. Например, в Белгия всеки втори човек, който ползва услугите на банка, не е влизал в клон за последните два месеца, защото е ползвал онлайн услуги. А всеки трети е пропуснал да се реди на гише за цяла година. У нас, според Андронов, в последните няколко години навлизането на плащането с мобилни и дигитални канали се увеличава с десетки проценти средногодишно. До края на 2019-та в България се очаква да навлязат и нови технологични продукти в банкирането – например, пръстен за безконтактно разплащане, подобен на безконтактните банкови карти – до определена сума плащането с него няма да изисква ПИН код.", "date": "2019.03.21", "title": "Стабилни лихви по кредитите в следващите месеци"}
{"url": "https://standartnews.com/biznes/vivacom-pravi-obshcha-trgovska-direktsiya-387742.html", "text": "Структурни промени във VIVACOM. Компанията обединява в обща дирекция всичките си маркетингови и продажбени дейности. Начело на новата Търговска дирекция застава Димитрис Лиупис. В последните две години той ръководи изключително успешно звената „Маркетингови комуникации“, „Дигитален и търговски маркетинг“, „Продукти и услуги“, „Клиентско изживяване“ и „Обслужване на клиенти“ в компанията. Считано от 18 март, г-н Лиупис, в качеството му на Главен търговски директор,  отговаря за управлението на следните функции: Маркетингови комуникации; Дигитален и търговски маркетинг; Продукти и услуги; Клиентско изживяване; Обслужване на клиенти; Корпоративни продажби; Продажби магазинна мрежа; Продажби на едро; Дилъри; Продажби на радио и ТВ услуги; Планиране, отчитане и анализи.  \r\nДимитрис Лиупис има над 25-годишен опит в сферата на телекомуникациите, придобит в мултинационални компании в цял свят, сред които TELESTET (Telecom Italia Mobile Group), Q-TELECOM (INFOQUEST Group); GLOBUL (Deutsche Telecom Group), NEXTEL Mexico, MTEL (Telecom Austria Group). В тях отбелязва редица постижения като директор на ключови функции като Продукти и услуги и Маркетинг. \r\nГ-н Лиупис има магистърска степен по компютърни науки от University of Cardiff, Великобритания и е бакалавър по компютърни науки и математика  от University of Reading, Великобритания.  \r\nНа новата си позиция Димитрис Лиупис ще работи за утвърждаването на позицията на VIVACOM като предпочитан доставчик на телекомуникационни услуги както от крайните клиенти, така и от представителите на бизнеса и правителствения сектор. Той вярва в успеха на поетата от компанията стратегия за предлагане на повече съдържание и добавена стойност към продуктите и услугите, както и постоянно подобряване на клиентското изживяване.  \r\n ", "date": "2019.03.21", "title": "VIVACOM прави обща Търговска дирекция "}
{"url": "https://standartnews.com/regionalni/zhena-zagina-pri-katastrofa-kray-kazanlk-387721.html", "text": "Жена на 31 години  загина при тежка катастрофа край Казанлък тази сутрин. Инцидентът е станал около 7 часа на околовръстния път в посока София, съобщи казанлъшката ПРЕС-ТВ.  Жената е управлявала лек автомобил „Опел Корса“, който прави маневра за включване в главния път в посока София. Колата е била засечена от „Тойота“ с русенска регистрация, в която са пътували трима младежи. След удара двете коли се забиват в преградните колони на надлеза на околовръстния път. Жената е загинала на място, другите трима от участниците в катастрофата са ранени и настанени в болница, но няма опасност за живота. \r\n  На мястото на катастрофата все още са екипи на полицията, които и в момента продължават разследването на причините за инцидента. Движението в участъка е ограничено в едната лента на пътя. \r\n ", "date": "2019.03.21", "title": "Жена загина при катастрофа край Казанлък"}
{"url": "https://standartnews.com/svyat/avtobus-pomete-peshekhodtsi-na-spirka-v-istanbul-387725.html", "text": "Пътнически автобус се вряза в пешеходци в Истанбул, съобщи турската частна телевизия НТВ. Има ранени, пише БТА. Катастрофата е станала в квартал Беязит, когато наближавайки спирка, шофьорът на автобуса загубил контрол над возилото. Автобусът първоначално се блъснал в пет коли, след което се забил в спирката. Ранени са хора, които чакали на спирката. Някои от тях са били откарани в болница с линейки.", "date": "2019.03.21", "title": "Автобус помете пешеходци на спирка в Истанбул"}
{"url": "https://standartnews.com/svyat/rusiya-se-pritesni-che-braziliya-mozhe-da-vleze-v-nato-387720.html", "text": "Москва е обезпокоена от макар и потенциалната засега възможност Бразилия да стане член на НАТО, става ясно от публикация днес в руския вестник „Независимая газета“, цитирана в материал на БТА. Според руски сенатори идеята за членството на Бразилия в НАТО не е само една от \"странностите\" на президента на САЩ Доналд Тръмп. Вашингтон разглежда сериозно възможността Бразилия да стане \"голям ненатовски съюзник\" или дори \"съюзник от НАТО\", заяви Тръмп във вторник, след като посрещна в Белия дом бразилския си колега Жаир Болсонаро. Тръмп се опитва \"да покаже, че не е загърбил НАТО\" и думите му \"не са поредните странности на екстравагантния стопанин на Белия дом\", а може да се превърнат в реалност, коментира във Фейсбук Константин Косачов, председател на комисията по външна политика към горната камара на руския парламент. Предложението на американския лидер има ред различни измерения, посочва той, цитиран в руски издания. \"Поканата на новия десен лидер на Бразилия за военен алианс, било то в рамките на НАТО или в отделен формат - това е предложение за създаване на един вид \"Антикоминтерновски пакт\", добавя Косачов. Става дума за \"известното японско-германско споразумение от 1936 г., сключено с цел да не се допусне по-нататъшно разпространение на комунистическата идеология в света. Целите впрочем доста си приличат - противодействие срещу левите на американския континент, а както се знае, към тях не спада само Венецуела\", отбелязва \"Росийская газета\". Освен това според руския сенатор идеята на Тръмп е \"ясен сигнал към европейските съюзници на САЩ (. . .), че продължат ли да демонстрират непокорство, най-вече във финансовите въпроси, водещата страна в НАТО може да измести акцентите в самата концепция на алианса\", премахвайки \"днешната му евроцентричност\". Косачов вижда тук и намерение \"да се внасят раздори в често дразнещото Запада обединение БРИКС\" - икономическия блок, включващ Бразилия, Русия, Индия, Китай и Южна Африка. Бразилците не оцениха диалога на своя президент с Доналд Тръмп за евентуално влизане на страната им в НАТО, констатира \"Вести\". Това сочат резултати от допитване, пише онлайн изданието. \"Рейтингът на Жаир Болсонаро падна с 15 на сто. Никой от предходните бразилски лидери не е бил толкова непопулярен. А няма и три месеца, откакто е на поста\", допълва \"Вести\". Според последната анкета на института Ибопе 51 процента от бразилците одобряват начина, по който президентът управлява, в сравнение с 67 процента през януари. Руският сенатор Алексей Пушков нарече Тръмп \"новатор\", защото лидерът на САЩ иска да присъедини към НАТО страна, която географски няма нищо общо с организацията, пише \"Известия\". \"Най-добрият път към заглъхване на НАТО е чрез разтваряне (на пакта, б. р.) в безбрежния Атлантик\", цитира всекидневникът коментар на Пушков в Туитър. Думите за членство на Бразилия в НАТО са \"едно от екзотичните изявления на Доналд Тръмп\", защото \"не може да става и дума за институционално съюзничество\" - според Северноатлантическия договор в алианса могат да членуват само САЩ, Канада и европейски страни, обяснява социологът Татяна Пархалина пред \"Московский комсомолец\". Бразилия обаче може да тръгне по пътя на Колумбия, която миналата година първа от страните в Южна Америка се присъедини към НАТО като \"глобален партньор\". Това не е съвсем пълноценно членство - страната не е задължена да участва във военни действия. Подразбира се сътрудничество примерно в сферите на кибернетичната сигурност и разминирането, прогнозира вестникът. Проблемът дали Бразилия ще участва или не в решаването на венецуелската криза изглежда вече по нов начин - защото, ако поканата за НАТО бъде приета, съюзническите отношения явно ще задължат страната да действа \"солидарно\" с другите членки на алианса, отбелязва \"Независимая газета\". Темата за членство на Бразилия в НАТО стои с особена острота за Русия. Как хипотетичното членство в НАТО ще се съчетава с членството на страната в БРИКС - ето един голям въпрос, който все още остава без отговор, подчертава изданието.", "date": "2019.03.21", "title": "Русия притеснена, че Бразилия може да влезе в НАТО"}
{"url": "https://standartnews.com/regionalni/prodlzhava-izdirvaneto-na-2-godishniya-yuliyan-387723.html", "text": "Четвърти ден продължава издирването на 2-годишния Юлиян от бургаското село Равнец. Днес в акцията  се включват 25 полицаи от районното управление на МВР в Камено, съобщи говорителят на областната дирекция на МВР в Бургас Цветелина Рандева.  \r\n Хлапето изчезна в неделя привечер докато играело с други деца край селото. Оттогава в издирването на детето са се включили 400 души - полицаи, жандармерия и доброволци. В оглед от въздуха участваха и военен хеликоптер, делтпаланирести и дронове. Но до този момент няма и следа от Юлиан. На този етап полицията отхвърля версията за отвличане на детето. Акцията ще продължи докато има вероятност Юлиян да бъде открит, гарантират органите на сигурността. \r\n Семейството на изчезналото момче, което има още 13 деца, живеело от няколко месеца в Равнец и местните хора не ги познавали добре. \r\n ", "date": "2019.03.21", "title": "Продължава издирването на 2-годишния Юлиян"}
{"url": "https://standartnews.com/svyat/velikobritaniya-mozhe-da-udlzhi-izlizaneto-si-ot-es-387743.html", "text": "Темата за Brexit ще се обсъжда на 21 и 22 март Обединеното кралство може да получи краткосрочно удължаване на напускането си на ЕС. Този въпрос ще бъде активно обсъждан на започващия Съвет на ЕС в четвъртък, заяви германският канцлер Ангела Меркел в Бундестага. \"Можем да говорим за краткосрочно удължаване на срока по най-приемливия начин\", каза Меркел и добави, че условие за такова решение може да бъде \"положителният вот на британския парламент\", както и спазването на изборните резултати в Европейския парламент през май. Меркел, позовавайки се на споразумението между Великобритания и ЕС относно Brexit, заяви, че продължава лично да се стреми към организиран изход, който е \"не само в интерес на Великобритания, но и на Германия, и на всички 27 страни членки на ЕС\". Въпреки всички усилия, които Берлин влага за организиран Brexit, Германия \"се подготвя в продължение на месеци и седмици и за това Великобритания да напусне ЕС без споразумение, като се приемат \"набор от мерки на европейско и национално ниво\", заяви канцлерът. Тя добави, че независимо от решението на британците да се оттеглят от ЕС \"ние се стремим към добри и близки отношения\" в бъдеще, по-специално по въпросите на \"външната и вътрешната политика, сътрудничеството в НАТО и ООН\". „Вратите от наша страна остават отворени“, казва Меркел. Парламентът на Обединеното кралство миналата седмица прие резолюция, с която срокът за Brexit може да бъде отложен от 29 март за 30 юни, ако тази седмица Камарата на общините одобри текста на предложеното споразумение от Мей за излизане от ЕС. РИА Новости съобщи, че ЕС работи по подготовката на удължаването на срока за британското оттегляне от Европейския съюз. Темата за отлагане на излизането на Обединеното кралство ще бъде обсъдена на срещата на върха на ЕС на 21 и 22 март.", "date": "2019.03.21", "title": "Великобритания може да удължи излизането си от ЕС"}
{"url": "https://standartnews.com/svyat/tereza-mey-zapochna-misiyata-nevzmozhna-387776.html", "text": "Тереза Мей пристигна в Брюксел, където по-късно ще се изправи пред лидерите на 27-те държави от ЕС в опит да постигне невъзможното. Тя трябва да ги убеди да отсрочат излизането на Обединеното кралство от ЕС с три месеца. Това на практика не решава нищо, отговориха най-влиятелните сред европейските ръководители. Меркел обяви ,че за нея 29 март 2019 година си остава датата на Брекзит, макар че се зарече, да направи всичко, за да има сделка между Брюксел и Лондон. Това е лесно за обещаване, защото не зависи нито от Германия, нито от ЕК, а от британските депутати. Еманюел Макрон предупреди, че ако британският парламент отхвърли за трети път споразумението с Брюксел, Великобритания ще напусне ЕС без сделка. Явно е,че нито Германия, нито Франция виждат смисъл в искането на Мей. Снимка: Официален сайт Днес стана известно, че и в Обединеното кралство мислят по подобен начин. Британските власти възнамеряват да задействат извънреден план за Брекзит без сделка, в случай че с ЕС не бъде договорена нова дата за напускането на Великобритания, съобщиха британски медии. Според писмо на Стивън Баркли, министър по излизането на Великобритания от ЕС, т.нар. \"Операция \"Йелоухамър\" за ръководство и контрол на структури ще бъде задействана изцяло на 25 март, освен ако между Обединеното кралство и ЕС не бъде договорена нова дата за напускането\", пише в писмото на Баркли до членове на кабинета, съобщи уебсайтът inews.co.uk. Говорител на ведомството на Баркли заяви, че \"правителството не прави коментари\" по изтичания на документи. Днес обаче председателят на Камарата на общините Андреа Ледсъм съобщи публично, че правителството се подготвя \"да гарантира важните служби да продължат да работят\" при евентуално излизане от алианса без сделка.  Според изтеклия документ Операция \"Йелоухамър\" се съсредоточава върху решаването на проблеми при твърд Брекзит в средно- и дългосрочен план. Друга правителствена структура работи още от юни м.г. върху план за преодоляване на преките и незабавно възникнали последици от напускане без сделка, припомня уебсайтът. Ведомството на Баркли съзира 12 сфери под риск при твърд Брекзит: транспортни системи, преминаване на хора и стоки през границата, здравни услуги, енергетика, доставки на храна и вода, правоприлагане, национална сигурност, банково и финансово дело, Северна Ирландия, задморски територии, коронни владения, граждани на Обединеното кралство в ЕС. Операцията, ръководена от кризисна служба към правителството, ще координира работата на 30 органа на централното правителство, 42 местни организации в Англия и Уелс и също толкова на брой в Шотландия и Северна Ирландия, задморските територии и коронни владения, както и на обекти от промишлеността.  За функционирането на операцията ще бъде използвано съществуващо законодателство за евентуалното снабдяване приоритетно с горива на важни услуги. Като крайна мярка правителството може да прибегне до закон от 2004 г. за непредвидени ситуации и да въвежда временно законодателство, уточнява уебсайтът inews.co.uk.  Това показва колко сериозна е ситуацията в момента. За това говори и британският бизнес. Конфедерацията на британската промишленост (CBI), представляваща работодателите в страната, и Британския конгрес на профсъюзите отправиха съвместен призив към премиера Тереза Мей да измени подхода си към Брекзит, предаде Ройтерс.  Организациите предупредиха, че рискът британската икономика да понесе тежък удар, е нараснал. \"Страната ни е изправена пред извънредно положение в национален мащаб. Решенията от последните дни станаха причина рискът от излизане от ЕС без сделка да нарасне\", се посочва в съвместното им писмо до Мей. \"Компаниите и общностите във Великобритания не са готови за този изход. Шокът за икономиката ни ще бъде усещан и от идните поколения\", допълват те.   Какво ще се случи днес? Тереза Мей ще говори пред европейските лидери, след което ще напусне залата и ще ги остави да вземат решение. Тя ще поиска отлагане на Брекзит, като сроковете ще бъдат предмет на обсъждане. Какво са решили евролидерите, ще знаем по-късно тази вечер, когато Туск, Юнкер и Мей ще дадат пресконференция за резултатите от обсъжданията на последните искания на Великобритания. Дори Тереза Мей да успее да убеди европейските лидери и постигне отлагане на Брекзит, тя ще трябва да се изправи срещу депутатите, които отхвърлиха два пъти нейното споразумение и няма гаранция, че няма да го направят за трети път. Ако това се случи, никой не знае какво следва-отмяна на искането на напускане на ЕС, Брекзит без сделка, оставка на Мей и нови избори са сред възможните варианти. Всичко ще се реши до няколко дни и Меркел може да излезе права-29 март наистина ще е денят на Брекзит.", "date": "2019.03.21", "title": "Тереза Мей започна „мисията невъзможна“"}
{"url": "https://standartnews.com/svyat/vzriv-v-khimicheski-zavod-v-kitay-pogubi-shestima-387752.html", "text": "  В резултат от експлозията е регистрирано и земетресение Шест души са загинали и 30 са пострадали в резултат на взрив в химически завод в източната китайска провинция Цзянсу в четвъртък, се казва в заявление на правителството на град Янчън. Взривът е отекнал около 14,50 ч местно време (6,50 ч по Гринуич) в обект на компанията Тянцзяи кемикъл в град Янчън, на около 260 километра северно от Шанхай, съобщават общинските власти. Всички постарадали са в болница, а спасителната операция продължава. В резултат на експлозията националният център по сеизмология на Китай е регистрирал в града в 14,48 ч местно време (06,48 ч) земетресение с магнитуд 2,2, което говори за мощността на взрива. Причината все още не е установена, води се разследване. Също така не е ясно какви химикали са се взривили и какви вещества са попаднали във въздуха – на мястото работят специалисти, провеждащи екологична експертиза. През ноември миналата година в град Чжанцзякоу на около 200 километра северозападно от Пекин при изтичане на газ в химически завод последва взрив и загинаха 23 души. Един от най-тежките инциденти стана през 2015 г. в Тянцзин, в северната част на страната. В огромна експлозия в склад за химически продукти тогава загинаха най-малко 165 души.", "date": "2019.03.21", "title": "Взрив в химически завод в Китай погуби шестима"}
{"url": "https://standartnews.com/regionalni/blagoevgrad-s-videonablyudenie-387766.html", "text": "До края на месец март ще бъде завършен първият етап от проекта за изграждане на цялостно видеонаблюдение в Благоевград. Сред обхванатите райони към този момент са II ОУ „Димитър Благоев“, СУ „Иван Вазов“, Зала „Скаптопара“, ДГ \"Първи юни\",  ДГ 2 \"Св. Богородица\", V СУ \"Георги Измирлиев\",  III ОУ \"Д. Талев\",  VII СУ \"Кузман Шапкарев\",  ПМГ \"Акад. С. Корольов\" - ЕГ \"Акад. Л. Стоянов\". В момента се работи по изграждане на видеонаблюдението в Градската градина в Благоевград. В рамките на първия етап предстои да бъдат обхванати и кръговите кръстовища, сред които тези при улици „Димитър Солунски\" и \"Иван Михайлов“, „Св. св. Кирил и Методий“ и „Димитър Солунски“, „Ал. Стамболийски“ и „14-ти полк“, при ЗМК и при „Зърнени храни“. \r\n  \r\nВидеонаблюдението се изгражда по идея на кмета на Благоевград д-р Атанас Камбитов. То ще бъде реализирано на три етапа като целта е да бъде постигната по-голяма сигурност за жителите и гостите на града. Системата за видеонаблюдение отговаря на най-високите изисквания. Тя е с максимален брой функции и има възможност за проследяване на регистрационни номера, които ще се снемат при нарушение или  ПТП, както и възможност за управление в кризисни ситуации.", "date": "2019.03.21", "title": "Благоевград с видеонаблюдение"}
{"url": "https://standartnews.com/sport/valeri-marinov-s-vtori-medal-ot-letnite-igri-na-speshl-olimpiks-387733.html", "text": "Валери Маринов спечели втори медал по време на Световните летни игри на Спешъл Олимпикс, които се проведоха в Абу Даби. Той спечели 4-то място в отборното състезание по боче, заедно с Елена Илиева. Двамата са от Защитено жилище. Валери е от Благоевград, а Елена от село Крушари. По време на игрите двамата показаха отлични умения и страхотна отборна игра. \r\nПреди броени дни, по време на състезанията за хора с интелектуални затруднения, Валери спечели бронзов медал и се качи на стълбичката. \r\n    \r\nСпешъл Олимпикс се стреми да създаде един по-добър общ свят, в който хората да приемат различията помежду си спокойно и отворено, без страх и предубеждения.  Движението организира целогодишно спортно-състезателна дейност в различни Олимпийски спортове за деца и възрастни с интелектуални затруднения.  ", "date": "2019.03.21", "title": "Валери Маринов с втори медал от летните игри на Спешъл Олимпикс"}
{"url": "https://standartnews.com/svyat/rabota-mechta-ptuvayte-s-milioner-po-sveta-387781.html", "text": "Макар Матю да живее в Сидни, новият му асистент/ка ще се присъедини към него в чести пътувания до Япония, Дубай и САЩ, докато той изнася своите бизнес лекции пред значими компании. Заедно с поддържането на ежедневните му електронни търговски дейности, служителят на Матю ще помогне и за популяризирането на другите му начинания. Успешният бизнесмен печели 66 000 паунда на месец и планира да плаща  28 000 евро и дори е отворен към разширяване на сумата, ако го впечатлите.   \"Заплатата ще се базира на опита на кандидатстващия, но тя ще е в допълнение към пътните разходи и разходите за настаняване\", казва той. Част от изискванията са да имате  отлични компютърни умения и способност да извършвате много дейности едновременно, както и валиден паспорт за пътуванията.  Той добавя: \"Пътуването, докато работя, ми позволява да живея идеален  живот и искам да дам на някого възможността да направи същото заедно с мен.Търся някой да се присъедини към всичките ми приключения. Обичам това, което правя, и обичам да изследвам нови места.\" Напуснал  университет на 23-годишна възраст, Матю започва бизнес от нищото и сега управлява четири магазина за електронна търговия. В клип в YouTube, Матю добавя: \"Ще пътувате по света, ще работите в тясно сътрудничество с мен и ще имате възможност да видите невероятни неща по целия свят.\" Приканвайки потенциалните кандидати да кандидатстват на уебсайта на Ecom Warrior Academy, милионерът моли кандидатите да заснемат видеоклип и да му кажат защо са \"перфектни за тази роля\". ", "date": "2019.03.21", "title": "Работа-мечта: Пътувайте с милионер по света"}
{"url": "https://standartnews.com/regionalni/izgrazhdat-moderen-sporten-kompleks-vv-varna-387726.html", "text": "Модерен спортен комплекс ще бъде изграден във варненскияя кв. \"Владиславово\" до края на тази година. Мащабният проект ще бъде реализиран около сегашния стадион и включва мултифункционална закрита зала, стандартен терен за футбол, два помощни за минифутбол, три терена за тенис на корт, от които един с тревна настилка, два - с клей. Това съобщи за Радио Варна кметът на район \"Владислав Варненчик\", Николай Костадинов. В комплекса щяла да бъде обособен и мини-парк със сцена за различни събития.  \r\n От днес в район \"Владислав Варненчик\" започва традиционния пролетен фестивал, който ще продължи до неделя. Концерти, много забавления с игри и награди,  вкусотии и настроение ще предложат на варненци и гостите на града пролетните празници. Сред изненадите тази година са стрелба с лък, уроци по танци, безплатна бира и вкусно барбекю, посочи кметът Костадинов. \r\nФото - Радио Варна \r\n ", "date": "2019.03.21", "title": "Изграждат модерен спортен комплекс във Варна"}
{"url": "https://standartnews.com/sport/top-atleti-idvat-na-maratona-v-stara-zagora-387719.html", "text": "Надпреварата в града на липите отново дава старт на веригата „Бягането \r\nкато начин на живот“ \r\nПлеяда елитни атлети пристигат за Маратон Стара Загора 2019. Четвъртото \r\nпоредно издание на състезанието е насрочено за следващия уикенд, на 31 \r\nмарт, и отново ще даде старт на веригата надпревари, обединени под \r\nмотото „Бягането като начин на живот“. И още: за втора поредна пролет \r\nСтара Загора ще определи държавните шампиони в полумаратона. \r\nНа старт в класическата дистанция от 42.195 км ще застанат двамата \r\nминалогодишни победители. При мъжете мароканецът с италиански паспорт \r\nАхмед Насеф отново ще е сред основните фаворити за големия джакпот, \r\nкойто на два пъти му се изплъзва за съвсем малко. При дамите отново на \r\nлиния е Рут Матебо, която миналата година записа победи и в трите \r\nбългарски маратона и грабна за втори пореден сезон големия джакпот от 20 \r\n000 лв. \r\nНа двамата обаче въобще няма да им е лесно, защото се очертава да \r\nсрещнат много силна конкуренция. В Стара Загора ще бягат двама елитни \r\nмароканци. Нуни Редуан пристига с реномето на бронзов медалист от Wizz \r\nAir София маратон миналата есен и с личен рекорд 2.15:35 ч. Неговият \r\nсънародник Йосеф Сбай пък има злато от полумаратона в София преди две \r\nгодини. \r\nВсички те ще трябва да се справят с атаките на кенийската армада. В \r\nграда под липите ще видим трима представители на тази прочута в цял свят \r\nшкола. Еванс Тануи е горд с победата си на полумаратона в Сплит тази \r\nгодина с резултат 1.04 ч., негови сънародници по трасето ще бъдат Андрю \r\nМангата и Хосе Тюей, който е шампион от маратона в Загреб през 2017 г., \r\nличното му постижение е 2.15:01 при победата му в Касел (Гер). \r\nИ още един атлет може да се намеси в борбата за титлата в града на \r\nлипите - Джан Симукека от Руанда бе четвърти на миналогодишния Софийски \r\nмаратон, запомнен с много силни резултати. \r\nВсички елитни бегачи в Стара Загора имат лични рекорди около 2:15, което \r\nе обещание за оспорвани битки по трасето. \r\nПри жените кенийката Рут Матебо е добре познатата и винаги смятана за \r\nфаворит. Тя ще защитава титлата си от миналата година в съперничество с \r\nнейната сънародничка Емили Чериот, която идва в България с престижа на \r\nшампионка от маратона в Маракеш (Мар) с резултат 2.38 ч.  Тази година са \r\nсе записали и две състезателки от Мароко: Наска Машрум и Илхан Ел \r\nМуради, като и двете бягат маратон за около 2.45 ч. В Стара Загора \r\nотново ще видим и „сребърната“ от миналата година Вира Овчарук, \r\nукраинката спечели няколко медала от маратонските бягания в България. \r\nСтартът в Стара Загора следващата неделя е точно в 10.00 ч. Участниците \r\nмогат да избират между три дистанции – класическата от 42.195 км, \r\nполумаратон 21 км и 10.5 км, което дава възможност повече любители на \r\nбяганията да се включат в надпреварата. Организатори са Община Стара \r\nЗагора, Министерство на младежта и спорта, Български олимпийски комитет, \r\nАсоциация „Спорт в свободното време“, Спортен клуб лека атлетика Берое, \r\nСпортен клуб Ракета и БФЛА. \r\nКонтролното време на 42.195 км е пет часа и трийсет минути, а на 21 км е \r\nтри часа. На класическата дистанция атлетите ще стартират със червени \r\nномера на гърдите, на 21 км със сини и на 10.550 км със зелени. \r\nВсеки участник в дистанциите 10.550 км, 21 км и 42.195 км, задължително \r\nтрябва да направи своята регистрация онлайн, след което да плати по \r\nелектронен път с кредитна карта или банков превод. Крайният срок за \r\nрегистрация е до понеделник, 25 март 2019 в 23:59 ч. \r\nУчастниците ще получат рекламна тениска, а успешно завършилите \r\nдистанциите 42км, 21км и 10.5км ще бъдат отличени и с медал за участие \r\nкато спомен от събитието. \r\nНепроменени остават големите премии за призьорите, които вече четвърта \r\nпоредна година осигуряват участието на елитни атлети и регистрирането на \r\nмного силни резултати в отделните български маратони. Победителите в \r\nСтара Загора – и при мъжете, и при жените - ще получат по 8000 лв., \r\nзаелите второ място – по 3000 лв, класиралите се трети – по 2000 и т.н. \r\nдо 10-о място с 400 лв. \r\nНовото тази година: 20-хилядният джакпот вече се обвързва с добри \r\nрезултати, отпада изискваният минимум точки \r\nОрганизаторите отново осигуряват суператрактивен награден фонд за \r\nбългарската верига от маратони „Бягането като начин на живот“. Наред с \r\nголемите премии за призьорите, впечатляващ е и допълнителният бонус от \r\n20 000 лв., предвиден за най-добро представяне (общо при мъжете и при \r\nжените) в трите маратона в една година чрез класиране по специална \r\nточкова система. \r\nСега обаче регламентът е леко променен и обвързва спечелването на \r\nджакпота с регистриране на добри резултати. За всеки старт отново се \r\nдават за първо място по 10 т., за второ по 8, за трето по 6 и т.н. до 1 \r\nточка за осмо място. При равенство в точките победител е записалият \r\nпо-предни класирания, ако и по този показател имаме равенство джакпотът \r\nсъответно се дели. Отпада досегашният минимум от 20 т. за спечелване на \r\nбонуса, но точки се получават само за резултати под 2.25 ч. при мъжете и \r\nпод 2.45 ч. при жените. Организаторите вярват, че по този начин ще се \r\nстимулират по-класни постижения, което ще направи българските маратони \r\nоще по-атрактивни и престижни. \r\nПрипомняме рекордите на маратон Стара Загора: при мъжете 2.19:04 ч. на \r\nмароканеца Абделади Тияр и при жените 2.42:00 ч. на Белайнеш Югезу (Ет) \r\n- и двата резултата са от преди две години. \r\nЕто и всички призьори на класическата дистанция в историята на Маратон \r\nСтара Загора: \r\n2016 \r\nМЪЖЕ: Лахсен Мокраджи(Мар) 2.26:03 ч., Патрик Муриуки Вачира(Кен) \r\n2.26:05, Ахмет Насеф(Ит) 2.26:06 \r\nЖЕНИ: Николина Сустич(Хър) 2.54:53, Неле-Алдер Беренс(Гер) 2.59:03, \r\nРадосвета Симеонова(Бъл) 3.08:34. \r\n2017 \r\nМЪЖЕ: Абделади Таяр(Мар) 2.19:47 ч., Хенри Кембой(Кен) 2.21:16, Бирхану \r\nАсфав((Ет) 2.27:00. \r\nЖЕНИ: Белайнеш Югезу(Ет) 2.42:00 ч., Ивана Лодзя(Ит) 2.42:24, Рут \r\nМатебо(Кен) 2.42:49. \r\n2018 \r\nМЪЖЕ: Ахмет Насеф (Ит) 2.23:07 ч., Абел Роб (Кен) 2.23:54, Тарик \r\nБамааруф (Мар) 2.24:44 ч. \r\nЖЕНИ: Рут Матебо (Кен) 2.48:11, Вира Овчарук (Укр) 2.49:41, Зита Касцер \r\n(Унг) 2.57:59.", "date": "2019.03.21", "title": "Топ атлети идват на маратона в Стара Загора"}
{"url": "https://standartnews.com/regionalni/izcheznalata-darina-se-obadi-ot-myasto-kdeto-e-shchastliva-387728.html", "text": "Изчезналата в началото на март Дарина Николова  от Сливен неочаквано се обади от Фейсбук с добрата новина, че не е отвлечена, нито е в чужбина, а на място, където е щастлива. \r\nЕто какво написа тя във фейсбук групата Born in Sliven: \r\n\"Здравейте , хора . Не съм отвлечена, както говорят повечето . Не съм на околовръстното, както коментират, не съм и в Белгия или Холандия. Не си мислете , че не ви чета коментарите. И не съм \"ъндърграунд\" или \"самурай\", изумена съм от простотията на някой хора. Не гледат изчезнало момиче, а татусите му... \r\n  Аз съм на място, на което се чувствам щастлива! Не знаете какво е да ви тормозят вкъщи без причина ежедневно. Да ви заключват. Да не ви дават да излезете от вкъщи. И там, където се оплачете, и там да ви набият. Нямам желание да се прибера вкъщи. Това е единственото място, където не искам да ходя. И поне да бяха ми сложили снимка на, която ми се вижда лицето. И най- важното да ви кажа не съм на 15, щото след 3/4 месеца правя 16. Водя се на 16!!!\" \r\n  Дарина Николова изчезна загадъчно на 2 март тази година и оттогава близките и нямат връзка с нея.  Полицията в Сливен я обяви за издирване, а нейни снимки бяха разпространени из цяла България. \r\n ", "date": "2019.03.21", "title": "Изчезналата Дарина се обади от място, където е щастлива"}
{"url": "https://standartnews.com/regionalni/shkolski-pechat-na-poveche-ot-vek-izroven-v-chasten-dvor-387736.html", "text": "Школски печат на близо 140 години бе открит в частен селски двор и дарен на гимназията, на която е принадлежал. Находката е изровена в градината на къща в поповското село Садина. Металният знак е бил официално клеймо на  Реалната мъжка гимназия в Разград, чийто наследник днес е езиковата гимназия „Екзарх Йосиф” в града. \r\nПечатът бил открит от семейството на шуменския бизнесмен Румен Борисов, който наследил имота. Фамилията не знае как гербовият знак е попаднал в техния двор, но принадлежността на оловния кръг била ясно разпозната, защото надписите били отлично запазени. Борисов почистил печата и го предал на директора на гимназията в Разград Пейчо Георгиев. Находката вече ще бъде част от експозицията на училището, съобщават от школската управа. \r\nМъжката гимназия в  Разград,  на която е принадлежал печатът, е наследник на най-старото класно училище в града, създадено през 1860 година.  Петнадесет години по-късно, вече в освободена България, школото се преименува  в мъжка гимназия. Знаковото за  лудогорския център  училище е едно от най-старите учебни заведения у нас. Специално за неговите нужди в началото на ХХ век е построена  барокова сграда, проектирана от австрийския архитект Фридрих  Грюнангер, в която и днес учат гимназисти.  ", "date": "2019.03.21", "title": "Школски печат на повече от век изровен в частен двор"}
{"url": "https://standartnews.com/regionalni/krumovgrad-startira-aktsiya-dari-kapachka-pomogni-za-zhivot-387735.html", "text": "На прага на пролетта и в Международния ден на щастието, кметът на община Крумовград Себихан Мехмед даде старт на нова благотворителна инициатива под надслов „Дари капачка – помогни за живот“. Деца и възрастни изпълниха парка до автогарата, където голямо сърце – символ на обич и доброта, приканва крумовградчани да събират в него пластмасови капачки. Средствата от тяхното рециклиране ще бъдат предназначени за закупуване на животоспасяваща реанимационна маса за новородени в АГО на болницата в Крумовград. \r\n„Сърцето“ е финансирано от „Рефлекс Дрилинг – България“ ООД – Крумовград. \r\n„Ако всеки прави добро, тогава възможностите на доброто ще станат безгранични…“, тези думи приканват всеки гражданин и гост на родопския  град да се включи в инициативата.  ", "date": "2019.03.21", "title": "Крумовград стартира акция \"Дари капачка - помогни за живот\""}
{"url": "https://standartnews.com/sport/bg-geymri-shampioni-na-svetovnoto-v-kitay-387746.html", "text": "\r\nБългарски отбор по гейминг стана номер 1 на Световното първенство по компютърни игри в Китай. Турнирът се проведе през изминалия уикенд в Шанхай. Българският отбор не бе смятан за фаворит в състезанието и представянето му изненада всички. Но нашите петима шампиони от Windigo Gaming грабнаха златото и се прибират вкъщи с 500 000 долара награда. Тази година наградният фонд на турнира беше 890 хил. долара. \r\nНашият отбор се състезава в играта CS:GO от серията Counter Strike. Той се наложи над световноизвестни тимове, включително и миналогодишните шампиони Fnatic от Великобритания. На финала пък надделя над поляците от Ago Esports. \r\nЛидер на бг тима е Камен „bubble“ Костадинов. 18-годишният Георги „Shipz” Григоров спечели и приза „Най-ценен играч“ за цялото първенство, съобщи \"Свободна Европа\".  \r\nМалко след церемонията по награждаването Костадинов каза в интервю за организаторите на турнира WESG, че още му е трудно да повярва, че са шампиони. По думите му, отборът има само няколко дни за почивка, преди да започне подготовка за следващото състезание на 30 март в Германия. Там предстои турнир, който се казва United Masters League и момчетата от Windigo.Gaming  се надяват да победят отново. \r\nWindigo.Gaming е създаден през октомври 2017 г. Собственик е украинецът Артур Йермолайев. \r\nРоднина на един от участниците в състезанието и голям фен на отбора - Иван Ангелов, разказа пред vesti.bg повече за събитието в азиатската страна. \r\nОтборите в състезанието са групирани в 8 групи, като на случаен принцип се избират тези, които ще се изправят един срещу друг. Първият отбор, срещу който се изправиха нашите момчета, се казва Furious и е от Аржентина, победиха ги с 2:0, казва Ангелов.  \r\nВторият  отбор - MIBR от Бразилия, падна от нашите с 1:2. След тази победа вече стигнаха до полуфинал, където се изправиха срещу G2  от Франция. Тях ги победиха с 2:0, при което стигнаха до големия финал и се бориха за златните медали и наградата от 500 хиляди долара.  \r\nНа финала бяха изправени срещу AGO от Полша. Двубоят беше оспорван, но Windigo успяха да се преборят с тях при резултат 2:1 и да грабнат златото, разказа още Иван Ангелов.  \r\nПо думите му, у нас много малко хора приемат този вид спорт, гледат на него като на игра. А всъщност в световен мащаб се провеждат хиляди състезания и играенето на игри се е превърнало в официален спорт, а наградният фонд е завиден. \r\n\"Тази победа е повод за радост и гордост, че българите сме велики и развиващи се в много различни неща, повечето с положителен отзвук\", допълни още Ангелов. \r\n ", "date": "2019.03.21", "title": "БГ геймъри шампиони  на Световното в Китай"}
{"url": "https://standartnews.com/sport/aoiyama-veche-s-10-pobedi-na-turnira-v-osaka-387761.html", "text": "Българският сумист Даниел Иванов - Аоияма вече има 10 победи на силния турнир в Осака. В двубой от 12-ия кръг роденият в Елхово маегашира-7 победи маегашира-11 Рюден чрез  хватката \"хикиотоши\". Даниел Иванов има 10 победи и само 2 поражения в актива си до момента. В 13-ия кръг българинът ще се изправи срещу маегашира-12 Йошикадзе. Срещу него Иванов има 11 победи и 11 поражения. \r\nСлед днешния кръг йокодзуна Хакухо единствен остава с пълен актив от 12 победи. Големият шампион победи одзеки Точиношин чрез \"йорикири\".", "date": "2019.03.21", "title": "Аоияма вече с 10 победи на турнира в Осака"}
{"url": "https://standartnews.com/sport/mik-shumakher-za-men-ne-e-problem-da-me-sravnyavat-s-bashcha-mi-387738.html", "text": "Мик Шумахер сподели целите си за предстоящия дебютен сезон за него във Формула 2 и заяви, че за него сравненията, които хората правят с легендарния му баща – Михаел Шумахер – не са проблем. Шумахер-младши заяви, че успехите, които е постигнал баща му, са нещо, от което се вдъхновява. \r\n\"Да бъда сравняван с моя баща никога не е било проблем за мен. Много е просто – за мен да бъда сравняван с най-добрия пилот в историята на Формула 1 е цел, която искам да постигна. Фактът, че баща ми е моят идол е нещо специално. Чувствам се поласкан да бъда сравняван с него, защото аз все още мога само да се уча и да се опитвам да постигна прогрес\", сподели Шумахер-младши. \"Стъпката от Формула 3 всъщност не е толкова голяма. Най-трудната част е да разбера гумите на 100%. Имаме много по-висока скорост и повече притискане, така че предизвикателството е страхотно. Мога да уча много от академията на Ферари и искам да се възползвам максимално. Те ме посрещнаха в семейството, което винаги е било част и от моето семейство\", допълни Мик. Новият сезон за младата надежда започва на 29 март в Бахрейн, където Мик ще кара с тима на Према, с който настоящият пилот на Ферари Шарл Леклер вдигна титлата във Формула 2 през 2017 г. Очаква се Мик Шумахер да проведе и два теста с болид от Формула 1 през 2019-а като част от академията за млади пилоти на Ферари.", "date": "2019.03.21", "title": "Мик Шумахер: За мен не е проблем да ме сравняват с баща ми"}
{"url": "https://standartnews.com/sport/blgarska-delegatsiya-vze-uchastie-na-29-ta-zimna-universiada-387749.html", "text": "От 2 март до 12 март 2019 г. в Красноярск, Русия, се проведе 29-та Зимна Универсиада. Освен българската спортна делегация на събитието като почетен гост присъства и члена на Изпълнителното бюро на БСП, отговарящ за младежката политика и спорта, Атанас Зафиров. Г-н Зафиров получи покана за участие като официален гост на Универсиадата от организационния комитет, отчитайки неговия принос за съвременното развитие на младежката политика и спорта в България. Той не пропусна да поздрави приятелите си в социалните мрежи с нашия уникален празник Баба Марта. Веднага щом влезе в градското летище той ги поздрави : “Честита Баба Марта, приятели. Днес я посрещнах с пет часа по-рано от вас. Поздрави от Красноярск, където имам честта и удоволствието да бъда официален гост на откриването на Световната зимна Универсиада.” Атанас Зафиров представи България на официалната церемония по откриването. Той сподели своите впечатления : ”Домакините от Красноярск предложиха изключителен спектакъл за откриването на Световната зимна Универсиада. Благодаря на организаторите за високата превилегия да бъда ВИП гост на церемонията, стоях на няколко метра от Президента на Руската федерация Владимир Путин. Г-н Путин поздрави гостите и участниците, като с удоволствие подчерна, че се очаква състезанията да бъдат наблюдавани от милиард и половина зрители на планетата.” По време на престоя си в Красноярск, по повод Националния празник на Република България 3 март г-н Зафиров посети базата на българските спортисти, като ги поздрави за празника и им пожела успех, “Макар и скромна (четирима състезатели в две дисциплини - сноуборд и фигурно пързаляне), българската група е силна и мотивирана за успехи. Да им стискаме палци. Честит празник, българи  и да живее България!” Почетният гост беше впечатлен от гостоприемството на жителите на града и безупречната организация на събитието, “Организаторите на Универсиадата в Красноярск се бяха погрижили до най-дребния детайл за удобството и сигурността на своите гости. Благодаря специално за моята персонална автомобилна водачка Вика, която се постара да бъда винаги навреме за срещите и мероприятията, и да не пропусна нищо важно от това изключително световно спортно-културно събитие на годината.” Участието на г-н Зафиров на 29-та Зимна универсиада ще подкрепи бъдещото ни успешно сътрудничество в областта на младежката политика и спорта между България и Русия. Живият контакт между българи и руси е най-добрия начин да бъде заздравено нашето силно приятелство в тези области. Тук бяха постигнати договорености, които  ще бъдат затвърдени от бъдещи двустранни посещения и официални срещи.", "date": "2019.03.21", "title": "Българска делегация взе участие на 29-та Зимна Универсиада"}
{"url": "https://standartnews.com/sport/dnes-startirat-kvalifikatsiite-za-evro-2020-po-futbol-387760.html", "text": "Квалификациите за европейското първенство по футбол за мъже през 2020 година стартират днес. По програма ще има 10 двубоя. \r\nБългария започва кампанията си за Евро 2020 в петък с двубой срещу Черна гора в група „А“ от 19 часа на стадион „Васил Левски“. В най-интересният мач довечера от 21,45 ч Белгия приема Русия в група „I“. Досега двата тима са изиграли 10 мача, като са си поделили по 4 победи, а 2 мача са завършили наравно. \r\nКазахстан – Шотландия (17:00 часа) \r\nКипър – Сан Марино (19:00) \r\nСеверна Ирландия – Естония (21:45) \r\nХоландия – Беларус (21:45) \r\nХърватия – Азербайджан (21:45) \r\nСловакия – Унгария (21:45) \r\nАвстрия – Полша (21:45) \r\nСеверна Македония – Латвия (21:45) \r\nИзраел – Словения (21:45).", "date": "2019.03.21", "title": "Днес стартират квалификациите за Евро 2020 по футбол"}
{"url": "https://standartnews.com/sport/fakelt-za-tokio-2020-e-kato-v-vishnevo-drvo-387764.html", "text": "Представиха официално в японската столица факела за щафетата с олимпийския огън за Игрите в Токио 2020. Факелът е с цвят \"златна сакура\", тежи около 1.2 км и е изработен от алуминий. Един от най-известните символи на пролетта в Япония са великолепните розови вишневи дървета, наричани още сакура. Факелът е направен в такъв стил, че да изобрази формата на пламъка. Петте светлинки, излъчвани от венчелистчетата, се събират в центъра на факела. Забележителното е, че част от материала за изработката, е взет от рециклиран алуминий, използван при изграждането на временни жилища в североизточната част на страната, засегната от земетресението и цунамито през 2011 година. Така създателите на факела искаха да почетат всички пострадали от бедствието на 11 март 2011 година, и да подкрепят процеса на възстановяване на региона. Очаква се олимпийският огън да бъде запален на 11 март следващата година, за да се отбележи отново трагедията. След това на 20 март той ще пристигне в Япония, а на 26 март щафетата с олимпийския огън ще започне от префектура Фукушима. Фукушима също ще бъде домакин на състезанията по бейзбол и софтбол, които са част от олимпийската програма за първи път. Олимпийските игри в Токио 2020 ще се проведат от 24 юли до 9 август.", "date": "2019.03.21", "title": "Факелът за Токио 2020 е като вишнево дърво"}
{"url": "https://standartnews.com/mneniya/ludite-martenski-idi-387732.html", "text": "От Сирни заговезни, като се почна, прелюбезни, с едно прощаване – край няма! На християните им  простиха греховете, на неопределилите се роми – тока, водата и местните данъци. Само на Тереза Мей не й простиха пак, ама тя вече е свикнала! Ако не беше простил на Брут, и Цезар нямаше да се превърне в нарицателна салата  преди 1975 години... Абе, през март ни май да се казваше, ни юли! И на англичани, и на европейци им предстои в съвсем близко бъдеще да разберат защо пилотите на падащите самолети крещят „Mayday! Mayday!” \r\nПростихме и с „Дързост и красота”. След 4080 епизода раздялата наистина боли.  Съсипаха я тази държава! Добре, че дързостта и красотата се пренасят на столичната „Граф Игнатиев”. Хем е красиво, хем се изисква дързост да пресечеш, хем боли, като се спънеш в ограничителите. Смяната на ограничителите по „Графа”, както и предложенията за смяна на името на самата улица, са сред така наречените  „Мартенски Иди”. Те са известни не само с убийството на Цезар, но и с разпъването на Христос 44 години по-рано. А самите ремонти по Графа също са ивестни като „Иди ми, дойди ми”. Разбира се, всички описани деяния са извършени с обществени пари... Така и така харчим здраво, моето предложение е ограничителите покрай трамвайната линия да бъдат сменени с бюстове на столичните кметове от последните 120 години. Това ще е красиво и образователно едновременно.  Хората ще могат да си чукват срещи при „Междуречки”, „Янчулев”, „Софиянски”, „Фандъкова”. Даже и „Тодор Живков” ще си имаме за радост на носталгиците, защото и той май е бил нещо като кмет на София за кратко... А графоманите, които постоянно пишат ужасяващи стихове за Бойко Борисов, ще могат да се събират край неговия бюст-ограничител и тържествено да си ги четат... И без това не ходят на работа, така най-после ще са полезни по някакъв начин. За да са още по-ефективни, може да държат плакати на Мая Манолова като кандидат-кмет на левицата. Така хората ще се плашат и  наистина ще внимават да не ги сгази трамваят.  Много притеснен от мартенските иди е и унгарецът Орбан. Защото генерал Наско от ДСБ е поискал да бъде изгонен от ЕНП.  За да вземе по-високо исо, Радан Кънев поиска и Бойко Борисов да бъде изгонен от ДСБ. Очаква се в навечерието на европейските избори могъщата българска десница да поиска и цялата ЕНП да бъде изгонена от себе си.  В интерес на истината те не само говорят, но и действат. Ако всички в ЕНП постъпваха като тях, Европейската народна партия наистина ще има точно нула представители в следващия Европарламент. Българската десница вече близо две десетилетия е постоянно в състянието на лудите великденски зайци и – очаквано – с настъпването на март диагнозата им показва изостряне. Подобно на Мартенския заек от „Алиса в страната на чудесата” те вечно бързат, нервно гледат часовниците си и постоянно закъсняват за срещата със ... себе си.  . Ясно е, че Сърбия е подвластна на попфолка и не, че бат Милко не заслужава, ама чак пък толкова!  \r\nВ Созопол също обмислят пускането на местна валута. Там имат традиции в това отношение още от времето на Магна Аполония Понтика.   Щели да почнат пробно с два милиона лева...  . Не съм експерт по протокол, ама да попитам  фейсбук-специалистите по темата: вие ли знаете по-добре от Деси как се целуват и забърсват президенти?! Хайде, моля ви се!   Друга мартенска тема: Пловдивският районен съд осъди танцьорката в нощни клубове Габриела 18 месеца да не излиза от дома си от 22.00 до 6.00 часа. Според магистратите „пробацията ще въздейства на Габриела да се върне към семейството си и да отсее по-важните неща в живота си”. Изобщо март е подходящ за това повече жени да не излизат между 22.00 и 6.00 часа, за да се върнат към семейството си и отсеят важните неща в живота си.  \r\nТвърдението ми изобщо не е мачистко и го доказват стотиците снимки на ГЕРБ-жени с лидера им Бойко Борисов. Март неизвестно защо е обявен за женския месец, докато още от измислянето си мартенските иди всъщност са празници в средата на месеца, определени за почит към бог Марс. В древен Рим през март се провеждали военни игри и паради, а според Плутарх Цезар бил предупреден за предстоящото покушение срещу него с думите „Cave Idus Martias!“.  Сиреч  \r\nНе съм пророк и не виждам да надвисва някаква по-сериозна беда от това да обвържем лева с юана, както ни съветваше  Медведев. Но, както казва народът, който го е страх от Медведа, не ходи да преговаря за газ. Рано е още да се провикнем: „Стани, стани, юан балкански!” \r\n ", "date": "2019.03.21", "title": "Лудите мартенски Иди"}
{"url": "https://standartnews.com/mneniya/kak-se-razvalya-dogovor-za-prekhvrlyane-na-imot-sreshchu-gledane-387740.html", "text": "\r\n------------------------- Нерядко родители или близки роднини /и в по-редки случаи лица без роднинска връзка/ прехвърлят недвижим имот срещу задължение за издръжка и гледане. Това обикновено се прави по няколко основни причини:  \r\n1. Приобретателят /този, в чиято полза е прехвърлен имотът/, няма достатъчно средства да купи имота или  \r\n2. Прехвърлителят желае наистина полагане на грижи към него до смъртта му, а не получаване наведнъж на определена сума пари или \r\n3. Прехвърлителят не желае да остави наследство на един или повече наследници по лични причини, като, доколкото завещанието и дарението, като безвъзмездни сделки, не могат да накърняват запазената част от наследството и могат да бъдат отменени от наследниците, се предпочита възмездната сделка - прехвърляне на имот срещу издръжка и гледане. \r\nВъпреки посоченото в предходното изречение, страните по Договор за прехвърляне на недвижим имот срещу задължение за издръжка и гледане следва да знаят, че този договор също може да бъде развален на различни основания. Както от страните по сделката /обикновено от прехвърлителя/, така и от техните наследници.  Във всички случаи обаче това разваляне трябва да е предизвикано от неизпълнение на задълженията на една от страните /т. нар. „неизправна страна”/. \r\nТака например в съдебната практика е прието, че задължението за гледане и издръжка включва осигуряване на необходимите условия за водене на нормален живот от прехвърлителя, изразяващи се в осигураване на храна, дрехи, отопление, лекарства и медицински грижи при необходимост, грижи за дома и хигиената, като тази грижа се дължи ежедневно, без прекъсване и в пълен обем. Когато това не бъде изпълнено, налице е основание за разваляне на договора. \r\nСъщо така, когато задължението на приобретателя по договор за прехвърляне на имот срещу гледане и издръжка е поето към повече от едно лице /например и към майката, и към бащата/, без да има уговорено разграничение на задълженията към отделните лица, волята на страните очевидно е задълженията да се изпълняват общо, едновременно и неделимо. Поради това, когато задължението е изпълнявано само по отношение на едно от правоимащите лица и не е било изпълнявано по отношение на друго от тях или пък е престанало изпълнението по отношение на него, може да се иска и да се допусне разваляне на целия договор. \r\nОт друга страна, ако страната /приобретател/ по договор за гледане и издръжка е била в обективна невъзможност да изпълнява договорните си задължения /при неоказано от страна на прехвърлителя необходимо съдействие за това, например/, то тя, за да е изправна страна по договора. И за да може успешно да се противопостави на иска за разваляне на договора, е следвало да предостави парично изпълнение, вместо изпълнение в натура. И то в такъв размер, който да съответства на вида и на обема на дължимите от нея грижи.  \r\nВажно е да се знае, че възможността да се развали такъв договор се упражнява само и единствено по съдебен ред с всички възможни /писмени и гласни/ доказателствени средства – фактури, касови бележки, епикризи, свидетелски показания и т.н., като съдът преценява всички относими факти и обстоятелства, доказани в съдебния процес. \r\nПравото да се иска разваляне на такъв договор имат и наследниците на прехвърлителя на имота в срок до пет години от откриване на наследството /смъртта на наследодателя/, в случай, че не са се отказали от наследство и при положение, че успеят да докажат, по начина, посочен в предходния абзац, пълно или частично неизпълнение на договора за издръжка и гледане. Важно е да се знае обаче, че всеки наследник /ако са няколко/ има право да развали договора само съобразно обема на притежаваните от него права - т.е. съобразно дела си, а не и по отношение на целия договор, ако не е единствен наследник. Следователно - в случаите на наследяване на дробна част от правата на кредитора-прехвърлител - развалянето на договора поради неизпълнение следва да се осъществи частично, доколкото сънаследникът не може да упражни и правата на другите сънаследници.  \r\n ", "date": "2019.03.21", "title": "Как се разваля договор за  прехвърляне на имот срещу гледане"}
