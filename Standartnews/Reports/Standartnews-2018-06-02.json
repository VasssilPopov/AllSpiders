{"url": "http://standartnews.com/balgariya/bryuksel_publikuva_plan_za_deystvie_za_tsifrovo_obrazovanie-372205.html", "text": "За първи път Европейската комисия публикува през януари План за действие за цифрово образование, като \"България е изключително напред и бих се радвала и останалите държави членки да имат толкова инициативи, свързани с него\". Това заяви еврокомисарят за цифровата икономика и за цифровото общество Мария Габриел на форума \"Образование 4.0\", посветен на дигиталното обучение и на новите технологии, които навлизат в образованието. По думите й в плана за цифрово образование се изисква да има повече информационни кампании и за разширяване на wi-fi мрежите в училищата в ЕС. \"Виждаме, че България е в период, в който тези идеи се реализират\", коментира Мария Габриел. Тя каза, че всички министри на образованието в ЕС през миналата седмица са получили писмо от нея и от еврокомисаря за образованието Тибор Наврачич, което е за Европейската седмица на програмирането. Тя ще се състои между 6 и 21 октомври, а резултатите от 2017 г. са впечатляващи - над 1 200 000 бяха участниците, като от тях 46 процента са момичета. Амбицията ни е до 2020 г. Европейската седмица на програмирането да обхване 50 процента от европейските училища, заяви еврокомисарят Мария Габриел. Тя представи и тревожни данни за България, според които от 1000 завършили висше образование в специалности, свързани с информационните технологии, 24 са жени, но само 6 от тях продължават с кариера в ИКТ сектора. За студентите и за завършилите скоро висшето си образование ЕК ще започне през този месец нов пилотен проект \"Цифрова възможност\", като по него между 5000 и 6000 студенти от цяла Европа ще могат да осъществят трансграничен стаж от 4-5 месеца. Той ще бъде платен от ЕК, \"като около 500 евро е сумата\", обяви Мария Габриел. Тя отбеляза, че трябва да се привлекат не само повече ИТ специалисти, но и повече студенти от хуманитарните науки, за да придобият умения в цифровите технологии.", "date": "2018.06.01", "title": "Брюксел публикува План за действие за цифрово образование"}
{"url": "http://standartnews.com/balgariya/rodnini_i_priyateli_se_sboguvaha_s_bozhidar_danev-372197.html", "text": "Близки и семейство, стотици колеги, индустриалци и приятели пристигнаха в гробищния парк в \"Бояна\", за да си кажат последно сбогом с Божидар Данев. Сред присъстващите бяха бившият вицепрезидент и министър на правосъдието Маргарита Попова, председателят на БТПП Цветан Симеонов, бившият председател на БАН акад. Стефан Воденичаров. Да се простят с колегата си в храм \"Св. Арх. Михаил\" присъстваха и председателят на АИКБ Васил Велев и лидерът на КТ \"Подкрепа\" Димитър Манолов. Съболезнователен адрес изпрати президентът Румен Радев. Венци бяха положени от министъра за българското председателство Лиляна Павлова, синдикални организации, политически партии. Божидар Данев е роден през 1939 г. в София. Завършва Техническия университет в София през 1965 г. След това работи в БАН. През 1981 година постъпва на работа в Българска стопанска камара - последователно като специалист, ръководител център, зам.-председател, председател. Бил е изпълнителен директор на Софийска фондова борса. Председателят на Българска стопанска камара Божидар Данев почина на 28 май, няколко месеца преди да навърши 79 години.", "date": "2018.06.01", "title": "Роднини и приятели се сбогуваха с Божидар Данев"}
{"url": "http://standartnews.com/mneniya/redaktori_na_botev_sa_promenyali_tvorbite_mu-372203.html", "text": "- Трябва да правим разлика между хората, които смятат, че Ботев трябва да бъде изместен от класиците, и другите, които периодично правят такива публикации, за да взривят обществото с безумните си идеи. От срещите, които имам с хора в най-различни краища на България, виждам това голямо преклонение, което те имат към Възрожденската епоха, към нашите творци. А относно нашите чиновници, които предлагат подобно отпадане на част от творбите, това е за тяхна сметка. Още повече, че след това нещата се възстановяват, това е едно дразнене на чувствителността на обществото. И знаете, че през последните години такива неща се появяваха, хората реагираха и отново се връщаше старото положение. Предполагам, че и този път ще бъде по същия начин. - Семейният архив не е свързан с поетичното и документално наследство на Христо Ботев. Но това, което се прави в тази юбилейна 170-годишнина от неговото рождение, в така наречената Ботева година, не е малко. Има възможност да бъде представена една изложба в Народната библиотека, както и за представяне на дигитализиран вариант на една от историческите реликви - личното тефтерче на Христо Ботев, което той е носел със себе си от пролетта на 1875 година до качването на кораба \"Радецки\". В това тефтерче има много ценни неща, едно от които е шестата строфа, посветена на Васил Левски. В оригинален вид стихотворението се казва \"Дякон Васил Левски\", а не \"Обесването на Васил Левски\". Това е в порядъка на документалното наследство, което трябва да достига до по-младите хора в наше време, но това се случва все по-рядко. - Христо Ботев е един от най-редактираните поети, най-много го е редактирал Любен Каравелов, както и Петко Рачов Славейков, Захари Стоянов. В различни песнопойки, които се появяват след Освобождението, също се появяват много неудачни корекции на неговото творчество - и в баладата \"Хаджи Димитър\", и в \"Делба\". Конкретно за стихотворението за Васил Левски има шеста строфа, която е не толкова известна и тя е с редакторските намеси на самия Христо Ботев. В първия вариант строфата гласи \"Умря той вече, юнашка сила,/ твойте тирани скриха в земята/. О, майко моя, родино мила,/плачи за него, кълни съдбата\". - След Освобождението, както споменахме, на някого това не се е сторило толкова силно като въздействие, както предишните строфи. Абсурдно е за който и да било творец да се правят такива промени, камо ли за гения Ботев. - Ами пак в стихотворението за Левски са разместени четвърта и пета строфа. Спорно е дали Дякона Левски виси на бесилото със страшна сила. Има и версия, според която поетът е искал да каже, че \"със страшна сила зимата пее свойта зла песен\". - Негов основен редактор е Любен Каравелов и немалка част от споровете им са точно за това. В ритмиката например на стихотворението \"Делба\" Каравелов се е намесил, като е утежнил римите - тук вече навлизаме в езиковедски теми. Но Ботев използва формата \"ний\", а не \"ние\", както го прави Каравелов. Това променя ритмиката на стиха, но когато Ботев решава да го публикува, той го прави така, както е бил първоначалният му вариант. - Архивът на самия Христо Ботев се пази в Народната библиотека, в трезора на БНБ е личното му тефтерче. А семейният архив на нашия род е свързан с братята му, с майка му Иванка и дъщеря му Иванка. Другото вече са по-лични неща, свързани с кореспонденция и снимки, които са дарявани от моя дядо Кирил Ботев на научния институт \"Христо Ботев\", създаден след девети септември 1944 година. - Организираме всяка година тържества, които са в памет на Ботев и неговите четници, исторически четения в селото, където се намира костница с десет черепа на Ботеви четници.  Издавали сме тефтерчето със \"Стандарт. Предстои издаването му отново и един алманах с най-доброто, което е писано за него. - \"Баладата \"Хаджи Димитър\".", "date": "2018.06.01", "title": "Редактори на Ботев са променяли творбите му"}
{"url": "http://standartnews.com/balgariya/kmet_spira_stroitelstvo_do_hrama_na_vanga-372202.html", "text": "Кметът на Петрич Димитър Бръчков забрани със заповед започналото  строителство на СПА комплекс до минералните извори в местността Рупите. Наблизо се намира храмът и гробът на пророчицата Ванга, където постоянно се стичат хиляди хора на поклонение. Рупите е уникално място, което се обитава от 141 вида птици, от които 33 са включени в Червената книга на България. Спреният строеж на спа комплекс с 10 къщи за гости, административна сграда и голям паркинг върху лечебната кал на минералните извори до храма на Ванга е на бизнесмените от Петрич Силвия и Валентин Парапунови. Заповедта на Бръчков обаче ще е в сила до изготвяне на общ устройствен план на населеното място. Забраната касае освен частни имоти в Рупите и терени в близост до Самуилова крепост на Коко Динев. Петричани скочиха срещу инвеститорите, за няколко дни в  социалната мрежа се събраха над 20 000 подписа. \"Считам, че в рамките на общественото обсъждане, ще се чуят ясно доводите, конкретно за застрояването на Рупите и НПМ „Самуилова крепост\", и не само, както от страна на инвеститори, така и от обществеността. Становищата на държавните институции също ще бъдат решаващи\", аргументира заповедта си кметът Бръчков. Неговото разпореждане се базира на издадено становище от главния архитект на община Петрич - Владимир Митрев. По проекта за Общ устройствен план предстои, съгласно процедурата - първа екологична оценка на РИОСВ – Благоевград, насрочване на обществено обсъждане, втора екологична оценка на РИОСВ-Благоевград, гласуване от Общински съвет, одобрение на държавни инстанции, имащи пряко отношение по плана. Заповедта на кмета е в сила до приключване на процедурата по одобряване и влизане в действие на Общия устройствен план за община Петрич, но Заповедта спира прилагането на влезлите в сила Подробни устройствени планове за същия срок от време. Междувременно стана ясно, че от официален отговор на Министерството на културата се разбира, че инвеститорът на СПА комплекс и къщи за гости в Рупите е направил всичко, което законът изисква. От Главна дирекция „Инспекторат за опазване на културното наследство\" уведомяват, че в изпълнение на Закона за културното наследство е назначена комисия от министъра на културата, която да приеме резултатите от спасително теренно археологическо проучване на територията на посочения обект. На терен експертната комисия не е установила археологически структури – движими или недвижими културни ценности. Спасителното проучване е прието от комисията  и теренът е освободен за инвестиционни намерения. Всички по-нататъшни действия следва да бъдат съобразени с изискванията и на Закона за културното наследство, уточняват от ведомството. Според противниците на застрояването не бива да се разрешава подобно строителство, защото това ще доведе до изчезването на прочутите минерални извори – така наречените гьолове, в манастирския комплекс. „Проблемът е, че обществеността не е запозната, няма прозрачност на процедурата, на инвестиционните намерения и според нас е заплашено съществуването на това място и изобщо запазването на екосистемата, на животинските и растителните видове и бъдещето на региона\", заявиха те. Съгласували сме всичко с всички компетентни институции. На протеста дойдоха държавни и общински служители, които потвърдиха моите думи. Няма да вземем и капка вода от гьоловете в имота на Фондация „Ванга\". Ползваме минерална вода от сондаж, който е на 300 метра. Дебитът му е 35 литра в секунда, а ние ползваме 0,350 грама в секунда\", твърди инвеститорът Валентин Парапунов. Комисия от РДНСК, начело с инж. Величка Тунтева, е била на място в четвъртък, за да извърши пълна проверка на цялата документация на обекта. Не са открити никакви нарушение, всички книжа са били изрядни.", "date": "2018.06.01", "title": "Кмет спира строителство до храма на Ванга"}
{"url": "http://standartnews.com/balgariya/pokazvat_posledniya_belezhnik_na_botev-372200.html", "text": "Оригиналният личен бележник на Христо Ботев беше изложен от днес в централното фоайе на Националната библиотека \"Св. св. Кирил и Методий\". През последната година от живота си той е записвал в него данни за литературната си дейност, имена на свои революционни съратници, там е и черновата на стихотворението \"Обесването на Васил Левски\". Паралелно с оригинала, ще бъде представена и електронната версия на Ботевото тефтерче, съвместно начинание на Националната библиотека и Регионалната библиотека \"Христо Ботев\" - Враца. Това е вторият безценен документ от фонда на Националната библиотека (след тефтерчето на Васил Левски), намерил подобаващото си съвременно издание в бутиков дигитален проект. За 2 юни Националната библиотека ще представи и изложбата \"Перо и знаме\", посветена на 170-ата годишнина от рождението на Христо Ботев. Експозицията включва 8 витрини с книги, вестници и други материали, отразяващи различни страни от живота и дейността на поета революционер. Показани са издания на негови стихове от различни години, сред които и \"Песни и стихотворения от Ботьова и Стамболова\" (фототипно издание и оригинал от второто издание, 1880), архивно наследство като \"Официални румъно-турски документи по минаването на Ботевата чета през Дунава\", както и портрети на Ботевите четници. Тематични табла \"Поет и публицист\", \"Борец за свобода\" и \"По пътя към безсмъртието\", представят документални материали от библиотекарския фонд, свързани с живота на Ботев.", "date": "2018.06.01", "title": "Показват последния бележник на Ботев"}
{"url": "http://standartnews.com/lyubopitno/yaponski_ucheni_sintezirat_119ya_element_ot_tablitsata_na_mendeleev-372180.html", "text": "Специалисти от японския институт „Рикен\" пристъпват към пълномащабни опити да синтезират нов елемент от таблицата на Менделеев под номер 119. Поради това те имат намерение да увеличат повече от пет пъти възможностите на притежавания от тях ускорител на елементарни частици, съобщи в. „Асахи\". По-рано същата научна група успешно приключи работата си по получаването на елемента с номер 113. Той беше кръстен „нихоний\" (Nh) - от думата Нихон, както японците наричат страната си. В природата естествено съществуват елементите от таблицата на Менделеев само до номер 93. Всички останали до 118 са получени по пътя на изкуствения синтез. 118-я елемент носи името „оганесон\" (Og), който беше получен в Русия и кръстен на физика академик от руската академия на науките Юрий Оганесян.", "date": "2018.06.01", "title": "Японски учени синтезират 119-я елемент от таблицата на Менделеев"}
{"url": "http://standartnews.com/svyat/sotsialist_stana_premier_na_ispaniya-372204.html", "text": "Испанският премиер Мариано Рахой не оцеля след вота на недоверие в парламента вчера сутринта. Новият министър-председател на страната е 46-годишният професор по икономика Педро Санчес, лидер на най-голямата опозиционна сила -, Испанската социалистическа работническа партия (PSOE). Той бе победен на двете последни изборни надпревари, след това изгонен от партията, преди да поеме отново ръководството й. Санчес спечели вота със 180 гласа \"за\", 169 \"против\" и 1 \"въздържал се\". Очаква се той да встъпи в длъжност до понеделник, а кабинетът му да бъде назначен следващата седмица. Вчера следобед кралят на Испания Фелипе VІ подписа указ за назначаването на Санчес за премиер. Лидерът на социалистите каза в четвъртък, че ще се опита да управлява до края на мандата на настоящия парламент в средата на 2020 г. Не е ясно обаче колко дълго неговата администрация, със само 84 депутати социалисти в 350-местния парламент, ще успее да се задържи. Процедурата по вота на недоверия бе задействана от Санчес след първите присъди по случая \"Гюртел\", свързан с \"черни каси\", ползвани от Народната партия за финансиране на предизборни кампании. Санчес каза пред парламента, че съдебното решение е поставило под съмнение твърденията на Рахой, че той и други ръководни кадри не са знаели за двойното счетоводство на партията. Малко преди гласуването Рахой каза, че за него било чест да бъде премиер и да остави Испания в по-добро състояние от това, в което я поел. След това добави пред депутатите: \"Господин Санчес ще оглави правителството и позволете ми да бъда първият, който ще го поздрави.\" Лидерът на социалистите обеща да запази договорения неотдавна национален бюджет, който включва значителни облаги за баските националисти, и да започне диалог със сепаратистите в новото каталунско правителство. Малко вероятно е лявата партия \"Подемос\", която ще предложи парламентарна подкрепа на правителството на Санчес, да спечели голямо влияние при новия премиер, който иска да разграничи партията си от обявяващия се против икономиите съюзник, и да си върне гласовете на центристите. Баската националистическа партия, чиито пет места бяха ключови за победата на Санчес, оттегли подкрепата си от Рахой след скандала с \"черните каси\". Каталунските сепаратистки партии, както и \"Подемос\" също подкрепиха Санчес. Партия \"Граждани\", която води в социологическите проучвания, бе единствената по-голяма партия, подкрепила Рахой. Санчес обеща да започне разговори с каталунците, но каза, че няма да им позволи да проведат референдум за независимост.", "date": "2018.06.01", "title": "Социалист стана премиер на Испания"}
{"url": "http://standartnews.com/mneniya/gazovata_proshka_na_namuseniya_putin_-372186.html", "text": "Да идеш на крака при Големия брат, с когото вече сте в различни семейства, да изтърпиш гнева му за стари разправии и даже да искаш да си тръгнеш с подарък от него. Звучи доста самонадеяно, но горе долу така изглеждаше мисията на Бойко Борисов в Русия преди да изкара няколко часа срещу стъкления поглед на стопанина на Кремъл. На какво се надява българският премиер, потегляйки към Москва, стана ясно още в самолета, където той запретна ръкави и се зае да обяснява картата на бъдещия хъб \"Балкан\". Газоразпределителният център, който е включен в списъка с проекти от общ интерес на Еврокомисията още от 18 ноември 2015 г., практически остава пълна химера без руски газ.  Затова и главната цел на съкратената до 12 часа визита на Борисов в руската столица беше ясна: Путин да каже \"да\" на българското искане вторият ръкав на \"Турски поток\" да завие към България, а не към Гърция. И руският президент го направи, макар и доста уклончиво, уточнявайки, че решението е взето след разговор по телефона с турския му колега Реджеп Ердоган. Същият е тежко скаран с Гърция и се доверява на Борисов като посредник в препирните му с ЕС. Затова и не е изненада, че Ердоган предпочита тръбата да завие към нашата граница. Борисов побърза да обясни ползата от завоя на тръбата: още над 15 млрд. кубика руски газ, които заедно с идващите и в момента през Украйна почти още толкова, Еуфорията беше секната от говорителя на Кремъл Дмитрий Песков, който заяви, че още няма категорично споразумение, а за да се реализира идеята трябват гаранции от страна на Европейската комисия и от самата България. Това се възприе от мнозина като студен душ. Трудно е обаче да се повярва, че Путин ще се отметне от дадената дума след като самият той няколко пъти упрекна България, че не е удържала договорката за \"Южен поток\" под натиска отвън. По този повод Борисов трябваше да изслуша още няколко жлъчни тиради от своя домакин. Както и забележката, че номерът с Големия брат, който плаща сметките, вече не върви. Със сигурност Путин изглеждаше много студен и дори раздразнителен на пресконференцията след срещата в Кремъл, въпреки че неговият гост си посипа главата с пепел като призна, че поема вината за предишни провалени общи проекти, резултат от лоялното ни поведение към Брюксел. Но всъщност управникът на Русия няма навик да е мил и любезен. Знае го даже и германският канцлер Ангела Меркел, която въпреки ужаса си от кучета трябваше през 2007 г. да изтърпи легналия в краката й лабрадор, с който Путин влезе при нея да преговаря в резиденцията в Сочи. Макар и без прегръдки и \"скъпи Бойко\", с които му галят ухото големците в Европа, Борисов все пак постигна това, за което беше дошъл в Кремъл. Вратата за хъб \"Балкан\" се отвори, макар и да остават всички уговорки и въпросителни около инфраструктурата, която трябва да изградим, за да може да станем търговци на газ. Като малко очакван бонус прозвуча и възможността, ако пазарът го предполага, да се пусне и директна тръба до България от морския участък на \"Турски поток\", което на практика повтаря трасето на пропадналия \"Южен поток\". Отдавна е ясно, че бившият Голям брат вече не дава нищо даром Затова каква е разменната монета за завоя на \"Турски поток\" предстои да разберем. Путин каза, че Русия е готова да участва в наддаването за инвеститор на възродения АЕЦ \"Белене\". А вчера енергийният министър Теменужка Петкова обяви, че един от  възможните сценарии за Втора атомна у нас е изграждане на централата със заем от Русия. Така Москва отпуска кредита и строи АЕЦ като в замяна прибира парите от продажбата на тока до изплащане на заема. Темата остана малко встрани по време на пресконференцията в Кремъл, но пък може да се окаже ключа към затоплянето на отношенията с Русия. Въпреки натякванията на обкръжението на Путин, че Москва вече винаги ще има едно наум, когато прави бизнес с България. Трябва да се отбележи, че подготвена от март или внезапна, визитата на Борисов дойде като логично продължение на новия курс на Европа към Москва заради охладените отношения с Тръмп. Визитите на Меркел и Макрон в Русия дадоха тон за това. Борисов прагматично се възползва и получи газовата прошка от Путин, гарнирана с обещаните 15 млрд. кубика руски газ. А последвалите спорове дали визитата на българския премиер е за фанфари или за окайване са политическа дандания.", "date": "2018.06.01", "title": "Газовата прошка на намусения Путин"}
{"url": "http://standartnews.com/mneniya/klasirame_parvolatsite_bez_imenata_im-372187.html", "text": "- При нас още преди крайното класиране е готова информацията за това кои деца биха влезли в класацията и кои - не. Радвам се да съобщя, че към момента са приети всички деца от територията, прилежаща към 119 училище, независимо дали са живели тук един ден, или седем години. Виж, от децата от четвърта група, която не е в прилежащата ни територия, няма нито едно в списъка. Това случайно съвпадение е добре дошло както за нас като ръководство на училището, така и за родителите. Все още е неизвестно колко от подалите документи деца наистина ще се запишат. Тук искам да отбележа нещо много важно - тази година ние сме намалили броя на паралелките в първи клас с една, така че ще приемем само пет паралелки първолаци. Така ще успеем да осигурим през следващата учебна година едносменен режим за първи и втори клас. Смятаме, че до 2020 г. при допълнително намаляване на приема, ще успеем да въведем едносменно обучение при целия начален курс. За големите класове обаче то няма как да се случи, ако не получим помощ от Столична община за разширяване на сградния ни фонд. Просто защото няма начин да намаляваме до безкрайност броя на паралелките си. - Попаднахме на няколко пъти на еднакви грешки - например родители ни подадоха служебни бележки с датата на раждане на детето, но извадени преди няколко години. Обясниха, че никъде в правилата за прием не е записано, че бележката трябва да бъде от настоящата учебна година. Други пък ни представяха по три адреса - на майката, на бащата и на детето, и ни оставяха ние да решим кой да ползваме. В крайна сметка това обаче бяха технически проблеми - срещнахме се с родителите и ги изчистихме. Децата са приети. - Това е моя идея от много дълго време. Матурата не трябва да бъде една и съща всяка година, а винаги да има надграждане. Въвеждането на три модула работи за това, да няма изтичане на информация. Но според мен още до края на следващата година трябва да се разработи уникална матура за всеки ученик - не на хартия, а на компютър. Така въпросите ще могат да бъдат разбъркани индивидуално за всеки, или поне да бъдат разбъркани вариантите за отговори. Това не е толкова сложно като техническо осъществяване. Такива тестове се провеждат масово например за сертификатите по английски. Там кандидатът сяда пред компютъра и решава въпросите в реално време, без да има кой да му подскаже. След още няколко дни получава резултатите си.Ако това се направи у нас, ще облекчим изпита от много квестори и видеокамери. Както и ще избегнем тази сензационна секретност, за която месеци наред преди изпита пишат и медиите. Вярно, ще има нужда от мерки за сигурност, но те далеч няма да бъдат това, което са в момента. - Според мен експертите със сигурност са видели грешката. И само упоритият им професионален инат не им е позволил да поискат едно елементарно извинение от българските абитуриенти, родители и учители. Дори и да приемем обяснението, че в този въпрос няма граматическа грешка, той е сложен в първи модул - там, където би трябвало да са елементарните въпроси, които не изискват допълнителна академична подготовка. Със сигурност мястото му не е там. При него съществува известна уклончивост в отговора. - Не мога да твърдя това със сигурност, тъй като особено матурата по български език кара учениците да учат много неща наизуст. Промените трябва да бъдат най-вече свързани с нея. Но учителите също имат противоречиви становища. Част от тях твърдят, че на изпита трябва да бъде зададена свободна тема, по която учениците да пишат. Други са на мнение, че за това е твърде рано, тъй като българските ученици на тази възраст не са свикнали да изразяват толкова пространно мнението си в писмен вид. Вариантът за този изпит е първи модул с лесни въпроси, които проверяват елементарните знания на учениците, и втори - който проверява начина им на мислене и им носи много повече точки. За останалите зрелостни изпити - например по математика и чужди езици, смятам, че матурата мери знанията им по много добър начин. - Българското училище няма готовност да прилага този регламент, а и министерството все още не ни е дало категорични и ясни инструкции по този въпрос. При нас се събират много лични данни - без тях няма как да се изготвят документите на учениците, както и да се изготвят различните класирания - за първи клас или за гимназия. Специално нашето училище прецени, че тази година за прием в първи клас ще изнесем само списък с входящите номера на децата, без да посочваме имената им. Това обаче е абсурдно, защото по традиция сме свикнали класациите да бъдат подавани с трите имена на детето. Някои експерти смятат, че изнасянето на три имена не е нарушение, но в момента това е спорен въпрос и ние ще си го спестим. Това обаче е обезличаване на детето. Същото ще се случи и при приема в седми клас. - Само една - по софтуерни и хардуерни продукти, с което се надяваме да отговорим на очакванията на бизнеса за нови кадри в тази област. - В последните две седмици, откакто децата завършват, тази кутия се превърна в благодарствена. Получаваме много красиво написани и трогателни писма от децата, които благодарят или на един учител, или на цяла група преподаватели, в зависимост от това дали са в начален или по-горен етап. И тези писма не са анонимни. А иначе преди това много деца се жалваха от усещане за обида. Казвам усещане, защото децата са по-раними и чувствителни от нас и по-лесно се засягат от неща, които не са били предназначени да ги обидят. Например от повишен тон на учителя. Другата част са жалби от агресия, която даден съученик проявява. Имаше деца, които се бяха засегнали от думата \"говедо\", казана от учител. Обясниха ми, че видели в интернет как изглежда говедото. - Двама, от които още в началото имаше оплаквания. Те са добри преподаватели и не го понесоха леко. Оттогава нататък явно са си наложили дисциплина и други наказани няма.", "date": "2018.06.01", "title": "Класираме първолаците без имената им"}
{"url": "http://standartnews.com/biznes/kruizite_se_vrashtat_po_balgarskite_pristanishta-372196.html", "text": "Големите круизни компании проявяват интерес отново да включат в маршрутите си черноморските пристанища, след като през последните години избягват региона, заради геополитическата обстановка. Това стана ясно след среща на кмета на Варна Иван Портних с президента на Асоциацията на Средиземноморските пристанища за круизи (Medcruise) Айрам Диаз Пастор. „Круизната индустрия преживява златна ера, а през следващите години се очаква да бъдат построени 109 нови кораба, които ще бъдат пуснати на вода до 2037 гoдина\", обяви Пастор. Пристанищата в Черно море – Бургас, Варна, Констанца, Одеса, Трабзон и Истанбул имат необходимата инфраструктура да посрещат пасажерски кораби, каза още президентът на асоциацията. Регионът има много предимства, тъй като включва не само европейски маршрути, добави Пастор. Оглавяваната от него асоциация включва 120 пристанища не само на Средиземно море, но и на Червено море и на Атлантическия океан. След като по време на срещата Портних запозна госта с проектите за новия облик на района около Морска гара и за пешеходния ринг, Пастор похвали доброто взаимодействие между общината и пристанището. „Круизният туризъм е важен за Варна, защото е стъпка за осъществяване на идеята „дестинация за 4 сезона\", обясни кметът Портних. Той запознал госта с пешеходния ринг, който ще осигури лесен достъп на туристите от порта до забележителностите на града. „Тази година за първи път Варна няма да бъде посетена от нито круизен кораб, но за следващия сезон отсега вече има една резервация, а за 2020 година са направени две. Това е добър признак за завръщането на круизните компании, които отново включват Варна в маршрутите си. Надявам се, че белите кораби ще станат повече, не само заради усилията, които полагаме, а и заради членството ни в Medcruise\", коментира шефът на Пристанище Варна-Изток, инж. Любомир Добрев. Преди това президентът на Medcruise беше в Бургас, а от Варна ще отпътува за Констанца.", "date": "2018.06.01", "title": "Круизите се връщат по българските пристанища"}
{"url": "http://standartnews.com/svyat/shveytsariya_ne_iska_poveche_balgari_i_rumantsi_da_rabotyat_v_stranata-372170.html", "text": "От днес до 31 май догодина Швейцария удължава ограничението върху броя разрешителни за работа за българи и румънци. Между 1 юни 2018 година и 31 май 2019-а общо 996 разрешителни за работа могат да бъдат издадени на български и румънски мигранти. Свободното придвижване на граждани на България и Румъния влезе в сила през юни 2016 година. Остана опцията обаче да се ограничава броят на издаваните разрешителни за работа всяка година, ако това е в полза на местната работна сила. Както и миналата година швейцарското правителство е особено обезпокоено, че голяма част от работниците от двете страни заемат сезонни работни места в сектор с над средното равнище на безработица. Между 2016 и 2017 година, точно след въвеждането на свободното движение на хора, нетната миграция от България и Румъния се е увеличила над два пъти на фона на спад на миграцията от другите страни от ЕС. Швейцария активира такава предпазна клауза за първи път през 2012 година, с цел да ограничи броя на пристигащите от новите страни членки на Евросъюза. Берн реши също така да разшири обхвата на клаузата за всички страни членки на Блока, но беше силно критикуван от Брюксел. Оттогава ограниченията не могат да бъдат прилагани за страни членки, присъединили се преди 2004 година.", "date": "2018.06.01", "title": "Швейцария не иска повече българи и румънци да работят в страната"}
{"url": "http://standartnews.com/biznes/energiyniyat_ministar_turski_potok_shte_minava_prez_balgariya_detaylite_shte_se_utochnyavat-372174.html", "text": "„През България ще минава тръбата за „Турски поток\" и ние ще имаме възможност да транспортираме природен газ. Известни количества може би ще се търгуват, но това са детайли, които ще се доуточняват. Разговорите тепърва започват\". Това заяви в ефира на „Здравей, България\" министърът на енергетиката Теменужка Петкова. Тя бе категорична, че подобни стратегически важни проекти за България трябва да бъдат изцяло съобразени с европейското законодателство. „Трябва да запазим стратегическото си място на газовата карта на Европа, като не позволим да бъдем заобиколени от мащабните инфраструктурни проекти\", коментира още министър Петкова. Тя е категорична, че преминаването на „Турски поток\" през страната ни ще гарантира сигурност на доставките и либерализация на пазара на природен газ. Според министър Петкова е изключително важно да бъде изградена АЕЦ „Белене\". „Най-негативният сценарий е да не се прави нищо по проекта. Вторият вариант е да продадем оборудването, което е много малко вероятно. Третият вариант е да разработим проекта\", каза Петкова. Тя подчерта, че „има реален риск НЕК да бъде декапитализиран и затова трябва по-най добрия за България и гражданите начин да оползотворим това, което притежаваме\". „Компанията дължи 1,176 млрд. лева на държавата и има около 1,3 млрд. лева други разходи, натрупани през годините\", обясни енергийният министър.", "date": "2018.06.01", "title": "Енергийният министър: „Турски поток” ще минава през България, детайлите ще се уточняват"}
{"url": "http://standartnews.com/svyat/ispanskiyat_premier_e_pred_vot_na_nedoverie-372175.html", "text": "В Мадрид премиерът Мариано Рахой е изправен пред тежко изпитание. Парламентът ще гласува по внесения от социалистите вот на недоверие срещу правителството, съобщи БНР. При вчерашните дебати 63-годишният Рахой заяви, че не не възнамерява да се оттегля. С гласовете на баските националисти обаче опозицията вече има мнозинство, за да го свали от власт. Той може да предотврати това, ако подаде оставка и свика нови избори преди днешното гласуване.", "date": "2018.06.01", "title": "Испанският премиер е пред вот на недоверие"}
{"url": "http://standartnews.com/svyat/italiya_shte_ima_novo_pravitelstvo-372177.html", "text": "Професорът по право Джузепе Конте се съгласи да оглави новото италианско коалиционно правителство, сформирано от антиимигрантската дясна партия \"Лига\" и антисистемното движение \"5 звезди\", предадоха информационните агенции. На среща с президента на страната Серджо Матарела късно снощи Конте получи от държавния глава мандат да състави правителство и той прие. Конте веднага представи и състава на новия кабинет. По-късно генералният секретар на президентската администрация Уго Дзампети, цитиран от ТАСС, съобщи, че церемонията по полагане на клетва на новото правителство ще се състои утре в 16 ч. местно време. При първия си опит да състави правителство преди няколко дни Конте не успя, защото президентът отхвърли кандидатурата на предложения министър на икономиката, известен с евроскептичните си възгледи и като противник на еврото. Лидерите на двете формации от коалицията получават постове в новия кабинет. Лидерът на \"Лига\" Матео Салвини ще бъде вътрешен министър, а на \"5 звезди\" - Луиджи ди Майо ще стане министър на труда и социалната политика, съобщи ДПА. Двамата ще бъдат и заместник-премиери. Ключовият пост министър на икономиката и финансите ще се поеме от професора по икономика Джовани Триа. Бившият министър по въпросите на ЕС Енцо Моаверо-Миланези ще оглави външното министерство. Видният икономист Паоло Савона е назначен за министър по европейските въпроси. Именно неговата кандидатура за министър на икономиката в предишния списък на Конте от първия опит бе причина президентът Матарела да откаже премиерски мандат на Конте, отбелязва ДПА. Министър на отбраната ще бъде жена - Елизабета Трента. Новото правителство ще осъществява одобрената от коалиционните партньори програма, в която са посочени 30 приоритетни задачи, информира БТА, цитирана от Новини.бг.", "date": "2018.06.01", "title": "Италия ще има ново правителство"}
{"url": "http://standartnews.com/sport/denyat_na_rolan_garos_zapochva_opit_za_rekord_ot_grigor-372181.html", "text": "Феновете на тениса ще могат да гледат опит за рекорд още в първия мач на корт номер 1 на втория за годината турнир от Големия шлем - \"Ролан Гарос\". Замесен в него ще е... Григор Димитров. Българинът ще се опита да подобри най-доброто си класиране в надпреварата и да достигне първия си осминафинал. За целта той ще трябва да преодолее доста неудобен съперник. На пътя на родения в Хасково тенисист се изправя Фернандо Вердаско. Двамата са играли 4 пъти помежду си, а изразен лидер няма - 2:2 победи. 34-годишният испанец триумфира и в последния им сблъсък - през март 2018 г. той отстрани Димитров още на старта в Индиън Уелс. Григор обаче взе последната победа в съперничеството им на червени кортове - през 2015 г. в Монако. Българският тенисист ще влезе в мача след изморителна битка в предишния кръг срещу американеца Джаред Доналдсън. Този мач продължи 4 часа и 20 минути. Мачът между Григор и Вердаско е първи на корта, като двамата ще излязат пред публика в 12:00 ч. българско време.", "date": "2018.06.01", "title": "Денят на \"Ролан Гарос\" започва опит за рекорд от Григор"}
{"url": "http://standartnews.com/biznes/bmf_port_burgas_investira_milioni_v_sistema_za_borba_s_kontrabandata_na_goriva-372184.html", "text": "„БМФ Порт Бургас\" ЕАД е първият пристанищен оператор, лицензиран по новия Закон за акцизите и данъчните складове, и единственият, който е изпълнил новите изисквания още преди изменението на нормативната уредба през август 2017 година, чиято основна цел е борбата с контрабандата на горива. За целта концесионерът е инвестирал 15 милиона лева в изграждането на нова и изцяло автоматизирана система за измерване количеството горива, които преминават през точките за контрол на разходомерите и предават в реално време данни на Митница Бургас. Това обяви на пресконференция изпълнителният директор на порта Борис Балев. Той уточни, че още преди изменението на закона през август 2017 година пристанището вече е било внедрило новата система. На 30 май операторът е получил писмо от бургаската митница, от което става видно, че „БМФ Порт Бургас\" ЕАД е приведено в съответствие към действащото законодателство. Борис Балев, изпълнителен директор на \"БМФ Порт Бургас\" ЕАД Тъй като „БМФ Порт Бургас\" е бил единственият оператор, който е бил готов с цялостното изпълнение на новите нормативни задължения, до влизането в сила на новия закон – от 1 януари т. г., е бил даден 6-месечен гратисен срок, за да могат и останалите да синхронизират работата си съобразно новите изисквания. Той изтича утре. „Ние използвахме този срок, за да модернизираме вече изградената система. Подкрепяме всички иновативни решения на държавната администрация. Имаме отлично взаимодействие с Митница Бургас, коментира още Борис Балев. Софтуерът, с който работи новата система, е избран от митниците и изискванията се припокриват напълно с тези на данъчните складове, допълни той. Представителите на медиите бяха запознати на място с работата на двата терминала – за разтоварване на втечнени въглеводородни газове, включително буферния резервоар за преработка на остатъчни газове, и газьол към 20А корабно място в Пристанищен терминал „Бургас Изток-2\". Всички технологични процеси се наблюдават в реално време от оператор в командна зала. Системата функционира при строги мерки за пожарна и аврийна безопасност, като в нея допълнително са вложеи половин милион лева. Близо 100 милиона евро е цялата инвестиция в порта от на чалото на концесията през 2012 година досега, добави още изпълнителият директор Борис Балев.", "date": "2018.06.01", "title": "„БМФ Порт Бургас“ инвестира милиони в система за борба с контрабандата на горива"}
{"url": "http://standartnews.com/biznes/sv_bogoroditsa_vkara_haskovo_v_gines-372188.html", "text": "  Огромните и прекрасни алеи с рози са първото нещо, което впечатлява при влизането в Хасково. Градът, който е само на около три часа път от столицата, може да се похвали с чистота, подреденост и красота. В областния център  живеят над 72 000 души, което му отрежда 12-то място по големина в страната. Заради родения тук тенисист Григор Димитров за Хасково вече знаят по целия свят. Градът обаче отдавна е известен заради своето кръстопътно положение. През него минава най-бързия и пряк път, който свързва Европа с Азия и Близкия изток. В старо време градът е бил център на международен, търговски и културен обмен. По традиция силно застъпена е и индустрията. Тук се развиват машиностроене за хранително-вкусовата и химическата промишленост, винопроизводство, производството на храни, напитки и тютюневи изделия, шивашка и текстилна индустрия. Ако само минавате през града в посока черноморието или Турция непременно трябва да се отбиете до една от най-големите забележителности – статуята на Св. Богородица. Монументът представлява огромна фигура на Божията Майка, който в ръцете си държи Младенеца Христос. Тя се извисява над града от Младежкия хълм. Именно с тази статуя градът влиза в раздел „Религия\" на Книгата на рекордите \"Гинес\" и печели приза за най-високата статуя на Божията Майка в света. До монумента може да стигнете както с автомобил така и с автобус, а тези, които обичат спорта и по-здравословния начин на живот може да стигнат пеш до Божията Майка през пътеката, която води до нея. В нормален ход ще са ви необходими не повече от 20 минути, за да я достигнете, а спиращата дъха гледка от там си заслужава усилието. Ако решите пък да преспите в града, то ще можете вечер да съзерцавате гигантската статуя, която заради отличното си местоположение се вижда отвсякъде. Иначе монументът е открит през 2003 г. хасковчани смятат, че Божията Майка е тяхна покровителка, затова и тогавашният кмет Георги Иванов решава да даде идеята за построяването на статуята. За празник на града пък е обявен 8 септември – Рождество на Пресвета Богородица. Ако на тази дата сте в Хасково, то непременно се насладете на богата културна програма, която всяка година впечятлява местните хора и гостите. Освен статуята на Св. Богородица в града ще ви впечатли и 30-метровата камбанария. Тя е в непосредствена близост до монумента и е една от най-високите на Балканския полуостров. До върха й входа е безплатен и ще можете спокойно да се изкачите, Ако имате страх от височини не се притеснявайте. Камбанарията е така направена, че дори и най-страхливите да могат да се качат на нея. Казвам го от личен опит. За посещението на монумента и камбанарията такси няма, а работното време е от 8:30 до 21:30 часа. Ако сте решили да останете ден – два, непременно трябва да посетите и една от най-впечатляващите тракийски гробници – Александровската. Хасково е известен и с още един уникален монумент. Това е първият и единствен паметник на завистта – Българския Икар. Скулптурата се намира в идеалния център на южния град и представлява човек, разперил ръце, с криле от пера в устрем да полети, но две ръце са се хванали за крилете му и го дърпат. Творбата е с височина 3 метра и тежи малко над един тон. В града има седем православни църкви, една арменска и една джамия. Историята на храма обединява хасковчани с това, че сами са извоювали разрешение за построяването й в годините на робството. В първите десетилетия на 20 век хасковската арменска общност постепенно се развива и укрепва. Главната им цел сега е да си създадат богослужебно място. На едно събиране се взема решение двете стаи, намиращи се в дворно място, закупено от общността, да бъдат преустроени в параклис. Започва се трескава работа – срутват средната стена и съединяват двете стаи, превръщайки ги в малък храм. Единият ъгъл представлява олтар като на стената е поставена иконата на Света Богородица, а от двете страни – две големи запалени свещи. В средата е поставен Вем кар, донесен от църквата в Хай-кюх. През 1923 г. за първи път празнуват Великден. Извършва се първото богослужение. Цялата хасковска арменска общност присъства на това грандиозно събитие. След обиколката на всички тези забележителности, ако ви остане време, трябва непременно да посетите местния Исторически музей, който е един от най-богатите и активни в България. Фондовете му бързо нарастват и сега той притежава над 120 000 артефакта, свързани с историята и културата на областта. На около час и половина път от Хасково се намира гранично-пропусквателният пункт с Турция. Бързото придвижване помага на много хасковчани често да откачат до южната ни съседка. Следващата ни спирка е Одрин.   Градската художествена галерия в Хасково е основана през 1962 г. Тя е разположена в две съседни къщи – еврейска и арменска, обявени за паметници на културата и строени в началото на 20 век. Първоначално галерията стартира с няколко живописни творби, но през 1964 г. фондът е обогатен от 500 творби на местните художници Димитър Иванов (Лицо) и Петър Толчев. В днешно време галерията съхранява 1668 творби (живопис, скулптура, графика и икони). В постоянната експозиция са застъпени творения на емблематични творци като Стефан Иванов, Никола Маринов, Марко Марков, Иван Лазаров, Александър Мутафов, Златю Бояджиев, Илия Петров, Дечко Узунов, Ненко Балкански, Васил Бараков, Боян Петров, Иван Христов, Ценко Бояджиев, Александър Поплилов, Петко Абаджиев и други. От средното поколение творци, показали своето дарование в много национални и международни изложби, в галерията са застъпени автори като Светлин Русев, Димитър Киров, Атанас Пацев, Теофан Сотиров, Тодор Панайотов, Пенчо Балкански, Анастасия Панайотова, Галилей Симеонов и др. Обликът на галерията се определя и от творби на художници, живели и работили в окръга. Това са Александър Стаменов, Петър Михайлов, Христо Форев и др. Повечето от изложените в галерията творби са живописни композиции, портрети и бюстове. Те показват богатите традиции на нашето национално изкуство и народностния му дух, определят неговите високи постижения, разкриват таланта на българския народ. От 2009 г. галерията носи името на „Атанас Шаренков\" – изтъкнат технолог и художник, роден в Хасково. От 2011 г. галерия „Атанас Шаренков\" има филиал – галерия „ФОРУМ\".   Църквата „Успение на Пресвета Богородица\" в разположеното близо до Хасково село Узунджово е уникална не само с архитектурата си, а и със своята история. Създадена като християнски храм, тя е била разрушена от османските завоеватели, които вдигнали на нейно място джамия. В началото на 20 век обаче започва обратния процес - преустройството в църква. През 2007 г. храмът е възстановен основно от община Хасково. При реставрацията са открити два средновековни надписа на арабски език с религиозно-философска тематика, които все още не са точно датирани. През миналия век църквата „Успение на Пресвета Богородица\" в село Узунджово е обявена за паметник на културата.   Невероятно красивата сграда на драматично-кукления театър \"Иван Димов\" в Хасково е не само културното средище на града. Тя е изключително приятна гледка, особено вечер, когато е атрактивно осветена. Построена е през 1926 г. и по архитектурен план и украса представлява умалено копие на Народния театър \"Иван Вазов\"в София. Първото представление е играно в Хасково през далечната 1879 година. Пребиваващият в града актьор Антон Попов поставя на училищна сцена пиесата на Константин Величков \"Невянка и Светослав\". С нея се полагат основите на театралното дело в Хасково, чиято следваща стъпка е създаването от самодейци на драматичен театър през през 1919 г. През август 1921 г. се ражда Родопският народен театър със седалище в Хасково. Сградата на местния театър \"Одеон\" е тържествено открита на 19 декември 1926 г., когато е Никулден. За  тукашния храм на Мелпомена са изразходвани  3,5 милиона лева, които са събрани от общинската хазна, както и от доброволни дарения и от организираната специална лотария в града. От тогава до днес с Хасковския театър са свързани имената на куп талантливи наши творци -Иван Димов, Георги Стаматов,  Вяра Делчева, Иван Кондов, Георги Черкелов, Васил Михайлов, Асен Шопов, Иван Добчев, Златина Тодева, Георги Налбантов, Иван Чаушев и много други. На 8 септември 2004 г. тогавашният президент Георги Първанов преряза лентата на изцяло обновения и реконструиран Драматично - куклен театър в Хасково, който носи името на един от най - добрите български драматични и киноактьори - Иван Димов. Събитието съвпадна с тържественото честване на 125 - годишнината на театралния живот в града.", "date": "2018.06.01", "title": "Св. Богородица вкара Хасково в Гинес"}
{"url": "http://standartnews.com/sport/mirela_i_ivet_vtori_na_diamantenata_liga_v_rim-372183.html", "text": "Изключително силно се представиха най-добрите ни атлетки Ивет Лалова-Колио и Мирела Демирева на турнира от „Диамантената лига\" в Рим. В скока на височина Демирева защити класата си на вицешампионка от олимпийските игри в Рио 2016 и скочи от първи опит 1.84, 1.88, 1.91 и 1.94 м. Въпреки, че не успя на 1,97 м Мирела завърши втора, като изравни най-силния си резултат за сезона. Световната шампионка Мария Ласицкене (Русия, участваща в Рим като независима атлетка) направи грешка на 1.94 и бе втора в класирането, след Мирела, но преодоля перфектно 1.97 м. След това Ласицкене оглави световната ранглиста с 2.02 и атакува рекорда на турнира, но направи три неуспешни опита на 2.04 м. \"Скоковете ми станаха по-добре отколкото в Китай. Допусках по малко грешки. С нетърпение чакам следващото състезание. Със сигурност ще участвам в Хенгело, Холандия, а след това с треньорът ми ще решим дали да участвам на Диамантената лига в Стокхолм. Основната ми цел е европейското първенство в Берлин\", коментира след състезанието Демирева. Ивет Лалова-Колио направи перфектно бягане на 200 м с 22.64 при насрещен вятър -1.7 м/с. Българката излезе трета от виража и със силни последни метри успя да достигне втората Мунджинка Камбуджи (Швейцария). Само Мари-Жозе Та Лу (Кот Д'ивоар) остана извън обсега на Ивет с 22.49 сек. \"Успях да направя нещата както трябва тази вечер и тактически, и технически\", коментира Ивет.", "date": "2018.06.01", "title": "Мирела и Ивет втори на Диамантената лига в Рим"}
{"url": "http://standartnews.com/biznes/1_mln_balgari_posetili_belgrad_prez_2017_g-372185.html", "text": "Все повече българи и особено софиянци ходят до Белград, Нови Сад и Ниш. Туристическите потоци в двете посоки са се увеличили многократно през последните години, стана ясно при представянето във Военния клуб в София на туристическите агенции на трите сръбски града. През 2017 г. над 1 милион българи са посетили Белград, който хармонично съчетава старото и новото, нощният бохемски живот и културните прояви, каза Ирена Алексич. Представителят на Ниш информира, че ще бъдат увеличени туропораторите и гидовете, които знаят български език. \"Изключително съм доволен от разрастването на туризма  между Сърбия и България. Хората стават все по-близки, все по-големи приятели.\", каза сръбският посланик Владимир Чургус. Той заедно с председателя на Управителния съвет на АБТТА Байко Байков и директорът на софийското общинско предприятие \"Туризъм\" Иво Маринов присъства на представянето. Посланик Чургус посочи, че през неговия 5-годишен посланически мандат туризмът между двете страни се е увиличавал с 40% годишно. \"Искам да напомня, че в своето време и Васил Левски е живял известно време в Белград и от там е работил за българската свобода\", напомни дипломатът.", "date": "2018.06.01", "title": "1 млн. българи посетили Белград през 2017 г."}
{"url": "http://standartnews.com/sport/verdasko_natupa_grisho_na_nula-372193.html", "text": "Григор Димитров не успя да запише личен рекорд и най-после да прескочи фаталния 3-и кръг на „Ролан Гарос\". Българинът сдаде мача си срещу Фернандо Вердаско след 6:7(4), 2:6, 4:6 и напусна надпреварата след 2:20 часа на първи корт в Париж. В началото нищо не предвещаваше краха на хасковлията, който започна лошо, допускайки пробив, но показа борбеност и се върна веднага в мача, взимайки още следващото подаване на съперника си. Фатален за него обаче се оказа 12-ия гейм на първата част, в която той изпусна страхотни възможности да повде в мача. Това като чели го вкара в черна дупка и до края на срещата Димитров не успя да намери себе си и играта си. Той започна да бърка все повече топки в течение на двубоя, като се завърнаха и двойните грешки.", "date": "2018.06.01", "title": "Вердаско натупа Гришо на нула"}
{"url": "http://standartnews.com/kultura/haylayf_aplodira_sofiya_borisova_vav_viena-372201.html", "text": "София Борисова представи във Виена колекцията си висша мода \"Diffusione della Rosa\", вдъхновена от красотата и изяществото на българската Дамасцена. Известната дизайнерка показа официални и булчински тоалети навръх  24 май в уникалната сграда на кметството в австрийската столица. Аплодираха я ценители от международния хайлайф. Между тях бяха посланиците на Италия, Испания, Великобритания, Русия, Молдова, Йордания, Турция, Литва, Латвия, Черна гора, Словения, Лаос, Доминикана. На първите редове седнаха още дипломати от Франция, Португалия, Нидерландия, Грузия, Китай, Гърция, Кипър, Македония, Босна и Херцеговина, Хърватска, Полша, Словакия и Канада. Дами от     политическите, културните и бизнес среди в Австрия, които са чести гости на най-престижните балове във Виена, изгледаха с интерес моделите на българската стилистка. \"Щастлива съм, че след самостоятелните ревюта в Рим и Париж, спечелих признание и във Виена\", коментира Борисова. От България за събитието долетяха адвокат Галина Петрова, д-р Елиза Георгиева със съпруга си д-р Йордан Георгиев, Капка Амзина и Явор Цаков, бизнесменът меценат Николай Младжов с нежната си половинка,  Николай Вълканов и Румяна Георгиева, бизнес дамата Весела Барбукова с дъщеря си Десислава... Официален домакин на събитието бе българското посолство във Виена под патронажа на посланика ни в Австрия д-р Иван Сираков. Сред публиката бяха модните редактори на световните издания Elle, Marie Claire, Society. Гост изпълнител беше Нели Петкова, която изпя акапелно \"Притури се планината\" и изправи на крака гостите. По подиума с фееричните одежди преминаха топмоделите Диана Иванчева, Жана Янева, Деница Стоянова, Ива Атанасова и Боряна Милчева. За перфектната им визия се погрижиха известният коафьор Борислав Сапунджиев и гримьорът Грета Казанджиева.", "date": "2018.06.01", "title": "Хайлайф аплодира София Борисова във Виена"}
{"url": "http://standartnews.com/balgariya/sofiyska_voda_spira_vodosnabdyavaneto_vizhte_kade-372157.html", "text": "Днес, 1 юни, във връзка с подмяна на сградно водопроводно отклонение на ул. 584 кв. \"Христо Ботев\", се налага спиране на водоподаването от 09:30 до 16:30 часа на клиентите на \"Софийска вода\", живеещи в района на: ул. 511, ул. 510, ул. 519, ул. \"Георги Спасов\". При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. 584 № 6. На 1 юни 2018 г. (петък), във връзка с изграждане на сградно водопроводно отклонение на ул. \"Войнягово\", местност \"Гърдова глава\", се налага спиране на водоподаването от 10:00 до 18:00 часа на клиентите на \"Софийска вода\", живеещи в района на: ул. \"Войнягово\". При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Войнягово\" ъгъла с ул. \"Петко войвода\". На 1 юни 2018 г. (петък), във връзка с прекъсване на сградно водопроводно отклонение на ул. \"Разсадника\", местност \"Манилов дол\" - община \"Люлин\", се налага спиране на водоподаването от 09:00 до 15:00 часа на клиентите на \"Софийска вода\", живеещи в района на: ул. \"Разсадника\". При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Разсадника\" № 26. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx. \"Софийска вода\" АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.06.01", "title": "\"Софийска вода\" спира водоснабдяването. ВИЖТЕ КЪДЕ"}
{"url": "http://standartnews.com/balgariya/tsvetanov_povezhda_pohod_do_okolchitsa-372199.html", "text": "За 12-та поредна година ГЕРБ – Враца организира традиционния поход до връх „Околчица\" навръх 2 юни. Групата за похода ще бъде водена от председателя на ПГ на ГЕРБ Цветан Цветанов. В инициативата ще се включи и председателят на Народното събрание Цвета Караянчева. Сборният пункт за тръгване е ОУ „Христо Ботев\" в центъра на с.Паволче в 8.00 часа. На самия връх Цветанов ще присъства на тържественото отбелязване на 2 юни - Ден на Ботев и на загиналите за свободата и независимостта на България.", "date": "2018.06.01", "title": "Цветанов повежда поход до Околчица"}
{"url": "http://standartnews.com/balgariya/do_34_gradusa-372156.html", "text": "Пореден летен и горещ ден ни очаква днес. Минималните температури сутринта ще са между 8 и 15 градуса. Ще преобладава слънчево време. След обяд над Западна и Северна България ще се развие купеста облачност и на отделни места ще превали краткотраен дъжд с гръмотевици. Възможни са градушки. Ще духа слаб, в Източна България до умерен североизточен вятър. Ще е топло, около и след обяд в низините горещо. Максимални температури между 29 и 34 градуса. Атмосферното налягане е и ще се задържи близко до средното за месеца.", "date": "2018.06.01", "title": "До 34 градуса"}
{"url": "http://standartnews.com/biznes/lyubimi_modni_marki_posreshtat_turistite_v_royal_biych_mol_v_slanchev_bryag-372198.html", "text": "Роял Бийч Мол отвори врати, за да посрещне туристите на българското Черноморие. Така за поредна година, привържениците на шопинг културата могат да открият любимите си брандове, дори по време на своята лятната почивка. Роял Бийч Мол е част от луксозния петзвезден хотел Barcelò Royal Beach, собственост на Галакси Инвестмънт Груп. Разположен в центъра на Слънчев бряг, откритият търговски център е организиран, така че да посрещне нуждите на всеки клиент и да покрие всички аспекти на доброто прекарване. Той включва магазини, тематични заведения за хранене, аптека, детски развлекателен комплекс и спа център. Най-горещата точка за модни преживявания привлича клиенти с над 300 популярни марки, сред тях са GEOX, Altinbas, Original Marines, U.S. Polo Assn., DJOFRA,  Marani, Za-Za Underwear, LIU.JO, Multi Brand VIP Store с брандовете Versace Jeans, Love Moschino, KENZO и Fracomina. В Роял Бийч Мол ще откриете магазини на Moda Italia by Calientе, Conté, Lucy Fashion и Bos Fashion, Paula Venti и Samsonite & Petek 1855. С актуални колекции спортни облекла можете да се сдобиете в магазините на Rozini Sportswеar, Sportal M & Bogner, O'Neill и Flair. Пълна гама от козметични продукти и парфюми ще намерите в Rosa Impex, Refan, Bioluxe и Paradox. Търговският комплекс ще работи през летните месеци от 10:00 до 23.00 часа.", "date": "2018.06.01", "title": "Любими модни марки посрещат туристите в Роял Бийч Мол в Слънчев бряг"}
{"url": "http://standartnews.com/biznes/borisov_patron_na_bala_na_krib-372191.html", "text": "Връчването на големите награди на Конфедерацията на работодателите и индустриалците в България „КРИБ - КАЧЕСТВО, РАСТЕЖ, ИНОВАЦИИ ОТ БЪЛГАРИЯ\" ще бъде кулминацията на Четвъртия годишен бал на бизнес организацията, който ще се проведе на 5 юни 2018 г. в София Тех Парк. За четвърта поредна година балът ще бъде под патронажа на г-н Бойко Борисов, министър-председател на Република България. Поканени са, също така, всички членове на правителството, както и председатели на ключови за развитието на бизнеса парламентарни комисии. Медийни партньори на събитието ще бъдат всички медии - членове на КРИБ. Наградите ще бъдат присъдени в категориите „Качество\", „Растеж\" и „Иновации\". Със специалната награда на председателя на КРИБ Кирил Домусчиев ще бъде отличена и компанията с най-голям цялостен принос за развитието на икономиката в България. Целта на учредените през 2015 г. награди е да се стимулира качественото и иновативно българско производство. Отличените фирми ще бъдат пример за всички, които правят бизнес в България и налагат нови, по-високи стандарти в икономиката. 23 са номинациите за наградите „КРИБ – Качество, Растеж, Иновации от България\"  за 2018 г., както следва: Категория „Качество\": Аджъбадем Сити Клиник Асарел-Медет АД БМФ Порт Бургас ЕАД БОДУ СОД ООД Брейн Сторм Консулт-ОД ООД ВП Брандс Интернешънъл АД Зет и Ем Прайвит Ко ООД Кауфланд България ЕООД Обединена българска банка АД (ОББ) ОРКО ЕООД Томбоу България ООД Категория Растеж: Асарел-Медет АД Балкам Груп ЕООД БМФ Порт Бургас ЕАД карго-партнер ЕООД Минстрой Холдинг АД Обединена българска банка АД (ОББ) ОРКО ЕООД Приста Ойл Холдинг ЕАД Категория Иновации: БОДУ СОД ООД СИН Карс Интернешънъл ЕООД ТАЛ Инженеринг ЕООД Тангра - АВ ООД Водещи на Четвъртия годишен бал на КРИБ ще са Ники Кънчев и Алекс Сърчаджиева. Любо Киров и група Те, както и Михаела Филева, ще бъдат в центъра на музикалната програма. Основна част от приходите от рекламодателите на Бала ще бъдат за развитието на „Академия Икономика\" - най-голямата инициатива на КРИБ в областта на образованието и професионалната подготовка на младите хора. Платинени рекламодатели на Четвъртия годишен бал на КРИБ са компаниите: Хювефарма ЕООД, Минстрой Холдинг АД, Геотрейдинг АД и Национална лотария. Златни рекламодатели на бала на КРИБ през 2018 са компаниите: Софарма АД, Агрион Инвест АД и СИЕЛА Норма АД. Сребърни рекламодатели са компаниите: Телелинк България ЕАД, Клийнтех България ООД, А1 България, Приста Ойл Груп, Балкам АД и Аурубис България АД. Бронзови рекламодатели са компаниите: Кока-Кола ХБК България ЕООД, Централна енергоремонтна база ЕАД и ИНСА Ойл ООД.", "date": "2018.06.01", "title": "Борисов патрон на бала на КРИБ"}
{"url": "http://standartnews.com/biznes/20_namalenie_na_vsichki_detski_stoki_v_sport_depot_za_1_yuni-372044.html", "text": "Верига магазини Sport Depot прави 20% намаление на детските си стоки по случай празника на децата 1-ви юни. Намалението е в сила от днес, 28.05, и ще продължи до неделя, 3.06. Намалението включва много богат асортимент и разнообразие – детски спортни екипи, обувки и сандали, ролери и скейтбордове, детски велосипеди, тротинетки, бански, екипировка за плуване и гмуркане, и много други. Промоцията е валидна за всички магазини от веригата, както и за онлайн поръчки на .", "date": "2018.06.01", "title": "20% намаление на всички детски стоки в Sport Depot за 1 юни"}
{"url": "http://standartnews.com/balgariya/sofiya_e_palna_sas_sabitiya_za_denya_na_deteto_vizhte_kade_i_kakvi-372158.html", "text": "Днес е 1 юни - Денят на детето. По този повод в София има множество събития, свързани с празника, прави обзор на събитията сайтът roditel.bg. Над 60 културно-образователни инициативи за деца включва тазгодишното издание на Детски панаир в София, което по традиция ще се проведе на 1-ви юни пред Народния театър „Иван Вазов\". Съорганизатори на събитието са Фондация Изиарт и Столична община, а всички инициативи за празника на детето са с вход свободен. Предвидените работилници за 1-ви юни ще се провеждат в рамките на целия ден от 11.00 ч. до 20.00 ч. на територията на Градската градина и в близките музеи и галерии. За децата, които се интересуват от изкуство, са предвидени десетки работилници, между които по стъклопис, архитектура, пясъчни рисунки, плъсти, грънчарство. В програмата са включени и редица спортни активности – танци, йога, тенис шах. Организаторите са приготвили и атрактивна програма за сцената – музикални и театрални спектакли, танци и игри за най-малките. По традиция ще бъде показана и истинска пожарна кола, на която малчуганите ще могат да се качат и да усетят вълнението, като влязат в ролята на истински пожарникари. Фондация Мини Арт има удоволствието да ви покани на Мини Арт в на сцената на Лятно Кино, Площад НДК. Мини Арт Фест 8  е подарък за децата на София. 1 юни започваме голямото празнуване, всички деца и родители са поканени на международния цирков фестивал. Очаквайте циркови представления на две открити сцени, работилници по музика и рисуване и прекрасно настроение. Вход свободен. По повод първи юни – Денят на детето, организираме ПРАЗНИК ЗА ДЕЦАТА, празник на който да сме заедно в игрите, забавленията и в благотворителността под надслов „ВСИЧКИ ЗАЕДНО\". Образователен център „Технократи\" ще представи мини водородни коли на деца и младежи на на 1-ви юни на пл. \"Народно събрание\" /пред БАН/ от 10 ч. до 17 ч. Събитието е част от първия по рода си у нас „Технократи\" ще запознаят деца и възрастни с бъдещето, което носят възобновяемите енергийни източници чрез интересни и практически експерименти, включващи слънце, вятър и вода. Фокусът ще бъде върху разделянето на водата на съставните й водород и кислород и задвижването на мини автомобил чрез водород. Eкип от обучители ще водят демонстрацията и ще напътстват децата като обясняват всеки елемент от процеса и ще ги насърчават сами да експериментират. Едновременно с практиката, децата ще добият ценни теоретични познания по въпросите на зелената енергия и бъдещето на световната икономика и енергетика. Очакваме ви на 1 юни между 10:00 – 13:00 ч. на главния вход на Южен парк, отляво на фонтана. От участниците се изисква да си „носят\" ентусиазъм – всичко останало ние ще осигурим. Творителницата включва: • Боички и всякакви цветни материали за рисуване, оцветяване, мазане; • Мама Зайка – талисманът на списание „9 месеца\", с който ще можете да си направите чудесни снимки; • И още невероятни изненади и уникални предложения за специални моменти. За всеки присъстващ ще има подаръци от нас и нашите партньори. На 1-ви юни, Маргаритка и Приказки без край, заедно с Героите на #ПРОМЯНАТА, ви канят на вълшебен и усмихнат празник за децата. Събитието е цял ден и всички са добре дошли след 10:00 часа сутринта в парк \"Гео Милев\". Ще има КАРАОКЕ и забавления много с Тоци, танци до забрава, рисуване върхъ лица, ще има подаръци, ще спортуваме, ще провокираме любопитството си, ще начум и по нещо ново, ще играем мнооого, ще се усмихваме и радваме. Нашата мила Марагритка и Бухалчето на Приказки без край ще оживеят на 1-ви юни, ще се запознаете на живо с тях, ще си направите снимка за спомен и ще получите мила прегръдка от тях", "date": "2018.06.01", "title": "София е пълна със събития за Деня на детето. ВИЖТЕ КЪДЕ И КАКВИ"}
{"url": "http://standartnews.com/balgariya/chestit_praznik__dnes_e_denyat_na_deteto_-372169.html", "text": "На 1 юни празнуваме Международния ден на детето. Любимата дата на най-малките се отбелязва в над 40 държави по света с празненства и забавления.  Денят на детето е и един от най-старите международни празници, избран от Организацията на обединените нации през 1924 г. Световният ден на детето цели създаването на своеобразно обединение на децата по целия свят. По този повод през 1959 година ООН публикува и Конвенция за правата на детето, която става първият международен акт, утвърдяващ основните права на децата. Главният факт, на който се обръща внимание е, че детето, поради физическата си и умствена незрялост, се нуждае от специални гаранции, грижи и специална правна защита както преди, така и след раждането. Декларацията гласи още: - Човечеството трябва да даде на детето всичко най-добро, което има, вън от всякакви съображения за раса, народност и вяра: - Детето трябва да бъде поставено в положение да се развива правилно - телесно и душевно. - Гладното дете трябва да бъде нахранено, болното дете да бъде лекувано... - Детето трябва първо да получава помощ във време на беда. - Детето трябва да бъде подготвено да изкарва прехраната си и трябва да бъде защитено от корист - Детето трябва да бъде възпитавано в съзнание, че най-добрите си качества то трябва да употреби в услуга на своите братя. Датата 1 юни е избрана и поради факта, че именно на този ден през 1924 година тогавашният генерален консул на Китай в Сан Франсиско събира десетки сираци и ги води на празника на лодките-дракони (китайски празник, водещ началото си от древността и свързан с пролетното равноденствие). В международен мащаб Денят на детето е отбелязан за първи път в 51 страни, сред които и България. У нас специално за Деня на детето са организирани редица празненства и инициативи в цялата страна. Студентският съвет на Софийския университет организира на този Първи юни в зала \"Яйцето\" в Ректората благотворително събитие, с което ще подкрепи каузата \"Подай ръка на различните деца\" на сдружение \"Асоциация аутизъм\". По повод Деня на детето студентите решиха да дарят усмивка и надежда на тези, които се нуждаят точно от това. Целта на кампанията е да се съберат средства за разширяване на единствения в момента дневен център за деца с аутизъм, който работи с децата безплатно. На 1 юни, петък, от 10:00 часа на стадион \"Академик 4-ти километър\" ще излязат отборите на Българска спортна федерация за деца и младежи в риск, ФК Конкордия и ФК Национал. Наградите на победителите ще бъдат връчени от д-р Елеонора Лилова, председател на ДАЗД, Петър Хубчев, треньор на националния отбор по футбол и известни български футболисти, от 12:30 часа. В Столична библиотека всички, които се чувстват деца, могат да се насладят на „Приказки от грамофона\" и да я чуят по един позабравен начин – от грамофона, разказана от известни български актьори от миналото. Програмата включва и много други произведения, любими на децата. Необичайно събитие от и за децата на Женския пазар в София ще се проведе там пак по повод на Международния ден на детето - разказване на истории и четене на поезия. Събитието ще започне в 11:00 часа и е насочено както към децата и младежите, които ежедневно са на Женския пазар, така и към всички посетители на мястото.", "date": "2018.06.01", "title": "Честит празник - днес е Денят на детето!"}
{"url": "http://standartnews.com/balgariya/natsionalnata_biblioteka_pokazva_originalniya_tefter_na_botev-372173.html", "text": "Оригиналният личен бележник на Христо Ботев ще бъде изложен в петък в Националната библиотека „Св. Св. Кирил и Методий\". Посетителите ще могат да се запознаят и с електронната версия на Ботевото тефтерче. Това е вторият документ от фонда на библиотеката - след тефтера на Васил Левски, за който е създаден и дигитален вариант. Тефтерът на Ботев съдържа данни за литературната му дейност, имена на негови революционни съратници, както и черновата на стихотворението „Обесването на Васил Левски\". В навечерието на Деня на Ботев и падналите за свободата на България Националната библиотека ще представи и изложбата „Перо и знаме\".", "date": "2018.06.01", "title": "Националната библиотека показва оригиналния тефтер на Ботев"}
{"url": "http://standartnews.com/balgariya/bdzh_podaryava_bezplatno_patuvane_na_detsata-372171.html", "text": "Български държавни железници и тази година ще спази добрата си традиция и ще подари безплатно пътуване. Всички деца на възраст до 14 години няма да плащат билет по повод Международния ден на детето. Младите пътници могат да се възползват от тази възможност в рамките на 24 часа от началото до края на 1-ви юни. Безплатното пътуване важи за втора класа във всички  пътнически и бързи влакове. Ако пътуването започва с нощен влак, който заминава преди полунощ на 1-ви юни, безплатното пътуване важи до пристигането на влака в крайната гара на следващия ден. Запазените места за всички категории влакове и спалните места се заплащат. Децата на възраст до 10 години задължително пътуват с придружител.", "date": "2018.06.01", "title": "БДЖ подарява безплатно пътуване на децата"}
{"url": "http://standartnews.com/balgariya/tsetska_tsacheva_obyasnyava_v_parlamenta_kakav_e_profilat_na_kandidatite_za_balgarsko_grazhdanstvo-372172.html", "text": "Какъв е профилът на кандидатите за българско гражданство? На този депутатски въпрос ще отговаря министърът на правосъдието Цецка Цачева във времето за парламентарен контрол. Задава го депутатът от „БСП за България\" Тодор Байчев. В редовния петъчен контрол ще участват седем членове на кабинета. Пръв е вицепремиерът Томислав Дончев, който ще отговори на въпроса на проф. Анелия Клисарова от „БСП за България\" относно дейността на Националната агенция по оценка на акредитация. Министърът на здравеопазването Кирил Ананиев ще отговори на депутатски въпрос, свързан с Националната здравна карта. Министърът на земеделието Румен Порожанов ще отговаря на въпроси, свързани с проблема с нерентабилната цена на розовия цвят, както и за готовността на министерството за борба с градушките. В парламентарния контрола ще участва и министърът на туризма Николина Ангелкова, която ще отговори на депутатските въпроси за местата за настаняване. В контрола ще участват още министърът на образованието Красимир Вълчев, министъра на вътрешните работи Валентин Радев.", "date": "2018.06.01", "title": "Цецка Цачева обяснява в парламента какъв е профилът на кандидатите за българско гражданство"}
{"url": "http://standartnews.com/balgariya/vladislav_goranov_aets_belene_shte_se_stroi_ako_na_investitora_mu_izleze_smetkata-372176.html", "text": "Владимир Путин се държа изключително коректно с нашата делегация. Прекарахме 3 часа в Кремъл. Не приемам като извинение тази среща. Това беше една партньорска среща. Ако отношенията са ни прагматични, няма да има нужда никой да плаща на никого. Това каза в сутрешния блок на БТВ министърът на финансите Владислав Горанов. Той коментира приключилото посещение на премиера Борисов  Москва. Горанов бе един от министрите в българската делегация. \"Големите енергийни проекти бяха прекратени заради несъответствия с правилата на ЕК и ЕС. Най-важното, което постигнахме на тази среща, бе, че България няма да остане без доставки на газ и ще получаваме газ от тръбата, която сега се строи в Турция. Относно \"Турски поток\", не очаквайте на среща на такова високо държавно равнище да се решават технически въпроси. Факт е, че доставките на газ бяха договорени на политическо ниво. Европа е зависима от руския газ и към този момент тази зависимост е непреодолима. Темата за АЕЦ \"Белене\" също беше повдигната. АЕЦ \"Белене\" ще се строи, ако на инвеститора му излезе сметката. Никой не бива да внушава, че след срещата в Москва ще изоставим правилата на ЕС. ЕС си остава най-важния стратегически и основен партньор за нас. Опитваме се да изградим прагматични отношения с Русия и за мен срещата в Русия е успешна, защото най-малкото се състоя, а и успяхме да гарантираме енргийната сигурност на страната\", категоричен беше Горанов. \"Може би Бойко Борисов трябваше да информира Румен Радев за посещението си в Русия, но това никъде не е записано по закон. Премиерът не е длъжен да дава отчет на президента. Премиерът е длъжен да дава отчет на парламента. В момента няма смисъл Борисов да си губи времето и да ходи в парламента, за да отговаря на опозицията, която се опитва да изкара дребна политическа интрига от всичко. Не виждам никакви доказателства за автокрация в държавата. Явно президентът още изявява културен шок. Критиките винаги са полезни, но когато са аргументирани. Президентската институция има ясно разписани правомощия, но те явно се виждат малки на Румен Радев\", разкри министърът. Финансист №1 коментира и състоянието на БДЖ, чиито сметки бяха запорирани. \"В БДЖ са се купували по същество хубави мотриси, но много скъпи. На всичко отгоре те не са и плащани. На Ивайло Московски не му е лесно с тази тема. Може би държавата ще трябва да извади средства, за да подпомогне дружеството. Служителите ще имат заплати. Тъжното е, че трябва да плащаме сметки от миналото\", каза той. \"Данък върху хазарта има. За мен е важно да се ограничи битовия хазарт в хазартните зали, които се намират в близост до училищата. Истеризацията по темата за ограничаването на рекламата на хазарта не е пропорционална. Според мен никой не е фалирал от факта, че е изтъркал две билетчета. Не искам да отивам и в другата крайност - от сутрин до вечер да се рекламират тези игри, но благодарение на тези реклами ви има вас и сте в ефир. За мен темата с рекламата на хазарта се преекспонира. Ще видим какво ще се случи в парламента\", завърши Горанов.", "date": "2018.06.01", "title": "Владислав Горанов: АЕЦ \"Белене\" ще се строи, ако на инвеститора му излезе сметката!"}
{"url": "http://standartnews.com/balgariya/2500_bezdomni_kucheta_posreshtat_letovnitsite_na_moreto-372178.html", "text": "Близо 2500 бездомни кучета ще посрещнат летовниците по морето. Това показва справка в общините в по-големите крайморски градове в страната. Според цифрите само в Несебър 400 кучета ще лаят по улиците. Те са вписани надлежно в регистър, на ръка. Всяко едно куче има описание: черно с клепнали уши и тежащо около 20 кг; кафяво, с бяло петно на окото, разхождащо се край старата мелница и т.н. Във Варна пък безстопанствените четириноги са близо 700. Те също имат досие, което е изготвено, когато са били кастрирани и маркирани. Отличник по морето е община Бургас. Това е и единственият по-голям град, който е успял отчасти да се справи със скитащите псета. По данни на общинските власти бройката им прогресивно намалява. От администрацията смятат, че причината е в множеството кампании за осиновяване на бездомните кучета. Освен това там има безплатно чипиране на домашни кучета. „Идентификационният чип помага при загуба или при изхвърляне на кучето на улицата, да бъде намерен собственикът му. Тогава то му се връща. Това пък от своя страна намалява популацията на бездомните кучета\", обясниха пред „Монитор\" от бургаската администрация. В този случай собствениците се издирват чрез данните в чипа и им се налагат санкции. В резултата на периодичните кампании до момента в една от най-големите общини по Черноморието са чипирани над 2000 кучета. Варна пък държи един от рекордите за най-много регистрирани домашни любимци. Там цифрите сочат, че в общината влизат пари от данъци за 4964 четириноги. Това са по около 24 лева на животно. В Бургас регистрираните са едва 1500. За сравнение - доста по-малка община като Балчик е вписала в регистрите си над 5000 кучета. В началото на годината правителството прие отчет за изпълнение на общинските програми за овладяване на популацията на безстопанствените кучета на територията на България. Общият брой на безстопанствените кучета, получен при събиране на данните от всички общини, е над 26 000. През 2013 г. те са били 35 383. За 2016 г. се отчита незначително повишаване на броя им. Очаква се актуализиране на цифрите за 2017 г.", "date": "2018.06.01", "title": "2500 бездомни кучета посрещат летовниците на морето"}
{"url": "http://standartnews.com/balgariya/lyubimite_igri_ot_nasheto_detstvo-372179.html", "text": "1 юни винаги е една прекрасна възможност да се върнем към спомените от нашето детство – към безгрижните игри и дългите летни вечери, прекарани навън с приятели. Със сигурност съвременните деца неведнъж са чували от своите родители репликата, че тяхното поколение е имало невероятния късмет да расте в други – много по-спокойни времена и не са си губили времето, прекарвайки го в игра със смартфона или компютъра. Няма как времената се менят, менят си и игрите, но пък нека в Деня на детето да се върнем към 70-те, 80-те и 90-те години на миналия век - към игрите, с които създавахме и закърпвахме приятелства, развихряхме въображението си, ядосвахме родителите си, прибирайки се с ожулени колене и скъсани панталони, но ухилени до уши. Необходими са най-малко трима участниците за тази игра и топка. Избирате един от вас, който ще е \"пияният морков\". Морковът застава на едно място, а другите двама играчи застават от двете му страни, но по-далече от него. След това започват да си подават топката. Целта на моркова е да хване топката, ако успее – то този, който я е хвърлил става \"пиян морков\". Ако сте повече от трима желаещи за тази игра, разбира се има решение – може да има повече от един морков или пък повече от двама, които си подават топка. Важното е едно – всички да се забавляват. Вярно е, че тази игра беше популярна най-вече сред момичетата, но немалко момчета също са имали честта я да държат ластика, я да подскачат смело и гъвкаво със своите дружки. Може да се играе от три или от четири деца. Когато са три, всяко играе само за себе си, а когато са четири - играят по двойки. Децата скачат между опънат от други две деца ластик по определени предварително начини. Ластикът е желателно да е объл, с по-малък диаметър, като възелът или снадката на ластика трябва да е между краката на някое от децата, което държи ластика. Ето и една игра, която беше предпочитана основно от момчетата. Децата се разпределят на два отбора. Взема се хартия - най-добре вестник, и се оформя във формата на фунийка. След това се слага в една тръба и се духа в нея. Целта е да улучиш играч от противниковия отбор. Играта е позната с много имена в различните краища на България - криенка, кришка-мишка, мижитарка, миждарка, миженка, миженица, жумичка, жмичка, жоменка, жоменица. Едно от най-хубавите неща в тази игра е, че могат да участват много деца. На този, на който му се падне да жуми се подпира на стена, дърво, или друго място, прикрива очите си и започва да брои до определено число. През това време останалите трябва да се скрият. След като приключи с броенето, жумящият отваря очи и започва да търси скрилите се участници. Когато открие някого, той трябва да се затича до мястото за жумене и да го заплюе, т.е. да пипне мястото за жумене с ръка и да извика на висок глас „Пу за еди-кой си, посочвайки името на играча, който е открил. Успоредно с това криещите се трябва да се доберат до мястото за жумене и да се заплюят сами - да кажат „Пу за мен\". Последният заплют от търсещия играч жуми следващата игра. Вече заплюлите се играчи могат да издават на криещите се местоположението на търсещия с викове – „Салам, стой си там!\", ако търсещият е близо до мястото за заплюване и излизане би било неподходящо или „Суджук, бързо тук!\", ако търсещият играч е далеч и моментът за заплюване на криещите се е подходящ. В тази игра отборите са два. Едните са стражари, а другите - апаши. Едните гонят, другите се крият. Когато играта започне, стражарите затварят очи и започват да броят до 100. В това време апашите, въоръжени до зъби с тебешири хукват да се крият, като по пътя си рисуват стрелки накъде са поели. Следите се оставят възможно най-скришно, за да е по-трудно на стражарите да ги открият. Стражарите от своя страна, след като преброят до 100, тръгват след апашите. По пътя си трябва да зачеркнат с тебешир всяка изрисувана стрелка. Когато някой апаш е заловен, стражарят казва: \"Стражарска марка - бум печат! Ти си вече наш играч\", играчът преминава моментално към другия отбор и започва да гони досегашните си съотборници. Играта приключва, когато апашите бъдат заловени. След това се проверява дали всички тебеширени стрелки са открити и задраскани. Ако някоя е оцеляла, то играта се печели от апашите. Всички участници се подреждат и сядат в кръг или редица. Първото дете нашепва на седящото до него някаква дума. То я предава на следващото и т. н. Последния играещ високо изговаря това, което е достигнало до него. Не винаги телефонните връзки са изправни и се получават доста странни нови думи, което е смешно и забавно. След това първото дете минава последно и нова дума подава второто и така играта продължава. Тази игра е много стара и се играе основно от момичетата. Правилата й не са сложни. На асфалта се прави чертеж на играта с кутийки с цифри от 1 до 10. Може да се играе от неопределен брой деца. Всяко от тях има камъче, хвърля го върху чертежа като се старае да уцели очертанията на кутийките на цифрите. Започва се от цифра 1, скача се на един крак до там, взимаш си камъчето, обръщаш се и се връщаш на един крак. Изгаряш, ако стъпиш с два крака на цифра, на която трябва да си с един. Играта приключва, когато си успял да хвърлиш камъчето си върху всяка цифра. Гоненицата е една от най-популярните детски игри, която обикновено включва един или повече играчи. Един гони останалите с цел да хване някого от тях, а когато го докосне, обикновено казва „Ти гониш!\" и хванатият играч започва да гони. Играе се с топка. Целта е да хвърлиш топката с ръка и да улучиш ръбчето на бордюра. Ако я хванеш, без да тупне - 10 точки, ако топката тупне веднъж - 5 точки, а ако тупне повече от веднъж, или я изтървеш и не можеш да я хванеш - започва играта на противника. Играта на Народна е подходяща и за по-малки, и за по-големи деца. Могат да играят 4, 6,10 или повече деца. Разделят се на два отбора и всеки отбор избира своя капитан. Отборите заемат предварително уточненото си игрално поле. Капитаните на двата отбора застават зад крайната линия на противниковия отбор. Правото на игра с топка се определя чрез жребий. Целта на всеки отбор е чрез подаване или подхвърляне със своя капитан да се улучат и извадят от игра противниковите играчи. Ударен, но неуспял да хване топката, отива зад крайната линия на своя капитан и има право да му помага. Ако топката остане в игралното поле на ударения, то правото да продължи играта има неговият отбор. При напускане на топката извън очертанията на игрището, право на игра с нея има отборът, от чиято страна е излязла.", "date": "2018.06.01", "title": "Любимите игри от нашето детство"}
{"url": "http://standartnews.com/balgariya/karadaya_patriotizam_ne_oznachava_da_osporvash_pravoto_na_vseki_da_obicha_rodinata_-372190.html", "text": "\"Патриотизъм не означава да мразиш и да оспорваш правото на всеки един, роден на тази земя да обича родината си.\" Това заяви от парламентарната трибуна лидерът на ДПС Мустафа Карадайъ. Повод за декларацията от името на парламентарната група на движението бе 2 юни - Ден на Ботев и на загиналите за свободата и независимостта на България. \"На 2 юни отдаваме почит в знак на признателност към делото, словото и заветите на Ботев. Някои, изминавайки славния път на Ботев и неговата чета, откриват себе си, любовта си към родината, други намират и преоткриват словото му, трети превръщат идеалите му в собствено верую, за цял живот. На Христо Ботев, при когото се сливат в едно слово и дело, съдбата отрежда важна роля – да бъде сред тези, които \"правят епохи\", които не се примиряват, а променят времето със силата на своята решителност и воля за борба. Ботевите послания за тържеството на вечните ценности на свободата и справедливостта, на независимостта и солидарността са живи и днес и по-необходими от всякога\", заяви в словото си Мустафа Карадайъ. И подчерта, че \"свободата означава не просто постигането на национална независимост, а постигане на социална, лична и общочовешка свобода\". \"Актуално звучат и днес идеите за разрешаването на дълбоките социални противоречия и конфликти на европейските общества\", поясни Карадайъ. По думите му разбирането на Ботев за свободата като съзидание, а не разрушение, за изграждане на мостове между хора и общности, а не за разделение и противопоставяне, респектира и задължава. \"Всяко поколение трябва да се съпоставя според тази мяра. Паметта за Ботев и всички, които са отдали живота си, за да можем днес да живеем в свободна и демократична страна, изисква от нас отговори. Свободни ли сме, в демократична държава ли живеем, как разбираме обединението и патриотизма. Въпроси, на които всеки трябва да има отговор. Честен и открит патриотизъм е да обичаш родината си. Просто и ясно, както са прости и ясни въплътените в творбите на Ботев идеали\", каза Карадайъ.", "date": "2018.06.01", "title": "Карадайъ: Патриотизъм не означава да оспорваш правото на всеки да обича родината"}
{"url": "http://standartnews.com/balgariya/oshte_edin_obvinen_za_podkupite_v_katblagoevgrad-372195.html", "text": "Окръжна прокуратура – Благоевград е привлякла в качеството на обвиняем Н.Д., участвал като помагач в извършване на престъпление - вземане на подкупи в „Пътна полиция\" - Благоевград. Това съобщиха от пресцентъра на Апелативна прокуратура - София. Към настоящия момент са разпитани свидетели, извършено претърсване и изземване, както и други доказателства, от които се установява съпричастността на обвиняемия към извършеното престъпление. За времето през 2017 г. и 2018 г., в гр. Благоевград, при условията на продължавано престъпление, като помагач, обвиняемият Д. умишлено улеснил Д.С., в качеството му длъжностно лице, заемащо отговорно служебно положение – началник сектор „Пътна полиция\" при ОД на МВР гр. Благоевград, да приеме дар и облага - пари, вещи и услуги с имуществен характер. Той създал условия за намиране на лица, желаещи да регистрират и идентифицират пътни превозни средства, както в гр. Благоевград, така и в и пунктовете за регистрация на ППС в РУ – Петрич и РУ – Гоце Делчев. В нарушение на утвърдените правила били предоставяни регистрационни номера за МПС и ремаркета, теглени от тях, с комбинация от цифри по желание. Н.Д. провеждал срещи и преговори, лично участвал в тях, както и уговарял размера на подкупа. Спрямо обвиняемия Н.Д. е взета мярка за неотклонение „парична гаранция\" в размер на шест хиляди лева. Тя е съобразена със здравословното му състояние.", "date": "2018.06.01", "title": "Още един обвинен за подкупите в КАТ-Благоевград"}
{"url": "http://standartnews.com/balgariya/maya_vaptsarova_chalgata_sas_stihove_na_vaptsarov_e_parviyat_teroristichen_atentat_spryamo_kulturata-372182.html", "text": "Чалгата със стихове на Вапцаров е първият терористичен атентат спрямо културата, каза в предаването „Тази сутрин\" по bTV Мая Вапцарова, племенница на Никола Вапцаров. Тя е написала протестно писмо до министъра на културата и до СЕМ във връзка с клипа на на Антонина „Табу\", в който тя рецитира стихотворението „Прощално\" на Никола Вапцаров на фона на поп фолк ритми. Има и искане екипът, направил песента и видеото, да бъде даден под съд. „Учудвам се, че някои хора не го усещат. Тази вулгарност не отива на този човек, който няколко минути преди смъртта – знае, че ще бъде разстрелян, пише това прощално стихотворение\", каза Мая Вапцарова. „Уважаеми г-н министър, не усетихте ли, че тази долнопробна чалга наистина е първият терористичен атентат, защото днес войната не се води със сини, зелени, червени. Днес войната се води от мутроцивилизацията, която смело навлиза и се идентифицира със световната и човешка ценностна система\", обръща се тя към министъра на културата. „Всичко, което се изля по екраните и вестниците, е пиар на тази нещастна, вулгарна чалга\", категорична е тя.", "date": "2018.06.01", "title": "Мая Вапцарова: Чалгата със стихове на Вапцаров е първият терористичен атентат спрямо културата"}
