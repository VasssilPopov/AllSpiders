{"url": "https://standartnews.com/svyat/kiss-shche-sviryat-na-belite-akuli-403365.html", "text": "KISS ще сменят неизменното си огнено шоу, с което обикалят света вече почти половин век, с вода. Джийн Симънс и компания ще направят първия в историята концерт специално за белите акули на 18 ноември. Невижданият спектакъл ще се състои посред Индийския океан, като има възможност да бъде посетен и от отбрана публика. Най-заклетите фенове на бандата може да се качат на круиз от Австралия, който ще ги разходи първо по крайбрежието, след което ще ги заведе навътре, къде KISS ще изнесат своя концерт на повърхността, за да привлекат акулите. За целта, усилвателите ще бъдат потопени във водата, като силата им ще бъде увеличена до 11. Така здравите рок звуци от Detroit Rock City и God Of Thunder ще проникнат дълбоко в океана, за да „повикат“ най-страшните водни хищници. Най-озъбеният фенклуб на бандата може да бъде наблюдаван от специални лодки с прозрачно дъно. 100% от продажбите ще бъдат дарени на фондацията World Animal Protection за опазването на природата. Ако всичко това не ви е по вкуса, но пък харесвате маскираните рокаджии, припомняме, че те са на прощално турне във Великобритания и може да ги гледате в зала следващата година, както и на големия фестивал Download, който е между 12 и 14 юни.", "date": "2019.10.08", "title": "KISS ще свирят на белите акули"}
{"url": "https://standartnews.com/svyat/intsident-v-khesen-veroyatno-e-teror-403382.html", "text": "Властите в Германия разглеждат инцидента с премазаните от камион автомобили в град Лимбург, провинция Хесен, като терористичен акт, съобщава ZDF. Девет души са леко ранени, сред които и шофьорът на камиона. Според източници на ZDF, шофьорът на камиона имал „минало на терорист”. Става въпрос за 30-годишен мъж със сирийски произход. Според информацията, той измъкнал от кабината шофьора на камиона и без да каже и дума, седнал зад волана, след което се врязал в чакащите на кръстовището автомобили и премазал девет от тях. Делото е предадено в генералната прокуратура на Франкфурт на Майн. Камионът е откаран за подробен оглед. На въпрос дали става въпрос за терористичен акт, от полицията заявяват, че при подобни случаи се работи по всички възможни версии и засега нито една от хипотезите не може да бъде изключена.      ", "date": "2019.10.08", "title": "Инцидент в Хесен, вероятно е терор"}
{"url": "https://standartnews.com/svyat/blgariya-e-chast-ot-plan-sreshchu-rusiya-v-cherno-more-403414.html", "text": "Западът и преди всичко НАТО, начело със САЩ, се опасяват от засилването на Русия в Черно море. Повишението внимание към региона се обяснява с това, че Вапингтон счита именно Черно море за главното поле на битката между Русия и Запада за бъдещето на Европа. Конфликтите в акваторията му назряваха дълго преди присъединяването на Крим към Русия през 2014 година. След това присъединяване, което на Запад считат за „анексия“, конфронтацията излезе на повърхността, пише електронното издание на руското списание „Експерт“, цитирано от \"Фокус\". Аналитическият център RAND Corporation при правителството на САЩ подготви изследване, чиято цел е да опита да изработи стратегия за сдържане на Русия в Черноморския регион, който в Кремъл смятат и за ефективен плацдарм за разпространяване на руското влияние в източната част на Средиземно море. Авторите на изследването не крият тревогата си от очевидното засилване на Черноморския флот на Русия и войските на Южния военен окръг. Според Rand Corporation, последствие от това засилване са четирите пъти, в които Русия е използвала военна сила в този регион през последните 10 години. САЩ вярват, че Москва се стреми да превърне Черно и Азовско море във вътрешни руски морета с помощта не само на военна сила, но и на всички други средства и инструменти, подходящи за това: информационни, икономически, енергийни и тайни. В същото време, според анализаторите на Rand, Русия се стреми да постигне същата свобода на действие в Черно и Азовско море, с каквато се ползва в Каспийско море. Сега, с тревога отбелязват авторите на изследването, черноморските и западните страни, по редица причини, главните от които са в сериозните различия между тези държави, трудно изработват обща стратегия за защита на своите интереси и за противопоставяне на разпространението и засилването на руското влияние в Черно море. Според аналитичния център, в това отношение Москва има предимство, защото има конкретен план за действие в региона. Русия използва ловки тактики за защита на своите интереси в страните от региона в зависимост от конкретната обстановка в тази или онази държава. Главната цел е тази страна да бъде направена открита за икономическото и политическото влияние на Русия. Авторите на изследването считат, че Западът трябва да използва както военни, така и други средства за борба с Русия в Черноморския регион. В „други“ влизат подкрепа за развитието на икономиките на черноморските държави и помощ в реализацията на инфраструктурни проекти. Що се касае до военните средства на борба, това е разполагането в Румъния и България на съвременни средства за противовъздушна отбрана (ПВО) и брегови ракетни системи, активизация и разширение на ученията на НАТО в Черно море, помощ за развитието на въоръжените сили на Украйна и Грузия, за да могат те да се противопоставят на „агресията“ на Русия. Трябва да се признае на анализаторите от Rand: Те са уверени, че няма военно решение на проблемите в региона. Това означава, че Западът, според тях, трябва да се стреми да повиши ефективността на борбата с Русия за сърцата и настроенията на народите, живеещи по бреговете на Черно море. Освен чистата икономика, това ще зависи също от координацията на действията на Запада в борбата с киберзаплахите от страна на Русия, както и в хибридните заплахи, се казва в доклада. През пролетта на 2019 година НАТО съгласува действия в подкрепа на Украйна и Грузия в Черно море. Става въпрос за учения, обмен на информация и свободно влизане в черноморските им пристанища. „При това във Вашингтон и Брюксел, както се случва често в последните години, забравиха за дадените на Москва гаранции от западните лидери. Москва, от своя страна, предупреждава, че няма намерение да седи и да гледа и ще реагира огледално на агресивните действия на НАТО в региона“, заключва „Експерт“.", "date": "2019.10.08", "title": "България е част от план срещу Русия в Черно море"}
{"url": "https://standartnews.com/svyat/sashch-zatvorikha-nebeto-na-siriya-403369.html", "text": "Американското военно министерство е отстранило Турция от участие във въздушна мисия в Сирия, ръководена от Центъра за съвместни въздушни операции. Прекратено е било също предоставянето на разузнавателна и наблюдателна информация на Турция. Това е заявила говорителката на Пентагона Карла Глийсън, информираха турски медии, на които се позова БТА. На въпрос означава ли това затваряне на въздушното пространство на Сирия за Турция, говорителката посочила: \"Технически не означава точно това, но когато един фактор бъде отстранен от въздушната мисия, тогава става почти невъзможно да лети без координация в тази зона.\" По-рано телевизия \"Ал Маядин\" съобщи, че турската авиация е нанесла удар по щаб на кюрдски формирования от коалицията Сирийски демократични сили, в град Ел Маликия, в сирийската провинция Хасака. Нападението става часове след като Съединените щати обявиха, че няма да се противопоставят на турско настъпление, а американските войници в района се изтеглиха. Кюрдските сили поеха основната тежест на кампанията по суша срещу ИДИЛ, но са смятани за терористи от турското правителство. След изненадващото си решение за изтегляне на американските части от североизточна Сирия, Доналд Тръмп заплаши, че ще унищожи и заличи турската икономика, ако Анкара \"прекрачи граници\" в Сирия. Той предупреди, че е недопустимо да се нанасят удари по американски военнослужещи или съюзници на Вашингтон в Сирия. Американският президент Доналд Тръмп защити вчера решението на администрацията си да изтегли американските войски от Северна Сирия, като посочи, че е твърде скъпо САЩ да продължават да подкрепят сирийските кюрдски сили в района в борбата срещу групировката \"Ислямска държава\".   Кюрдите се сражаваха с нас, но получиха много пари, както и оборудване за това. Те се сражават срещу Турция от десетилетия, заяви Тръмп. Той отбеляза, че е време САЩ да излязат от \"тези безкрайни войни\" и да върнат вкъщи американските войници. По-късно Тръмп заплаши, че ще разруши икономиката на Турция, ако Анкара предприеме някакви действия, излизащи от рамките на позволеното, предадоха световните агенции. Както съм казвал и преди, ако Турция направи нещо, което аз при цялата си огромна и ненадмината мъдрост, сметна за излизащо от рамките на допустимото, ще залича икономиката на Турция, написа американският президент в Туитър. Въпреки заплахата на Тръмп турската армия продължава да прехвърля бойна техника и командоси към сирийската граница за евентуална задгранична операция. Конвой от около 100 бронирани коли са били прехвърлени към граничните поделения в района на Хатай. Командоси от специалните части също са били разположени по границата. Междувременно турското министерство на отбраната съобщи в Туитър днес, че всички подготвителни действия за евентуална военна операция в Североизточна Сирия са завършени. Установяването на \"сигурна зона\" е съществено за приноса към налагане на мир и стабилност в региона, както и за това сирийците да живеят в безопасност, допълни министерството. Също днес в турския Меджлис ще бъде внесено предложение за удължаване с още една година мандата на турската армия за трансгранични операции, което се очаква да бъде одобрено с гласовете на депутатите от управляващата Партия на справедливостта и развитието (ПСР) и нейния съюзник Партията на националистическото действие на Девлет Бахчели. САЩ не започват пълно изтегляне от Сирия, заяви високопоставен представител на администрацията, цитиран от световните агенции. \"Това, което правим, е изтегляме известен брой войници (около 50), разположени по границата, много малък брой, на много малко разстояние\", каза американският представител пред журналисти. \"Извън това, военното ни присъствие в североизточна Сирия не е променено\", увери той.", "date": "2019.10.08", "title": "САЩ затвориха небето на Сирия"}
{"url": "https://standartnews.com/svyat/sutieni-za-rekord-na-gines-403439.html", "text": "Активистки в борбата срещу рака на гърдата в Роуд Айлънд организираха кампания за навързването във верига от около 200 хиляди сутиена за поставянето на световен за „Гинес“, предаде агенция ЮПИ. Мероприятието първоначално било планирано за 2009 г. и било вдъхновено от служителка, на която й открили рак на гърдата през 2007-а. Оттогава активитските от „Атина хоум новелтис“ започнали да събират дарените им сутиени за рекорда. Някои от дамските артикули били подписани от знаменитости като Джон Кюсак, Кийфър Съдърланд и Хълк Хоган. Колективът в момента навързва горното дамско бельо, като досега са били съединени около 20 хиляди сутиена. Днес техният брой трябва да е достигнал около 200 хиляди. С това акцията смята да подобри предишния рекорд на „Гинес“ в дисциплината – 166 625 навързани сутиена, поставен в Австралия през 2009 г.", "date": "2019.10.08", "title": "Сутиени за рекорд на \"Гинес\""}
{"url": "https://standartnews.com/svyat/lyuk-beson-nikoga-ne-sm-iznasilval-zhena-403379.html", "text": "Френският режисьор Люк Бесон отрече да е изнасилвал или дрогирал млада актриса - за първи път създателят на \"Петият елемент\" говори публично за секс обвиненията срещу него. Съдия възобнови разследването за изнасилване срещу филмовия магнат в петък, осем месеца след като прокуратурата в Париж прекрати дело, заведено от холандско-белгийската актриса Санд Ван Рой, която твърди, че Бесон многократно я е изнасилвал за период от две години. Тя е една от девет жени, които заявиха, че са били жертви на сексуални атаки и тормоз от мощния режисьор и продуцент. 28-годишната Ван Рой имаше второстепенни роли в „Такси 5“ и „Валериан и градът на хиляда планети“. Бесон призна, че е имал връзка с Ван Рой, но отхвърли нейните твърдения като \"фантасмагории\". \"Този случай е лъжа от А до Я. Не съм изнасилвал тази жена. Никога в живота си не съм изнасилвал жена\", каза той пред BFMTV. \"Никога не съм вдигал ръка на жена, никога не съм заплашвал жена ... Никога не съм дрогирал тази жена, както беше казано. Това е лъжа\", каза той в откъси от интервюто, което ще бъде излъчено изцяло във вторник. Създателят на хитове като „Никита“, чиито правни проблеми съвпаднаха с провалите в бокс офисите, също отрече някога да е тормозил жени. Все пак 60-годишният Бесон каза, че е имал връзка с Ван Рой и е направил „някои грешки“. \"Предадох жена си и децата си. Това не се случи само веднъж, а няколко пъти през нашите 20 години брак\", добави той. Ван Рой за първи път отиде в полицията през май 2018 г., след като прекарала нощта с Бесон в луксозен парижки хотел. Два месеца по-късно тя каза, че е била изнасилвана четири пъти през двете години, когато е била в „професионални отношения“ с режисьора. Тя каза, че се е страхувала за кариерата си, ако се оплаче. Полицията разпита Бесон относно обвиненията през октомври 2018 г. По-късно една актриса каза на прокурорите, че трябвало да избяга на \"лазейки на колене и ръце“ от прослушване в парижкия офис на Бесон през 2002 г. Източник, близък до новото разследване, заяви, че в Париж все още се водят предварителни разследвания по други обвинения срещу режисьора.", "date": "2019.10.08", "title": "Люк Бесон: Никога не съм изнасилвал жена"}
{"url": "https://standartnews.com/biznes/kristalina-ochakva-700-mlrd-zaguba-za-svetovnata-ikonomika-403433.html", "text": "Растежът на световната икономика е в \"синхронизирано забавяне\" заради търговските конфликти, предупреди днес във встъпителната си реч новият управляващи директор на Международния валутен фонд (МВФ) Кристалина Георгиева, предадоха световните агенции. Вече е време страните, които имат бюджетно пространство, да го разгърнат или да са готови да го разгърнат като оръжие при бюджетни проблеми, за да допринесат за динамизирането на търсенето и растежа, призова Георгиева, цитирана от Франс прес. В този ред на мисли тя спомена Германия, Холандия и Южна Корея. Ръководителката на МВФ предупреди, че прогнозите, които другия вторник Фондът ще публикува за 2019 и 2020 година, ще бъдат с корекция към понижение. Тя каза, че задлъжнялостта на компаниите е най-голямата заплаха за световната икономика. За глобалната икономика съвкупният ефект от търговските конфликти би могъл да означава загуба на около 700 милиарда долара до 2020 година или около 0,8 на сто от БВП, посочи Георгиева. Това е доста повече, отколкото МВФ прогнозира по-рано като най-лош сценарий. Фондът очаква темповете на икономически растеж да отслабнат в близо 90 процента от страните по света, като показателят ще бъде най-нисък от началото на десетилетието, съобщи ТАСС, цитирайки новия шеф на институцията. \"През 2019 година очакваме по-бавен растеж в близо 90 процента от света. Глобалната икономика сега е в синхронизирано забавяне\", каза Георгиева в речта си преди есенните срещи на МВФ и Световната банка другата седмица. \"Това широко разпространено забавяне означава, че тази година растежът ще спадне до най-ниското си равнище от началото на десетилетието\", добави тя, цитирана и от Ройтерс. Фондът ще публикува подробната си Световна икономическа прогноза на 15 октомври, посочва \"Икономикс таймс\". Кристалина Георгиева призова страните да работят заедно по преразглеждане на световните търговски правила, за да станат те устойчиви, допълва Ройтерс. \"Това означава справяне със субсидиите, както и правата на интелектуална собственост и трансферите на технологии\", уточни шефът на МВФ, допълвайки, че една модернизирана търговска система би отключила потенциала на услугите и електронната търговия. Кристалина Георгиева встъпи в длъжност начело на Фонда на 1 октомври.", "date": "2019.10.08", "title": "Кристалина очаква $700 млрд. загуба за икономиката"}
{"url": "https://standartnews.com/biznes/evrokhold-blgariya-pred-finalizirane-na-sdelkata-za-chez-403438.html", "text": "\"Еврохолд България\" представя в сряда Стратегията си за развитие на ЧЕЗ БГ, чиято сделка по придобиването върви към своя финал. Две големи инвестиционни банки – Deutsche Bank и Nomura, гарантират финансирането на покупката на „ЧЕЗ България“, която ще струва на \"Еврохолд\" 335 милиона евро. За сделката за ЧЕЗ „Еврохолд“ привлече в екипа си световноизвестни имена в енергетиката, което по всяка вероятност е било едно от изискванията на Deutsche Bank и Nomura. Ръководството на „Еврохолд“ официално представя и двамата международни мениджъри, които влязоха в енергийния борд за сделката за ЧЕЗ – англичанина Гари Левсли и румънеца Дан Каталин Станку. Пред медиите застават още българският член на борда Георги Миков, както и ръководителите на „Еврохолд“ Асен Христов, Кирил Бошов и Васил Стефанов, който отговаря за „Сливания и придобивания“. Компаниите на „ЧЕЗ Груп България“ ще бъдат придобити чрез новосформираното и базирано в Холандия дружество Eastern European Electric Company B.V. – 100% собственост на „Еврохолд България“ АД. Новото дружество е създадено специално за нуждите на сделката и всеки момент очаква получаване на нужните разрешителни от регулаторните органи. В официално съобщение до медиите преди седмица от „Еврохолд“ поясниха, че Eastern European Electric Company B.V. е регистрирана в Амстердам заради изрично изискване на двете глобални инвестиционни банки Deutsche Bank и Nomura, които ще финансират придобиването. Като сериозен успех на \"Еврохолд\" се отчита привличането на големи инвестиционни банки, които искат ясно да виждат рентабилността и възвръщаемостта на средствата, които инвестират. То е следствие на стабилността и прогнозируемостта на бизнес средата и политиката в България. \"Еврохолд\" става двигател на тази нова тенденция и това е показател за наличието на качествен контрол от страна на световни имена в експертизата в различните сектори.", "date": "2019.10.08", "title": "\"Еврохолд България\" пред финализиране на сделката за ЧЕЗ"}
{"url": "https://standartnews.com/biznes/a1-predlaga-novo-pokolenie-videonablyudenie-za-biznesa-403399.html", "text": "Бизнес клиентите на   могат да се възползват от най-новата услуга на компанията –  , която предлага видеонаблюдение чрез модерни IP камери и облачна платформа с аналитични функции, като разпознаване на лица и регистрационни номера на автомобили. Цените на услугата стартират от 19,90 лева на месец, като А1 осигурява инсталиране, конфигуриране и техническа поддръжка. Записите от камерите се съхраняват на отдалечен сървър в професионален център за данни на А1, което гарантира защита срещу кражба, манипулиране или изтриване на данните. А1 Video Security предлага и възможност за резервираност на услугата (Disaster Recovery) – всички видео изображения от камерите се предават едновременно към два независими един от друг дейта центъра на А1, на две различни географски локации, което предоставя допълнителна сигурност и качество на услугата. IP камерите, които се използват за новата услуга на А1, разполагат с интелигентни функции и регистрират възникнали събития по предварително зададени критерии – навлизане в маркирана зона, пресичане на линия, закриване на обектива на камерата или физическо преместване на камерата. При идентифициране на такова събитие, A1 Video Security автоматично и в реално време изпраща съобщение до клиента. Високият клас камери дават допълнителни възможности като броене на хора, разпознаване на пол, възраст и настроение на преминаващите, търсене на автомобили по различни критерии и др. Клиентите на A1 Video Security имат възможност да наблюдават камерите си и записите от тях по всяко време на денонощието и от всяка точка на света чрез десктоп и мобилно приложение. Те могат да изберат за какъв период от време да се съхраняват данните – 10 или 30 дни. Добавянето на нови камери става лесно и бързо без да се налага закупуването на нови устройства за запис, каквато е обичайната практика у нас. А1 проектира и изгражда и цялостни системи за видеонаблюдение с професионален мониторинг център, системи за контрол на достъпа и управление на автомобилния трафик. A1 Video Security е подходяща за общини, магазини, търговски центрове, производствени предприятия, складове, болнични и медицински центрове, училища, детски градини и още редица обекти. Услугата не само осигурява защита и спокойствие, но намалява до голяма степен разходите за сигурност, като в същото време гарантира прецизност и надеждност.", "date": "2019.10.08", "title": "А1 предлага ново поколение видеонаблюдение за бизнеса"}
{"url": "https://standartnews.com/biznes/rst-ot-10-godishno-na-elektronnite-fakturi-otchita-energo-pro-403420.html", "text": "Над половин милион електронни фактури са изпратили компаниите от групата ЕНЕРГО-ПРО Варна за периода януари–август 2019, което означава, че средномесечно повече от 67 хиляди клиента получават безхартиени сметки за електричество. В сравнение със същия период от последните три години, компанията е реализирала ръст от 25 % или средно 10 % на годишна база. Изчислено е, че за да бъде произведена една хартиена фактура, съставена средно от една страница, в атмосферата се емитира около 50 гр. въглероден диоксид. Така за една година компанията, благодарение на клиентите си, предпочели нехартиен вариант, успява да спести на природата минимум 37 тона от вредния газ и да „спаси“ близо 900 дървета. По отношение на извършваните от клиентите плащания, през изминалата година безкасово са платени повече от 5,5 милиона сметки за електрическа енергия и допълнителни услуги. Дружествата очакват положителната тенденция в полза на електронните операции да се запази. За първите осем месеца на тази година с тези методи са заплатени близо 4 милиона месечни задължения. ЕНЕРГО-ПРО напомня на своите клиенти, че освен изключително важните екологични ползи, използването на електронните канали за получаване на данъчни документи и обслужване на разплащания е модерен, удобен и лесен начин за цялостно управление на комуналните услуги. Повече информация за предлаганите от компанията методи на плащане можете да намерите на следните уеб страници: \r\nhttps://www.energo-pro.bg/bg/Nachini-na-plashtane-Stopanski-klienti https://www.energo-pro.bg/bg/Nachini-na-plashtane-Bitovi-klienti", "date": "2019.10.08", "title": "Ръст от 10 % годишно на електронните фактури отчита ЕНЕРГО-ПРО"}
{"url": "https://standartnews.com/biznes/356-miliona-leva-poluchavat-zhivotnovdite-403422.html", "text": "35,6 млн. национални плащания за Кампания 2019 получават животновъдите, съобщиха от пресцентъра на Държавен фонд \"Земеделие\". Първия транш по схемата за Преходна национална помощ за говеда, необвързани с производството, и по схемата за преходна национална помощ за овце-майки и кози-майки, обвързани с производството за Кампания 2019 животновъдите ще получат до 18 октомври, уточняват от фонда. Утвърдените средства по схемата за Преходна национална помощ за говеда, необвързана с производството за 2019 г. са в размер до 19 398 940 лева, се посочва още в съобщението. По втората схема овцевъди и козевъди ще получат общо до 16 231 358 лева.", "date": "2019.10.08", "title": "35,6 милиона лева получават животновъдите"}
{"url": "https://standartnews.com/biznes/sindikatite-iskat-poveche-pari-za-noshchen-trud-403425.html", "text": "Двата водещи профсъюза у нас КНСБ и КТ \"Подкрепа\" започнаха национална акция сред работещите във всички сектори на икономиката под надслов \"Заедно да защитим труда си\". Нейната цел е да се постигнат промени в трудовото законодателство за значително увеличаване на заплащането на нощния труд и за реално отчитане и увеличаване на заплащането на извънредния труд. Двата синдиката започват и специална подписка, предаде БНР. Президентът на КНСБ Пламен Димитров обяви, че целта на двата синдиката е до Коледа да бъдат събрани поне 100 хиляди подписа, след което те ще бъдат връчени и на премиера Бойко Борисов. Сред исканията на двата синдиката е увеличаване на заплащането на 75% в почивни дни и 100 % на официални празници и на извънредния труд. Що се отнася до заплащането на нощен труд, вместо 25 ст. на час, както е в момента, те настояват за значително увеличаване на заплащането му. \"Над 50% от извършените нарушения и във всички сектори, които Инспекцията по труда е санкционирала през последните години, са свързани пряко или косвено с нарушения на работното време. Това, което поставяме не е изолиран случай, не е изолиран проблем, а е масов и се надяваме да слушаме силата на аргументите, които ние ще сложим на масата, за да не прибягваме до аргументите на силата\", заяви Пламен Петров. Президентът на Конфедерация на труда \"Подкрепа\" Димитър Манолов подчерта: \"Тези дни се появиха отново изследвания за това кой колко и как работи  в Европа. За пореден път се вижда, че България е на пето място в ЕС по количество работно време, което полагат работещите в нея. Ние полагаме най-много и най-ниско платен труд, като това е едно от обясненията защо сме се хванали сега с това\". Синдикалистите инициират създаването на подписка, като мотив за нея е растящото недоволство както и сигнали от страна на работници и служители и синдикални представители за разпределението на работното време, за неосигуряването от страна на работодатели на задължителни почивки, нерегламентирано полагане на извънреден труд, както и проблеми, свързани с неговото неплащане. Синдикалистите се позовават на статистиката на Главна инспекция по труда, която отчита сериозна честота на нарушение на трудовите права, свързани с работното време. От години двата синдиката настояват за повишение на заплащането за извънредния и нощния труд. Възнаграждението за нощен труд от 25 стотинки на час не е променяно от 2007 година, когато минималната работна заплата беше 180 лева, припомнят още синдикатите. У нас нощен труд полагат над 400 000 души.", "date": "2019.10.08", "title": "Синдикатите искат повече пари за нощен труд"}
{"url": "https://standartnews.com/svyat/ima-blgarin-sred-postradalite-v-limburg-403417.html", "text": "Сред пострадалите при инцидента в германския град Лимбург, провинция Хесен, при който сирийски емигрант открадна камион и блъсна 8 автомобила, има пострадал и български гражданин, съобщиха от Министерство на външните работи. Българинът е получил леки наранявания, оказана му е медицинска помощ и е бил освободен, информират от германската полиция. Към момента няма официални данни за мотивите за инцидента, разследван от германските власти. Генералното ни консулство във Франкфурт е във връзка с германските власти и е готово при необходимост да оказва съдействие, пише dir.bg. По-рано министърът на вътрешните работи на Германия Хорст Зеехофер заяви, че разследването продължава и към момента не може да се каже дали се касае за терористична атака. Сириецът е роден през 1987 г., в Германия е от 2015 г. Според в. \"Франкфуртер Нойе Пресе\" шофьорът на камиона е разказал, че бил спрял на светофар, когато неизвестен мъж отворил шофьорската врата. Водачът го попитал какво иска от него, но без да каже нито дума, нападателят го хванал и го изхвърлил от кабината. След това подкарал тежкотоварният камион и се врязал в автомобилите. ", "date": "2019.10.08", "title": "Има българин сред пострадалите в Лимбург"}
{"url": "https://www.standartnews.com/sport/spernik-na-ludogorets-smeni-trenora-403391.html", "text": "Съперникът на българския шампион Лудогорец в Лига Европа - Еспаньол, вече нов старши треньор, с който ще гостува в Разград на 24 октомври. Досегашният мениджър на тима от Барселона Давид Гайего бе уволнен заради слаби резултати, а на негово място е назначен бившият наставник на Севиля Пабло Мачин, съобщиха от клуба. Договорът на Мачин е до лятото на 2021 г. \r\nЕспаньол започна лошо този сезон и след осем кръга отборът заема предпоследното 19-о място в класирането в Испания с актив от 5 точки. \r\n44-годишният Манчин ще дебютира в шампионатния мач срещу Виляреал на 20 октомври, а четири дни по-късно Еспаньол гостува на Лудогорец в Разград в третия кръг от групите на Лига Европа. фото ЕПА/БГНЕС", "date": "2019.10.08", "title": "Съперник на Лудогорец смени треньора"}
{"url": "https://standartnews.com/kultura/5-fakta-za-pokoyniya-lari-yunstrom-403377.html", "text": "Снимка: Getty Images Басистът на култовите рок групи Lynyrd Skynyrd и 38 Special почина на 70-годишна възраст. Той остава в сърцата ни с парчетата, в които движи баса, както и със следните любопитни факти за личността си:", "date": "2019.10.08", "title": "5 факта за покойния басист на Lynyrd Skynyrd"}
{"url": "https://standartnews.com/sport/spernik-na-ludogorets-smeni-trenora-403391.html", "text": "Съперникът на българския шампион Лудогорец в Лига Европа - Еспаньол, вече нов старши треньор, с който ще гостува в Разград на 24 октомври. Досегашният мениджър на тима от Барселона Давид Гайего бе уволнен заради слаби резултати, а на негово място е назначен бившият наставник на Севиля Пабло Мачин, съобщиха от клуба. Договорът на Мачин е до лятото на 2021 г. \r\nЕспаньол започна лошо този сезон и след осем кръга отборът заема предпоследното 19-о място в класирането в Испания с актив от 5 точки. \r\n44-годишният Манчин ще дебютира в шампионатния мач срещу Виляреал на 20 октомври, а четири дни по-късно Еспаньол гостува на Лудогорец в Разград в третия кръг от групите на Лига Европа. фото ЕПА/БГНЕС", "date": "2019.10.08", "title": "Съперник на Лудогорец смени треньора"}
{"url": "https://standartnews.com/kultura/hooverphonic-idvat-v-sofiya-403395.html", "text": "Популярната трип-хоп формация Hooverphonic свири в зала “Универсиада” на 11 октомври. Шоуто е спирка от световното й турне - музикантите вече гостуваха в Япония, а сега продължават с гигове в Европа. Преди броени дни беше обявено, че са избрани да представят Белгия на Евровизия. След присъединяването на вокалистката Лука Крюисберг групата преживява ренесанс. Само на 18, победителката от “Гласът на Фландрия“ 2018, впечатлява с дълбокия си глас, увереното сценично присъствие, а музиката на Hooverphonic звучи така, сякаш е създадена за нея. Белгийците от Hooverphonic пътуват из Европа с тур-бус, в който разполагат с всички удобства. Те държат на здравословния начин на хранене, като в менюто им присъстват пълнозърнест хляб, пресни зеленчуци и плодове, сурови ядки, черен органик шоколад, веган мюсли и други. У нас ще прибавят към трапезата си и българско червено вино. На концерта в “Универсиада” формацията ще изпълни хитовете  \"2 Wicky\", \"Еden\", \"Mad About You\", \"Amalfi\", \"Badaboum\" и \"Romantic\". Ще звучат песните и тракове от новия им албум \"Looking For Stars\" с вокалите на Лука Крюисберг.", "date": "2019.10.08", "title": "Hooverphonic идват в София"}
{"url": "https://standartnews.com/kultura/irina-posyaga-km-evropeyski-oskar-403394.html", "text": "Европейската филмова академия и EFA Productions обявиха номинациите в категорията „Европейско откритие“, а сред тях е „Ирина“ – дебютът в голямото кино на Надежда Косева. Над 3600 професионалисти, членове на Европейската филмова академия, ще гласуват за наградите, които ще бъдат връчени за 32-ри път на церемония на 7 декември в Берлин. Конкуренти на „Ирина“ са „Aniara“ (Швеция-Дания) на Пела Кагерман и Хюго Лилиа, „Atlantics“ (Франция-Сенегал-Белгия) на Мати Диоп, „Blind Spot“ (Норвегия-Дания) на Тува Новотни, „Les Misérables“ (Франция) на Ладж Ли, „Ray & Liz“ (Великобритания) на Ричард Билингам. „Ирина“ ще бъде прожектиран на 22 октомври от 20 часа в Дома на киното в присъствието на Надежда Косева и актьорите Мартина Апостолова, Христо Ушев, Ирини Жамбонас, Касиел Ноа Ашер, Александър Косев, Красимир Доков. Историята е за Ирина, която живее в малък миньорски град и работи в крайпътна кръчма. В един и същи ден мъжът ѝ е осакатен в злополука, а тя - уволнена от работа. За да спаси семейството си, жената решава да стане сурогатна майка. Филмът завършва с надежда. „Всичко започна с моята лична бременност. Да бъдеш жена и да даваш живот е безценно“, коментира Надежда Косева. Сценарият е на Светослав Овчаров, Боян Вулетич и самата Надежда Косева.", "date": "2019.10.08", "title": "„Ирина“ посяга към европейски „Оскар“"}
{"url": "https://www.standartnews.com/sport/blgariya-priema-finalite-na-zlatnata-evroliga-403402.html", "text": "България ще органира финалите на Златната европейска лига по волейбол за жени догодина, обяви БФВ. \"България продължава да се радва на доверието на Европейската конфедерация по волейбол - ЦЕВ, като усилената и ползотворна работа на Българска федерация по волейбол в организацията на международни форуми дава своите положителни резултати. Така, след домакинството на турнир от първи кръг на европейските квалификации при юношите U18 през януари, сега страната ни заслужи поредно престижно домакинство на международен форум от най-високо ниво\", пише в съобщение от Федерацията. Датите на турнира, както и градът домакин, ще бъда определени допълнително от ръководството на БФВ. Надпреварата е от изключителна важност за женския ни волейбол, като първенецът добива право да участва в Чалъндж турнира, от който първият в крайното класиране печели квота за Волейболната лига на нациите през 2021 година. През настоящата година женският ни национален отбор бе част от елита на най-комерсиалната международна проява, като с един млад и обновен състав отбеляза подобаващ завършек с престижни победи и малко не достигна на волейболистките ни да запазят място в световния турнир.", "date": "2019.10.08", "title": "България приема финалите на Златната евролига"}
{"url": "https://standartnews.com/kultura/medeya-v-ndk-403398.html", "text": "На 8 и 9 октомври стихията „Медея“ се пренася в Театър Азарян. Премиерният спектакъл по едноименната трагедия на Еврипид беше представен за първи път след 40 години в Пловдив – и предизвика буря от емоции на сцената в Античния. Тригодишният независим арт и социален проект е сред акцентите в програмата на Европейската столица на културата. Изоставена от своя мъж, Медея търси и намира възмездие, като посяга на универсална ценност – своите деца. Трагичният й избор вълнува човечеството от Античността до днес. Текстът на Еврипид от 431 г. пр. Христа оживява в новия превод от старогръцки на Георги Гочев и Петя Хайнрих и във виртуозното изпълнението на 40 актьори, музиканти и деца. В ролята на Медея е неповторимата Снежина Петрова, която ще провокира границите на човешката и артистична природа. Режисьорът Десислава Шпатова създава уникален свят от образи и чувства, в който завихря пространствените решения на сценографите Зина Генч и Христина Дякова. Хореографията е на Анна Памуплова, а неповторимата музика –  на Асен Аврамов.", "date": "2019.10.08", "title": "Медея в НДК"}
{"url": "https://www.standartnews.com/sport/ferario-spasov-poema-botev-plovdiv-403406.html", "text": "Ферарио Спасов ще подпише до края на седмицата договор с Ботев Пловдив като старши-треньор на \"канарчетата\", съобщиха от клуба за PlovdivDerby.com. Заедно с Желко Петрович и Жарко Лучич от клуба ще бъде освободен и треньорът на вратарите Мишо Ролев. Помощници на Ферарио ще са Деян Божилов и Лилчо Арсов. Кондиционният треньор на канарчетата запазва работата си. Ботев Пловдив направи днес първа тренировка за новата седмица, но от нея отсъстваше треньорът Желко Петрович. Най-вероятната причина за това е, че специалистът преговаря със собственика на клуба Георги Самуилов за раздяла по взаимно съгласие. Припомняме, че след шампионатното поражение с 0:3 от Ботев (Враца) босът на канарчетата поиска оставките на спортно-техническия щаб.", "date": "2019.10.08", "title": "Ферарио Спасов поема Ботев Пловдив"}
{"url": "https://www.standartnews.com/sport/ibrakhimovich-otkri-svoya-statuya-v-malmo-403440.html", "text": "Големият шведски футболист Златан Ибрахимович откри днес своята статуя в родния си град Малмьо. Монументът беше поръчана от Шведската футболна асоциация. Той е висок 2.7 метра и тежи 500 кг. Статуята е разположена на площада между стария и новия стадион на ФФ Малмьо, в който Ибрахимович стартира футболната си кариера и изигра първия си мач при мъжете през 1999 г. Статуята е дело на скулптура Петер Линде. По-рано днес 38-годишният нападател на ЛА Галакси покани всички деца от Малмьо на откриването. Ибрахимович написа в профила си в Туитър, че ще извини отсъствието на всяко дете в училище, което присъства на церемонията. От общината в Малмьо обаче отговориха, че въпреки звездния статут на футболиста, правилата важат за всички и учениците, които избягат от час, за да се срещнат с нападателя, ще получат заслужени отсъствия.", "date": "2019.10.08", "title": "Ибрахимович откри своя статуя в Малмьо"}
{"url": "https://standartnews.com/kultura/rudi-ninov-v-galeriya-vaska-emanuilova-403397.html", "text": "Самостоятелна изложба на талантливия Руди Нинов „Гравитацията работи, само когато погледнеш надолу/ Gravity works only when you look down“ гледаме от 10 октомври до 3 ноември в галерия „Васка Емануилова“. Младият художник завършва бакалавърска степен по изобразително изкуство в Голдсмитс, Лондон, а в момента продължава образованието си в академията Щедел във Франкфурт в класа по живопис на Ейми Силман и Николас Гамбаров. Сред някои от последните му самостоятелни изложби e „Fotel“ Сотбис, Франкфурт (2019). “Интересува ме повърхността на картината като платформа, карта или екран, върху които мисловният процес е интернализиран, преконфигуриран и след това се проявява в различни начини на „записване“, които често могат да се сравнят с писането. Писането като въплъщение на линията – атавистичен инстинкт за навигиране в пространството, за движение и самосъзнание”, споделя младият артист. Даниела Радева от галерия „Васка Емануилова“ коментира: „Практиката на Руди е многоизмерна/мултидисциплинарна - основава се на живопис, керамика и други намерени и сглобени предмети. Непрекъснатият му интерес към езика на анимацията като схематично кино се простира до представите за плазматичното тяло, анимираната линия и идеите за тотемизъм и анимализъм. Руди Нинов прави живопис върху платна, но и върху триизмерни форми. При него трудно може да бъде направено разделяне между живопис и скулптура.  Така творбите му се вписват смислово и в пространството на галерията, в която е и колекцията от скулптури на Васка Емануилова, живяла между 1905 и 1985 година. Руди ще аранжира отново постоянната експозиция с работи на Васка Емануилова и галерията ще се превърне в поле за диалог между двамата, въпреки че творчеството им е разделено във времето от цял век. Не е случайно впечатлението, че работите на Руди са застинали в един миг, докато се движат, докато „израстват“ или докато „падат“. Изкушаващо е да им се припишат  характеристики на живи, биологични форми, въпреки че фактически са абстрактни. Те не наподобяват нищо съществуващо, но въпреки това внушават идеята за конкретност, предразполагат да бъдат разчетени или дори разказани. Внимателният зрител обикновено разпознава преживяването, закодирано в тях. Руди Нинов отделя важно място и на текста - експериментира със заглавията на своите произведения, които подобно на образите звучат изключително поетично и загадъчно“.", "date": "2019.10.08", "title": "Руди Нинов в галерия „Васка Емануилова“"}
{"url": "https://www.standartnews.com/sport/shved-ni-sviri-v-cherna-gora-403408.html", "text": "Съдийска бригада от Швеция ще ръководи европейската квалификация между Черна гора и България на 11 октомври в Подгорица. За главен арбитър на срещата бе определен Андреас Екберг, а негови помощници ще бъдат Мехмет Чулум и Стефан Халберг. Четвърти рефер е Каспар Сьоберг, а делегат на двубоя е Дениел Йошт от Словения. Любопитна подробност е, че Екберг е свирил по един мач на националните отбори на България до 19 и до 21 години. На 9 юни 2013 година той ръководи евроквалификацията между България U19 и Чехия U19, която гостите печелят с 2:1. На 10 септември 2013 година той свири евроквалификацията между Русия U21 и България U21, която домакините печелят с 3:1. ", "date": "2019.10.08", "title": "Швед ни свири в Черна гора"}
{"url": "https://standartnews.com/kultura/varnenskata-dzhokonda-na-stsenata-na-sofiyska-opera-i-balet-403410.html", "text": "На 14 октомври от 19.00 часа Държавна опера Варна гостува на сцената на Софийска опера и балет със своята постановка на „Джоконда“, най-известната опера на Амилкаре Понкиели (1876), една от най-красивите и сложни творби в световната музикална съкровищница. В главната роля блести изключителното българско сопрано Габриела Георгиева, която покорява публиката с познатото си вокално и артистично майсторство. С изключителна прецизност и психологическа дълбочина тя изгражда своята прелестна Джоконда като един многопластов образ, светъл, извисен, трогателен, вълнуващ. Варненската „Джоконда“ е български дебют на оперната прима, която досега е изпълнявала тази роля само в чужбина. „Джоконда“ е първа постановка в историята на Варненската опера и това, наред с всичко останало, обяснява пристрастието на целия екип. Трудните певчески роли великолепно защитават солистите на Варненската опера: Бойка Василева – Сляпата, Евгений Станимиров – Алвизо, Михаела Берова – Лаура, Пламен Димитров – Барнаба, Валерий Георгиев – Енцо Грималди и др. Оркестър, хор и балет на Варненската опера.", "date": "2019.10.08", "title": "Варненската „Джоконда“ на сцената на Софийска опера и балет"}
{"url": "https://standartnews.com/kultura/eltn-dzhon-kokaint-me-napravi-chudovishche-403404.html", "text": "Елтън Джон призна, че едва не съсипал кариерата и живота си заради злоупотребата с кокаин. Певецът споделя, че започнал да употребява наркотика през 1974-а, защото харесвал как го карал да се чувства. „Независимо от целия ми успех, аз  дълги години не се смятах за „един от готините“. Но когато започнах да шмъркам, имах чувството, че принадлежа към някакъв елит. Щом веднъж започнах, не исках да спирам“. В продължение на 16 години Елтън използвал наркотика. Под влиянието му той се превърнал в черна фурия. Един път счупил носа на мениджъра си Джон Рейд. Когато личният му асистент Боб Хали ги разтървал, певецът опустошил хотелската му стая от недоволство. Елтън дори се натресал на един концерт на Ролинг Стоунс. Личният му живот също пропаднал. „Започнах да се влюбвам за щяло и нещяло. Дори преследвах хетеросексуални мъже. Ако някой ме поглеждаше в бара, аз започвах да си представям как заживяваме щастливо двамата. Харесвах си някого и го взимах със себе си – направо за заложник, ако трябва да съм честен. На всеки един „избраник“ му купувах каквото пожелае. В даден момент обаче ставах прекалено зает и той минаваше на заден план. След няколко месеца всичко завършваше в сълзи и дори карах някой друг да го разкара. По едно време изпращах един на летището, докато чаках следващия да кацне“, искрен е музикантът. В края на 80-те години на миналия век Елтън се влюбил в мъж на име Хю Уилямс от Атланта. Един ден Хю заявил, че му е писнало да пие и да използва наркотици и че отива на рехабилитация. „Когато чух това, побеснях и изтрещях. Затворих се сам в къща в Лондон за две седмици да шмъркам и да пия. Изведнъж осъзнах, че ако продължа още малко, или ще предозирам, или ще получа удар. Не знаех как да живея, но знаех, че не ми се мре. Обадих се на Хю и той се съгласи да се срещнем в присъствието на психоаналитика му. Той ни накара да напишем списък с нещата, които не харесваме у другия. На следващия ден се събрахме и аз бях първи. Казах, че не харесвам колко е разхвърлян. След това той ми рече,  че съм наркоман, алкохолик, булимик и пристрастен към секса. Настъпи дълга пауза – очакваше да избухна. Аз отвърнах с „Да, така е“. Той ме попита дали искам помощ и през сълзи отговорих, че искам“, продължава Елтън. Намирането на подходящо лечение не било лесно, защото е трябвало да бъде насочено към три зависимости едновременно. На 29 юли 1990-а сър Джон постъпил в единственото място, в което се съгласили да го приемат – централната болница в Чикаго. „Първите дни бяха тежки. Не знаех как се чувствам, защото от години не бях изпитвал нищо истинско. Не можех да спя, получавах паник атаки, настроението ми бе нестабилно, чувствах се болен и самотен. Най-вече ме беше срам – не заради проблемите си, а защото в болницата трябваше сами да се оправяме, което аз отдавна не правех. 43-годишен мъж не знаеше как да чисти собствените си дрехи. Най-лошото бе, че започнаха да ни говорят за Бог и аз побеснях. За мен това бе неприемливо, не исках да знам за религията, която твърди, че СПИН-ът е божието наказание за хомосексуалните. Избяхах от болницата, стигнах чак до най-близката пейка на улицата и започнах да плача. Нямах избор, освен да стисна зъби. В края на краищата състоянието ми започна да се подобрява. Не приех Бог, но приех, че може и да има някаква висша сила. Груповите срещи, в които си споделяхме проблемите, ми харесваха, караха ме да бъде откровен, след като години наред лъжех всички, включително себе си. След шест седмици бях изписан и останах малко в Атланто с Хю. Връзката ни обаче отшумя. Следващите 18 месеца прекарах в Лондон. Създадох си рутина – взех си куче, ставах в 6:30 сутринта да го разхождам, започнах да върша всичко сам. Редовно ходех на срещи за зависимости и дори приятелите ми се шегуваха, че сега пък съм се пристрастил към тях – за три години посетих 1400. Може би бяха прави, но това все пак си беше подобрение от предишните ми пристрастявания. Повечето хора в моята позиция страдат, но за мен беше облекчение, защото кокаинът ме направи чудовище. Вече не мога да понасям такива неща. Когато вляза в стая, мога дори да разпозная, ако някой ползва нещо. Веднага си тръгвам. Наркотиците превръщат хората в задници. Иска ми се просто да го бях научил преди 45 години“.", "date": "2019.10.08", "title": "Елтън Джон: Кокаинът ме направи чудовище"}
{"url": "https://standartnews.com/sport/ferario-spasov-poema-botev-plovdiv-403406.html", "text": "Ферарио Спасов ще подпише до края на седмицата договор с Ботев Пловдив като старши-треньор на \"канарчетата\", съобщиха от клуба за PlovdivDerby.com. Заедно с Желко Петрович и Жарко Лучич от клуба ще бъде освободен и треньорът на вратарите Мишо Ролев. Помощници на Ферарио ще са Деян Божилов и Лилчо Арсов. Кондиционният треньор на канарчетата запазва работата си. Ботев Пловдив направи днес първа тренировка за новата седмица, но от нея отсъстваше треньорът Желко Петрович. Най-вероятната причина за това е, че специалистът преговаря със собственика на клуба Георги Самуилов за раздяла по взаимно съгласие. Припомняме, че след шампионатното поражение с 0:3 от Ботев (Враца) босът на канарчетата поиска оставките на спортно-техническия щаб.", "date": "2019.10.08", "title": "Ферарио Спасов поема Ботев Пловдив"}
{"url": "https://standartnews.com/sport/blgariya-priema-finalite-na-zlatnata-evroliga-403402.html", "text": "България ще органира финалите на Златната европейска лига по волейбол за жени догодина, обяви БФВ. \"България продължава да се радва на доверието на Европейската конфедерация по волейбол - ЦЕВ, като усилената и ползотворна работа на Българска федерация по волейбол в организацията на международни форуми дава своите положителни резултати. Така, след домакинството на турнир от първи кръг на европейските квалификации при юношите U18 през януари, сега страната ни заслужи поредно престижно домакинство на международен форум от най-високо ниво\", пише в съобщение от Федерацията. Датите на турнира, както и градът домакин, ще бъда определени допълнително от ръководството на БФВ. Надпреварата е от изключителна важност за женския ни волейбол, като първенецът добива право да участва в Чалъндж турнира, от който първият в крайното класиране печели квота за Волейболната лига на нациите през 2021 година. През настоящата година женският ни национален отбор бе част от елита на най-комерсиалната международна проява, като с един млад и обновен състав отбеляза подобаващ завършек с престижни победи и малко не достигна на волейболистките ни да запазят място в световния турнир.", "date": "2019.10.08", "title": "България приема финалите на Златната евролига"}
{"url": "https://standartnews.com/sport/shved-ni-sviri-v-cherna-gora-403408.html", "text": "Съдийска бригада от Швеция ще ръководи европейската квалификация между Черна гора и България на 11 октомври в Подгорица. За главен арбитър на срещата бе определен Андреас Екберг, а негови помощници ще бъдат Мехмет Чулум и Стефан Халберг. Четвърти рефер е Каспар Сьоберг, а делегат на двубоя е Дениел Йошт от Словения. Любопитна подробност е, че Екберг е свирил по един мач на националните отбори на България до 19 и до 21 години. На 9 юни 2013 година той ръководи евроквалификацията между България U19 и Чехия U19, която гостите печелят с 2:1. На 10 септември 2013 година той свири евроквалификацията между Русия U21 и България U21, която домакините печелят с 3:1. ", "date": "2019.10.08", "title": "Швед ни свири в Черна гора"}
{"url": "https://standartnews.com/sport/svetoven-shampion-spira-s-futbola-403441.html", "text": "Световният шампион по футбол с Германия Бастиан Швайнщайгер, който за последно игра в Чикаго Файър, обяви в профила си в Инстаграм, че прекратява активната си състезателна дейност. 35-годишният германец благодари на феновете на отборите, в които е играл - Байерн, Манчестър Юнайтед и Чикаго, и добави, че ще остане верен на футбола. В кариерата си Швайнщайгер спечели редица отличия, в това число световната титла с Германия 2014, трофея в Шампионската лига с Байерн, осем пъти титлата в Германия, седем пъти купата на Германия и веднъж купата на Англия. По-рано днес стана ясно, че селекционерът на националния отбор на Германия Йоахим Льов е готов да предложи работа в щаба си на Швайнщайгер, който е женен за бившата № едно в тениса Ана Иванович (Сърбия)..", "date": "2019.10.08", "title": "Световен шампион спира с футбола"}
{"url": "https://standartnews.com/sport/ibrakhimovich-otkri-svoya-statuya-v-malmo-403440.html", "text": "Големият шведски футболист Златан Ибрахимович откри днес своята статуя в родния си град Малмьо. Монументът беше поръчана от Шведската футболна асоциация. Той е висок 2.7 метра и тежи 500 кг. Статуята е разположена на площада между стария и новия стадион на ФФ Малмьо, в който Ибрахимович стартира футболната си кариера и изигра първия си мач при мъжете през 1999 г. Статуята е дело на скулптура Петер Линде. По-рано днес 38-годишният нападател на ЛА Галакси покани всички деца от Малмьо на откриването. Ибрахимович написа в профила си в Туитър, че ще извини отсъствието на всяко дете в училище, което присъства на церемонията. От общината в Малмьо обаче отговориха, че въпреки звездния статут на футболиста, правилата важат за всички и учениците, които избягат от час, за да се срещнат с нападателя, ще получат заслужени отсъствия.", "date": "2019.10.08", "title": "Ибрахимович откри своя статуя в Малмьо"}
{"url": "https://standartnews.com/kultura/fatalni-situatsii-v-otkradnat-zhivot-403396.html", "text": "На границата между живота и смъртта ще попадне един от главните герои в предстоящите епизоди на „Откраднат жвиот“. Събитията в болницата ще ескалират и един от лекарите ще се сблъска с най-големия риск. Напрежението около разкритите кръвни връзки на доктор Табаков ще завладее доктор Огнянова, която ще започне открита война с доктор Грънчарова. Отношенията им ще рефлектират върху останалите лекари, които няма да останат безучастни в историята и междуличностните драми. Доктор Стилянова и доцент Захариев ще се изправят пред нови истини, които ще поставят на изпитание връзката им.  Междувременно в Съдовото отделение ще се появи нов лекар, който ще събуди съмненията на доцент Мазов и доктор Хинова за задкулисната намеса на професор Гочева. Влошеното здравословно състояние на Евгения ще я провокира да се запита дали не е време да се обади на синовете си Алекс и Калин – явно наближава моментът, в който Александър Алексиев и Димо Алексиев се завръщат в сериала. Бъдещето на „Света Анастасия“ отново ще бъде поставено на карта – докато доктор Тасев подготвя документите за ключова среща в Министерството, телефонно обаждане ще промени ситуацията за лекарския екип.", "date": "2019.10.08", "title": "Фатални ситуации в „Откраднат живот“"}
{"url": "https://www.standartnews.com/sport/svetoven-shampion-spira-s-futbola-403441.html", "text": "Световният шампион по футбол с Германия Бастиан Швайнщайгер, който за последно игра в Чикаго Файър, обяви в профила си в Инстаграм, че прекратява активната си състезателна дейност. 35-годишният германец благодари на феновете на отборите, в които е играл - Байерн, Манчестър Юнайтед и Чикаго, и добави, че ще остане верен на футбола. В кариерата си Швайнщайгер спечели редица отличия, в това число световната титла с Германия 2014, трофея в Шампионската лига с Байерн, осем пъти титлата в Германия, седем пъти купата на Германия и веднъж купата на Англия. По-рано днес стана ясно, че селекционерът на националния отбор на Германия Йоахим Льов е готов да предложи работа в щаба си на Швайнщайгер, който е женен за бившата № едно в тениса Ана Иванович (Сърбия)..", "date": "2019.10.08", "title": "Световен шампион спира с футбола"}
