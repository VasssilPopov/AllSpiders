{"url": "http://standartnews.com/kultura/pokazvat_nefritenata_katarama_ot_kaliakra-368246.html", "text": "Нефритената катарама, открита от директора на Националния исторически музей доц. Бони Петрунова и златната огърлица от Хераклия Синтика, намерена от директора на Националния археологически институт с музей при БАН доц. Людмил Вагалински са хитът на тазгодишната Националната изложба \"Българска археология 2017\". Тя ще бъде официално открита в петък в НАИМ-БАН. Софиянци и гостите на града ще могат да видят още бронзовата флейта от Деултум, антропоморфните статуетки от къснонеолитното селище при Дамяница, златния амулет от селищна могила Юнаците, червенофигурният кратер от Аполония (Созопол) мраморната статуя на богинята Изида от Каснаково, Димитровградско. 340 експоната от 22 обекта съдържа изложбата. Тя представя находките на родните археолози през изминалата година. Повод за организирането на изложбата е денят на археолога 14 февруари. „С годините „Българска археология\" се наложи като символ на партньорството между широк кръг от музеи от цялата страна, на признанието към труда на българския археолог и на желанието да споделим откритията си с широката публика\",  коментира доц. Вагалински.", "date": "2018.02.12", "title": "Показват нефритената катарама от Калиакра"}
{"url": "http://standartnews.com/svyat/sasht_privatizirat_imushtestvo_v_kosmosa_za_100_miliarda-368239.html", "text": "Правителството на американския президент Доналд Тръмп иска да превърне Международната космическа станция (МКС) в нещо като недвижим имот в орбита, управляван не от държавата, а от частната индустрия, пише в. \"Вашингтон Пост\". Белият дом планира да спре финансирането на станцията след 2024 г. и да прекъсне държавната подкрепа за лабораторията в околоземна орбита. Подготвя се преходен план, по силата на който МКС да бъде прехвърлена на частния сектор, гласи документ на НАСА за вътрешно ползване, получен от вестника. \"Решението за прекъсване на пряката федерална помощ на МКС през 2025 г. не означава, че станцията ще бъде изведена от орбита тогава - възможно е индустрията да продължи да използва някои нейни елементи или възможности като част от бъдеща комерсиална платформа\", се казва в документа. \"НАСА ще разшири своите международни и търговските партньорства през следващите седем години, за да осигури продължаващ достъп и присъствие на хора в ниска орбита около Земята\", се посочва още в доклада. Планът за приватизиране на МКС вероятно ще се сблъска със стена от несъгласие, главно защото САЩ са похарчили близо 100 млрд. долара за построяването и функционирането й.", "date": "2018.02.12", "title": "САЩ приватизират имущество в космоса за $100 милиарда"}
{"url": "http://standartnews.com/regionalni/navivat_s_manivela_chasovnika_na_smilyan-368236.html", "text": "------- 55-годишният Жеко Джиков наследил този странен занаят от баща си Севил Джиков. \"От 13 години поддържам часовника на кулата. След като баща ми остаря, ми обясни как да смазвам механизма и да настройвам часовника. Никой не си и задава въпроса как работи, ако спре, обаче веднага ме викат\", смее се Джиков. Белокаменната кула в Смилян има превратна история. Според местния краевед Анастас Примовски е построена от хаджи Мустафа Аджи ага от Устово през 1793-1796 година. Легендата разказва, че преди да умре, обрал черквата в едно станимашко село и донесъл камбаната в Смилян. Заповядал да се построи часовникова кула, от която камбаната да известява часовете. Според друга версия кулата е строена за наблюдателница, тъй като от хълма се виждал старият път за Смолян и цялото поречие на река Арда. Така местните жители били предупреждавани, ако идвал враг. Не са правени археологически разкопки до кулата, за да се знае нещо повече за нея, казва шефката на историческия музей в Смолян Таня Марева. Знае се само, че часовникът През 1928 година кулата била възстановена по нареждане на тогавашния министър-председател Андрей Ляпчев.  Той бил първият премиер, стъпил тук след Освобождението. Дошъл  с файтон по стария път, заедно с депутат от съседното село Могилица, бащата на бившия депутат Ариф Агуш от ДПС, водели и английския военен аташе. Тогава Ляпчев подарил стар австрийски часовников механизъм за кулата, който е монтиран на върха  и работи и до днес. \"И нас да ни няма, ще продължи да тиктака\", казва бившият кмет на Смилян Сафидин Чикуртев. Докато бил кмет, кулата била освежена външно по проект \"Красива България\". Сложили и капаци на камбанарията, за да не навява дъжд и сняг. Дълги години след Освобождението за часовника и десетките му зъбчати колелца се грижели самоуки местни майстори, като най-дълго бил поддържан от Али Парунски. Часовникът не работил няколко години, но той го поправил. И дотам обичал красивото и симетрията, че като купувал крава, давал 100 лева отгоре, само за да е хубава в главата.Така съвестно и претенциозно се отнасял и с часовника. Преди да почине, той предал поддръжката му в ръцете на комшията му Севил Джиков. 12 години, докато бях кмет на селото, все Джикови са поддържали часовника, разказва Чикуртев. Джиков и бай Али направили дори втори циферблат, тъй като дотогава имал един, който се виждал само от половината село. \"Точни хора бяха бай Али и татко, с каквото се захванеха, го вършеха. Бай Али разбираше много от часовници, имаше три стенни у тях\", разказва синът на Севил, Жеко Джиков. Баща му бил и първият кинооператор в селото и с това се занимавал над 30 години. Жеко от дете се катерел в кулата покрай баща си, но никога не мислел, че сам ще отговаря за нея. И досега той навива ръчно с манивела часовника, чиито тежести са около 50 кг, а махалото е около 6. Не е лесно, но се свиква, казва Жеко. И обяснява, че часовникът се поддържа по-трудно през зимата, защото металът се влияе от резки промени на температурата. Когато стане под минус 8-10 градуса, самият часовников механизъм забавя хода си, може и да спре и това налага своевременното му смазване, за да работи, отбелязва Жеко. Сега по часовника Жеко посреща и туристи, които се снимат пред кулата, ала не ги пуска вътре, защото е опасно. Той ходи два-три пъти седмично да го навива, отделно да го раздвижва и чисти, защото ако навее сняг,  стрелките се сковават. Все още ерген, доскоро той живеел с майка си Рила. Помагала му до преди две години, когато починала. \"Ще качвам стълбите на кулата, докато мога. Плащат ми от кметството. Връзва ми се заплатата за по един хляб на ден\", сочи Жеко. За часовника е убеден, че и след него ще се намери човек, който да го поддържа. \"Животът течеше по големия часовник, а сега часовници да искаш, навсякъде ги има\", казва смилянчанинът. Радва се обаче, че като удари камбаната, всички хора по улицата се извръщат да видят часа. А в кулата всяка зима се криели и големи пеперуди да презимуват. Движението на зъбчатите колела и на стрелките по циферблата се регулира от тежести, а камбаната е отляна преди много години в Пловдив. Сега тя отброява звънко всеки кръгъл час, като се чува чак до околните на Смилян села. Първоначално тежестите на механизма били с вериги и се е навивал всеки ден, ала бай Али и синът му ги сменили с въжета. Така макарите им буксуват и вече слизат по-бавно. В студените дни часовникът изостава на два дни с по една минута. Само като се сменя зимното с лятно часово време, Жеко на ръка мести стрелките му.", "date": "2018.02.12", "title": "Навиват с манивела часовника на Смилян"}
{"url": "http://standartnews.com/lyubopitno/harvi_uaynsteyn_se_sdobi_s_parvoto_darzhavno_obvinenie_v_sasht-368220.html", "text": "Прокурорът на щата Ню Йорк Ерик Шнейдерман внесе съдебен иск срещу студиото, основано от продуцента Харви Уайнстийн и брат му Робърт, защото управителният съвет не е защитил служителите от сексуалния тормоз и заплахите на всемогъщия им шеф, предадоха Ройтерс и АФП. Прокурорът обвинява Уайнстийн Къмпани, както и Харви и Робърт Уайнстийн в нарушения на човешките права, на правата на личността и на правото на труд. \"Уайнстийн Къмпани много пъти е нарушавала законите на щата Ню Йорк, като не е защитила служителите си от натрапчив сексуален тормоз, заплахи и дискриминация\", се казва в съобщение на прокурора. Тъй като се водят преговори за купуване на студиото, \"при всяка сделка за продажба обществото трябва да се увери, че жертвите ще бъдат обезщетени, че служителите в бъдеще ще получават закрила и че нито преките виновници, нито помагачите им няма да се обогатят несправедливо\", се посочва в съобщението. Внасянето на съдебния иск е резултат от четимесечно следствие, в което служителите, експертите и жертвите на Харви Уайнстийн са били разпитвани, а архивите и електронната кореспонденция на фирмата е била най-щателно проверена, уточнява прокурорът. Уайнстийн бе един от най-влиятелните мъже в Холивуд, преди близо 70 жени да го обвинят в сексуално посегателство, включително изнасилване, напомня Ройтерс. Уайнстийн отрича да е правил насилствено секс с когото и да било.", "date": "2018.02.12", "title": "Харви Уайнстейн се сдоби с първото държавно обвинение в САЩ"}
{"url": "http://standartnews.com/svyat/otkriha_neizbuhnala_bomba_do_edno_ot_letishtata_v_london-368223.html", "text": "Летището „Лондон –Сити\" в източната част на британската столица беше временно затворено, след като близо до него в река Темза откриха неизбухнала бомба от Втората световна война. Тя е намерена по време на строителни работи. Летището „Лондон –Сити\"се намира недалеч от бизнес квартал и обслужва полети на малки разстояния.", "date": "2018.02.12", "title": "Откриха неизбухнала бомба до едно от летищата в Лондон"}
{"url": "http://standartnews.com/mneniya/patriotite_ne_iskat_da_zagubyat_litseto_si-368253.html", "text": "В неделя Волен Сидеров предупреди, че ако Истанбулската конвенция бъде ратифицирана, правителството може да падне. Според мен представителите на Патриотичния фронт правят подобни изявления, за да поддържат идентичност. Иначе ще изглеждат като патерица на ГЕРБ. А темата е изключително подходяща, защото се отнася до морал, ценности и разговорът в тези области е свободен. Те се борят да изглеждат така, както предполагат, че техните избиратели очакват да изглеждат. Малко като Доналд Тръмп - той не се интересува какво е общото американско мнение, интересува го тези, които са гласували за него, да разбират това, което той прави и да го подкрепят. Освен това, между самите Патриоти винаги е имало някакви разделения. Няма нужда да се връщаме много назад, за да си го припомним. На фона на предишните им сблъсъци, сегашните са дреболии. Истанбулската конвенция, която разпали толкова голям дебат в обществото, едва ли ще влезе в пленарна зала до края на тази сесия на Народното събрание. Отправеното питане по казуса към Конституционния съд е ход, който позволява да се спечели много време. Конституционният съд няма задължение да се произнесе в определен срок. Освен това се съмнявам, че там мнението ще бъде единно. Предполагам, че след като приключи председателството на ЕС и тази парламентарна сесия (или в нейния край), ще бъде внесен някакъв вариант на съпътстващ, обяснителен документ. Като премине летния сезон, ще се върнем пак към темата. Тогава може и Конституционният съд да се е произнесъл. Бих искал да отбележа също така, че според мен българите не се вълнуват толкова много от Истанбулската конвенция. Но има много силно мотивирани крайни мнения - или отхвърлящи, или подкрепящи, и това нагнетява напрежение. Истинският проблем в казуса с Истанбулската конвенция е дълбокият ценностен разлом в българското общество. Налице са доказателства, че не са важни формалните критерии дали едно общество е патриархално, или не. Важно е как стои въпросът в главите на хората. В публичното пространство бяха изречени много лъжи. Показахме не разделение на обществото, а разделение на елита. А всъщност става въпрос за една конвенция, която се опитва да реши проблеми на семейството, на всеки един човек в семейната среда. Защото 40% от българките са бити вкъщи. Деца свидетелстват, че са виждали такива физически саморазправи. Непрекъснато имаме случаи на убити българки. Но всичко това беше пакетирано с някакъв трети пол, с гей бракове. Това също са важни дебати, но в случая Истанбулската конвенция има друг приоритет. Тя иска да уеднакви стандартите за хуманизъм, за ненасилие, да направи ситуацията в българското семейство по-добра от законова гледна точка. Истински съжалявам, че в основата на дебата за конвенцията стои Красимир Каракачанов, когото смятам за цивилизован човек. По казуса с конвенцията искам да цитирам Харалан Александров, който каза: Не можеш от патриархалност да скочиш в постомодерност - трябва да минеш през модерността. Срещу какво толкова реагираха противниците на конвенцията - срещу понятието \"джендър\". А то всъщност означава социалните представи, които се налагат като стигма върху половете.", "date": "2018.02.12", "title": "Патриотите не искат да загубят лицето си"}
{"url": "http://standartnews.com/svyat/v_rusiya_e_obyaven_den_na_traur-368219.html", "text": "Всички в разбилия се вчера в Подмосковието самолет Ан-148 са загинали и затова спасителната операция приключи и премина в стадий на издирване, заяви руският министър на извънредните ситуации Владимир Пучков, цитиран от ТАСС. Министърът каза пред журналисти на мястото на катастрофата: \"Спасителните работи завършиха. Констатираме, че всичките 71 души в самолета са загинали. Искрени съболезнования на роднините и близките\". В Русия е обявен ден на траур. Сред жертвите са 3 деца на възраст между 5 и 12 години, както и 17-годишен младеж. Издирването в района на катастрофата може да продължи една седмица. \"Работи се денонощно. В зоната на катастрофата планираме основният етап на издирването да продължи 7 денонощия, тъй като отломки от самолета са разпръснати на голяма площ, има много сняг и релефът на местността е тежък\", каза Пучков, цитиран от ТАСС. Руският регулатор \"Ространснадзор\" вече започна извънредна проверка на авиокомпанията \"Саратовские авиалинии\" след катастрофата на самолета й Ан 148, проверява и летището, от което тръгна фаталният полет. Самолетът е произведен преди 7 години. Изпълнявал е полет от Москва за град Орск в уралската Оренбургска област.", "date": "2018.02.12", "title": "В Русия е обявен ден на траур"}
{"url": "http://standartnews.com/sport/vladimir_zografski_brat_mi_kaza_che_sam_velik-368252.html", "text": "- Чувствам се добре и чакам с нетърпение да започнат тренировките на голямата шанца. - Не. Фокусът си остава изцяло върху нещата, които имам да подобря. - Честно казано някои от тях очакваха да се случи нещо такова, защото в тренировките скачах много силно. Според мен само за някои е било изненада моето представяне. - Аз се надявах дори на по-добро. Но само се надявах (смее се). Доста непостоянен съм. Тук обаче се концентрирах и се надявам да направя два много добри скока. Вкрайна сметка и двата не успяха да станат толкова перфектни. Бяха по-скоро стабилни. Вкрайна сметка съм доста доволен от резултата. - Може би спокойствие. - Специално за мен условията бяха доста добри. Насрещният вятър варираше между 3-4 м/сек. Големите паузи се получиха защото журито взе решение да пуска състезателите само когато вятъра падне на 3 м/сек. Просто се чакаше само вятъра да утихне. Това бе причината за дългото състезание. - Звъняли са ми много хора, но аз когато се състезавам си оставям телефона в хотела. След това видях, че първи са ме търсили от вкъщи. Говорих първо с родителите ми и с брат ми. - Поздрави ме. Реално погледнато той не очакваше да постигна такъв резултат, защото знае, че независимо от добрите ми постижения на тренировките имам малки проблеми с представянето на състезанията. И това го показвам цял сезон. - Че съм велик (смее се). Реално погледното никой не очакваше да влезна сред първите 15 още повече че след първия скок бях 23-и, а и изпуснах доста. Така че беше доста трудно да избия. - Мисля, че с оглед на показаното е положително. Все пак обаче не мога да сравнявам това с предишните сезони, защото сега нямам контузии. Травмите в последните 3 години просто ме спираха, за да покажа най-доброто. - Такива въпроси не коментирам. - Естествено (смее се). Само ще кажа, че Агниешка не е журналистка, както всички пишат, а просто има такава диплома. Иначе работи в сферата на модата. - Да бе, защото аз как разбирам от мода (смее се). - Трябва ми повече спокойствие, защото аз използвам прекалено много сила от колкото трябва. Просто трябва да стоя по релаксиран. - Ами не е приятно. Ние под гащеризона сме само по боксерки и фланелка. - Само донякъде. Реално в ПьонгЧанг той бе най-силен в тренировките. По-скоро никой не очакваше, че той ще бъде толкова силен тук на олимпийските игри. - Не рискувам. Още щом дойдохме в селото руските лекари ме предупредиха, че яйца и корейска храна не бива да ям. - Аз не съм от хората, които като цяло ядът много. Наблягам повече на месото на скара. - За олимпиадата не, но като цяло имам. - Трябва да съм максимално по-лек. При мен минимума е 51 кг. - Като цяло не са се променили много неща. Няма голяма разлика. Има все пак но тя е минимална. Стъпка по стъпка почваме да се стиковаме.", "date": "2018.02.12", "title": "Владимир Зографски: Брат ми каза, че съм велик"}
{"url": "http://standartnews.com/svyat/otkriha_vtorata_cherna_kutiya_na_padnaliya_v_rusiya_samolet-368228.html", "text": "Откриха втората \"черна кутия\" на катастрофиралия руски самолет Ан-148 край Москва, съобщава РИА Новости, позовавайки се на оперативния щаб на мястото на инцидента. Отбелязва се, че втората кутия се намира в задоволително състояние. Самолетът на Саратовските авиолинии, изпълняващ полет от Москва до Орск, се разби 4 минути след излитането си вчера следобед. Всички 65 пътници и 6 души екипаж са загинали при инцидента.", "date": "2018.02.12", "title": "Откриха втората \"черна кутия\" на падналия в Русия самолет"}
{"url": "http://standartnews.com/svyat/hvanaha_polovin_ton_kokain_v_kazablanka-368227.html", "text": "Мароканските власти съобщиха, че са иззели в Казабланка 541 кг кокаин, укрит в контейнер със стоки от Южна Америка, предаде АФП. Арестувани са шестима души, включително бразилец, заподозрян, че е бил \"мозъкът\" на престъпната група. Конфискувани са пет автомобила и големи суми пари. Първите заключения на следователите са, че става дума за международен наркотрафик, свързан с картелите от Латинска Америка и насочен към Европа. През последното десетилетие бяха прокарани различни пътища за трафик на кокаин от Централна Америка за Европа, основно през западноафриканските страни, а напоследък и през Северна Африка, се казва в доклад на Службата на ООН за борба с дрогата и престъпността. Мароканските власти често съобщават за разкрит трафик на кокаин от Южна Америка, посочва АФП.", "date": "2018.02.12", "title": "Хванаха половин тон кокаин в Казабланка"}
{"url": "http://standartnews.com/mneniya/roboti_prenasyat_detsa_na_ledeniya_kontinent-368205.html", "text": "- Експедицията още не е завършила, но мина по-голямата част от нея. В момента се изпълняват няколко важни и интересни научни проекта. Единият - „Лаборатория Антарктика\", в който участват Людмила Филипова и д-р Нуно Перейра от Университета в Бейжа (Португалия), е високотехнологичен българо-португалски проект, целящ стотици деца да опознаят Ледения континент, без да напускат България. С помощта на роботи, снабдени с няколко сензора, както и с десет специално конструирани хардуерносензорни комплекта, ще измерват и записват ежедневно в продължение на месец множество физични параметри от Антарктида. Наред с това екипът ще направи 3D документален филм, който чрез очила за виртуална реалност ще пренася зрителите директно на ледения континент. Другият проект е свързан с изучаване на  замръзналата почва – пермафрост, отново българо-португалски проект, по който българските учени работят с трима свои колеги от Университета в Лисабон. Неговата цел е изучаване на затоплянето на климата в тази част на Антарктида. Продължава и изучаването на ценните минерализации в скалите в околностите на Българската полярна база. Това е научно изследване, в което от няколко години работят геолозите гл. ас. Дочо Дочев, д-р Стефан Велев и д-р Камен Бонев. Районът е богат на полезни изкопаеми, поради което е изключително важна оценката на техния потенциал за бъдещето. Досега приключи първият етап от теренните изследвания на д-р Милка Елшишка за изучаване на нематодите от почвата в околностите на Българската полярна база и д-р Гергана Георгиева и Васил Гурев, работещи по проект за мониторинг на сеизмичната активност в района на Южните Шетлъндски острови. За пръв път, не само в Антарктида, но и извън България, беше монтирана мареографска станция за целогодишен запис на колебанията на морското ниво  - количествен показател за климатичните промени. Проектът е част от изпълнението на Националната програма за полярни изследвания. Получените резултати за глобалното затопляне ще бъдат интерпретирани от доц. Борислав Александров. - Българската полярна база „Св. Климент Охридски\" израстна от две съвсем малки сглобяеми бараки до полярно селище, което се състои от четири постройки, православен параклис, лекарски кабинет, пощенска станция. Промени се много и техническото оборудване на базата. Първите експедиции се придвижвахме само пеша и на ски. Сега разполагаме с две моторни шейни, две лодки „Зодиак\", а от миналата година и с многофункционална машина Маниту, с която улеснихме изключително много логистичните операции по разтоварване и товарене на багаж и строителните работи. В миналото останаха пренасянето с голи ръце на тонове материали от брега до базата. - От миналата година Министерски съвет прие Национална програма за полярни изследвания, която регламентира дейностите както по функционирането на Българската полярна база, така и за работата по научните проекти. Тази програма се ръководи от Министерство на образованието и науката, от което винаги сме получавали подкрепа. Министър Вълчев още като главен секретар на МОН винаги е подпомагал дейността ни в Антарктида, въпреки ограничените средства, с които министерството разполага. През изминалата експедиция приключихме работата  и по проекти, възложени ни от Министерство на енергетиката и Агенцията по кадастър и геодезия към Министерство на отбраната. България е една от 29-те страни, управляващи Антарктида, което е сериозна външна политика и наука, която решава глобално проблеми за цялото човечество. Българските полярници изпълняваме държавна задача и представяме страната ни на цял един континент. - На Българската полярна база има средства за придвижване по ледника и водите на Южния залив, които улесняват много научните изследвания, но все още има какво да се желае по отношение на телекомуникациите. Всички полярни бази имат стабилна интернет връзка, докато ние разполагаме само с два сателитни телефона със система Iridium и Inmarsat, с които понякога комуникацията е затруднена. - Ние сме едно затворено общество и живеем извън навиците и ритъма, с които сме свикнали. Режимът е малко казармен, със спазване на строго определени правила, тъй като природните условия са най-суровите на Земята. Липсват ни и близките и приятелите, които са на хиляди километри. - Българската полярна база функционира само през южното полярно лято, т.е. от месец ноември до края на март – около 5 месеца на Ледения континент. Всеки един от участниците в експедицията прекарва различно време, според задачите, които изпълнява. Учените са там от порядъка на 1-2 месеца, в зависимост от времето, от което се нуждаят за полеви изследвания. Постоянният състав на Българската полярна база, който се грижи за нейното функциониране, е там през цялото време. - Действително на Антарктида се чувстваш все едно си на друга планета. Това е най-отдалеченият континент с най-суровите условия и минимални температури, доближаващи се до тези на Марс. Тези специфични и екстремни природни условия няма как да не влияят на чувствата и възприятията на всеки един от полярниците. Повечето от нас в сънищата си срещат свои починали близки. На базата винаги има чуждестранни учени и дори един известен американски глациолог с повече от 20 години опит в Антарктида сподели, че и той сънува такива неща, може би заради специфичната енергия на района. Тези явления предстои да се изучават. Неслучайно в Антарктида се правят и изследвания на психиката на полярниците. Такъв проект миналата година изпълняваше психоложката Ирена Соколова. - За четвърт век българските учени установиха по безспорен начин, че климатът в Антарктида се затопля, ледниците се отдръпват. Големи късове се отделят от шелфовите ледници и се разтапят, което неминуемо води до повишаване  на глобалното морско ниво. Именно по тази причина през януари поставихме първата мареографска станция, която ще записва данни за колебанията на морското ниво. - Антарктида не е привилегия само на учените и логистиците, поддържащи полярните бази. Той е на цялото човечество, поради което туристическият интерес непрекъснато расте.  Все повече кораби правят круизи за предимно богати туристи до Ледения континент. Такива групи са посещавали и Българската полярна база, за да видят как живее „коренното\" население. Това са представители на страни от целия свят и всички са изключително впечатлени, когато видят на Антарктида да се вее българският флаг, да говорят с българските учени и да посетят православния ни параклис „Св. Йоан Рилски\" с уникални икони рисувани на място от иконописката Ганка Павлова. Всяка година над 20 хил. туристи посещават Антарктида и броят им непрекъснато нараства. - Има над 30 документални филма, отразяващи дейността на българските полярни експедиции, но „Писма от Антарктида\" е първият игрален филм. Аз действително участвам в него с истинското си име и като ръководител на експедицията, т.е. играя себе си. Но филмът не разказва за моя живот. Ролята ми е свързана с основната идея на филма за взаимоотношенията между една майка и детето й, загубило баща си.", "date": "2018.02.12", "title": "Роботи пренасят деца на Ледения континент"}
{"url": "http://standartnews.com/mneniya/opasno_e_zapadnite_balkani_da_ne_varvyat_zaedno_kam_es-368243.html", "text": "- Една голяма част от работата ми в Европарламента и АЛДЕ е свързана със Западните Балкани. Това ми дава възможност да следя развитието, както на политическите елити, така и на техните общества. Истината е, че ние сме единствената държава от региона, която успя да осъществи мирен преход от тоталитаризъм към демокрация. И това е благодарение на уникалния български етнически модел, чийто архитект е д-р Доган. Това е огромен политически ресурс, който трябва да се използва като движещ интеграционен модел на Западните Балкани. Какво по-конвертируемо може да предложи България? Младите демокрации на запад от нас се нуждаят от модел, който им дава възможност да използват целия си потенциал. България трябва да се гордее със спасяването на своите евреи и етническия си модел. И двете събития са уникални по своя характер. - Имах възможност да участвам в дебата и заявих, че представената стратегия за разширяване на EС е поредната стъпка, която ще доближи Западните Балкани към европейското семейство. Трябва да оценим факта, че близо 15 години след срещата на високо равнище в Солун Западните Балкани отново са във фокуса на европейския дневен ред. Но само по себе си това не е достатъчно. За да постигнат значим прогрес, те се нуждаят от ясно разписана пътна карта, която да бъде изготвена по време на българското председателство на Съвета на ЕС. Нещо повече, в своята стратегия Еврокомисията извежда 2025 г. като подходяща за присъединяване на Сърбия и Черна гора. Смятам това за добра времева рамка, но не съм убеден, че ще има положително въздействие върху региона. Напротив, на Балканите има наслоени исторически противоречия, които могат да бъдат разрешени само с пълното членство на всички шест държави. Идеята да бъдат поставени на различни скорости не е добра и може да разруши и без това крехката стабилност в региона. Българското правителство не бива да застава на удобната позиция „интеграция, но когато му дойде времето\", а да настоява за една ускорена и цялостна интеграционна стратегия за Западните Балкани. - Европа е пряк свидетел на националистическите прояви в България, при това –  в техните най-крайни проявления. Блъскането и ругаенето на възрастни жени, обидите върху цял един етнос, езикът на омразата – това са неприемливи практики, които нямат място в демократична Европа. Участието на националистите в правителството поставя под въпрос ценностите, към които страната се е ангажирала при присъединяването си към ЕС, но и подлага на риск провеждането на успешно българско председателство. Европа може да предолее много тежки кризи – икономически, демографски, социални, политически. Ако се вгледаме в историята, ще видим, че това се е случвало. Една-единствена криза Европа не може да преодолее – това е ценностната. Допускането на компромис с ценностите означава край на европейския проект. За съжаление, управляващата партия ГЕРБ допусна този ценностен разлом, овластявайки крайния национализъм. Отговорността е тяхна, но последиците са за всички ни, най-вече за младите хора на България. - Не мога да кажа, че се различава по нещо значимо от изминалите досега председателства. Много от процедурите са рутинни, а предизвикателствата, пред които Европейският съюз е изправен, не са се променили съществено през последните години. Важно е да се види как България ще съумее успешно да защити заложените приоритети, защото самото им извеждане на преден план не означава, че те ще бъдат реализирани. - Могат да се посочат много примери за сътрудничество между нас. Съвсем  наскоро имахме позиция относно различните аспекти на законодателния пакет за мобилността, приет от Комисията през май 2017 г. Изразихме консолидирана позиция относно членството на България в Шенген, както и европейската интеграция на Западните Балкани. С една част от колегите успяхме да защитим текст, който признава българското малцинство в Албания за национално. Делегацията на ДПС в ЕП винаги се отнасяла отговорно, конструктивно и проактивно към въпроси, които се отнасят до България и българските граждани. - Все още не сме разрешили миграционната криза. На пленарната сесия през ноември Европейският парламент одобри предложението на Комисията по граждански свободи, правосъдие и вътрешни работи (LIBE) за преразглеждане на Регламента от Дъблин и това е стъпка в правилната посока. Създаването на добре функционираща европейска система за предоставяне на убежище е един от ключовите фактори, определящи как ще се развие бъдещето на Европа. Предложението се състои в нов механизъм, основан на солидарност, с ясни правила и стимули за тяхното следване – както за търсещите убежище, така и за всички държави членки. От друга страна, Европа е най-засегната от конфликтите по нашите гранични райони и не можем да разчитаме само на партньорите си. Нуждаем се от обща европейска отбрана и новата постоянна военна структура на ЕС - ПЕСКО е едно добро начало за съвместни действия. Да не забравяме също така, че през декември Комисията поиска Полша да бъде наказана с отнемане на правото ѝ на глас. Страната въведе редица промени в правосъдната си система, които са остро критикувани от европейските лидери, и темата за състоянието на демокрацията в Европа също ще бъде водеща през идните месеци. - Напускането на ЕС от Великобритания  предположи промяна на композицията на Европейския парламент след 2019 г., което породи бурни дискусии. Броят на евродепутатите ще намалее от 751 на 705 след Брекзит, а местата, които се освобождават от Обединеното кралство, ще се използват при евентуално разширяване на ЕС. В предложената резолюция имаше и параграф за създаването на транснационална листа, която да бъде водена от кандидатите на европейските партии за следващ президент на Европейската комисия. Идеята за подобна листа не е нова и датира от 1998 г., но, за съжаление, и този път текстът не беше одобрен. Това беше една възможност да ускорим демократичния процес в Европа и да дадем пряка отговорност на европейските граждани да гласуват за предпочитания от тях кандидат. - Изискванията към нас нарастват с всяка изминала година. Ние не можем да се задоволяваме с това, че имаме най-сериозно присъствие в България и Европа като членска маса. Ние не бива да приспиваме сетивата си и да останем безразлични към случващото се в нашата родина България. Напротив. Нашата проактивност, нашата подготвеност и образованост са основните ни стълбове. Младите хора на ДПС ще продължават да разчитат на най-ценния капитал за един политик – знанието. Умението да сме адекватно подготвени за предизвикателствата на времената,  в които живеем. Защото който гледа само към миналото, ще потъне в него. Такъв човек няма да има свое настояще и още по-малко – устойчиво бъдеще. Напредъкът на обществото е невъзможен без такава борба.", "date": "2018.02.12", "title": "Опасно е Западните Балкани да не вървят заедно към ЕС"}
{"url": "http://standartnews.com/sport/grigor_dimitrov_startira_sedmitsata_kato_peta_raketa_v_sveta-368225.html", "text": "Григор Димитров заема пета позиция в обновената днес ранглиста на Мъжката тенис асоциация. Най-добрият ни тенисист беше изместен от четвъртото място от германеца Александър Зверев, който има само 25 точки повече от нашия, предаде БГНЕС. И двамата загубиха точки миналата седмица, след като Григор не игра в София, а германецът - в Монпелие. Димитров и Зверев тази седмица ще бъдат съперници в Ротердам, където могат да се засекат чак на финала. Българинът е поставен под №2, а Зверев под №3 и е в един поток с водача Роджър Федерер. Победителят на турнира в София Мирза Башич скочи с 52 места и е 77-и в света, а финалистът Мариуш Копил с 19 позиции до 74-а.", "date": "2018.02.12", "title": "Григор Димитров стартира седмицата като пета ракета в света"}
{"url": "http://standartnews.com/sport/futbolist_1_na_balgariya_izpraten_da_igrae_za_opashkar-368235.html", "text": "Футболист №1 на България Ивелин Попов ще доиграе сезона в \"Рубин\" (Казан). Атакуващият полузащитник на \"Спартак\" (Москва) беше изпратен под наем в тима от Казан, тъй като не получава много шансове да играе в състава на шампионите. Сделката беше финализирана днес и потвърдена от \"Рубин\". В договора за наем няма клауза за откупуване през лятото, а \"Спартак\" ще плаща две трети от заплата на българина, твърди руското издание \"Спорт експрес\". \"Рубин\" не се намира в добро състояние и води битка за оцеляване в Премиер лигата. Двукратният шампион Русия заема 11-о място, като е на четири точки от зоната на изпадащите и на две от позициите, които пращат на бараж за оставане в елита.", "date": "2018.02.12", "title": "Футболист №1 на България изпратен да играе за опашкар"}
{"url": "http://standartnews.com/sport/borbata_i_voleybolat_s_lavskiya_pay_ot_darzhavnite_pari-368242.html", "text": "Федерациите по борба, волейбол, лека атлетика, художествена гимнастика, бокс, ски и футбол ще вземат от Министерството на младежта и спорта за 2018 между 2 500 000 и 1 000 000 лева. Федерацията по борба ще има бюджет от 2 500 000 лева. 300 000 по-малко ще вземе централата по волейбол. Леката атлетика ще има 1 910 000 лева. На четвърто място с 1 824 000 лева се нарежда българската федерация по художествена гимнастика. В Топ 6 влизат боксът с 1 800 000 лева, ските – 1 370 000 и футболът – 1 250 000 лева. Списък на федерациите, които ще имат финансиране от държавата за 2018 г.: Кану каяк – 970 000 Вдигане на тежести – 900 000 Биатлон – 900 000 Стрелкови съюз – 835 000 Баскетбол – 800 000 Плувни спортове – 750 000 Гребане – 690 000 Бадминтон – 667 000 Тенис – 650 000 Таекуондо WTF – 600 000 Джудо – 600 000 Спортна гимнастика – 600 000 Кик бокс и муай тай – 375 000 Карате – 350 000 Конен спорт – 310 000 Фехтовка – 300 000 Модерен петобой – 280 000 Скокове на батут – 250 000 Таекуондо ITF – 230 000 Хандбал – 220 000 Ориентиране – 190 000 Тенис на маса – 165 000 Смесени бойни спортове – 160 000 Водна топка – 150 000 Шотокан карате до – 150 000 Ветроходство – 147 000 Самбо – 145 000 Катерене и алпинизъм – 140 000 Киокушин карате – 130 000 Канадска борба – 100 000 Сумо – 100 000 Шейни на улеи и естествени трасета – 80 000 Спортна акробатика – 80 000 Стрелба с лък – 60 000 Хокей на трева - 60 000 Аеробика – 60 000", "date": "2018.02.12", "title": "Борбата и волейболът с лъвския пай от държавните пари"}
{"url": "http://standartnews.com/sport/obzor_uragan_nosi_skiorkite_v_pyongchang-368251.html", "text": "Ураганен вятър и температура достигаща до минус 35 градуса станаха причина да бъде отложена и първата дисциплина от алпийските ски при жените насрочена за понеделник. Ден по-рано вятърът отложи и мъжното спускане. Още от ранни зори на 12-и в Йонгпьонг, където трябваше да се проведе гигантския слалом вятърът бе със сила над 100 км/час. Алпийките сред които и нашата Мария Киркова по програма трябваше да са от около 8 на старта на трасето за разглеждането му. Поривите на вятъра обаче бяха толкова силни, че ако излязат от ресторанта в който ги събираха навън те трудно стояха на едно място. Организаторите все пак прецениха че здравето на момичетата е по-важно и обявиха, че състезанието се отменя. \"Излязох за малко навън, за да направя клип с телефона, но вятъра бе толкова силен, че за малко да го изпусна и да отиде в океана, коментира шеговито Киркова.  Минути по-късно официално бе обявено, че състезанието ще се проведе на 15 февруари от 9,30 ч - I манш и 13,15 втори. В същия ден ще е и спускането при мъжете, което ще е между двата манша на дамите. Киркова ще стартира четвъртото си участие на олимпиада със слалома, който е насрочен за 14-и февруари. Днес тя ще направи тренировки в тази дисциплина. Пистите за техничните дисциплини от олимпиадата са подготвени от екипа на Валентин Стефанов и Виктор Гичев. В него влизат специалисти както по трасетата така и по сигурността от Банско, Витоша, Пампорово и Пловдив.", "date": "2018.02.12", "title": "ОБЗОР: Ураган носи скиорките в ПьонгЧанг"}
{"url": "http://standartnews.com/svyat/obzor_tri_detsa_rozhdenik_i_biznesmeni_sred_zhertvite_v_ruskiya_an148-368247.html", "text": "Руските власти публикуваха списък с имената на всички загинали в злополучния полета на самолета Ан-148. Повечето пътници за жители на Оренбургска област. Сред жертвите са три деца, най-малкото от които - на 5 годинки. Надя Красова летяла за дома си в Орск заедно с майка си Оксана. На борда бил също така 12-годишният ученик Женя Ливанов и 17-годишният Иля Полетаев. Друг от пътниците - Иля Ставский пък загинал на 33-ия си рожден ден. В самолета пътувала и зъболекарката Людмила Ковчуга от Орск. \"Беше много отзивчива. Малко такива хора моше да срещнеш по пътя си. Човек, който е готов във всяка минута да ти помогне, да протегне ръка. Цялото й семейство е такова\", разказа пред местните медии Лариса Белова, приятелка на Людмила. В катастрофата загинала и годеницата на Сергй Илин - защитник от хокейния клуб \"Адмирал\" от град Владивосток. Дария Толмасова бе на 22 г. и наскоро хокеистът й предложил брак. На борда пътували и двама прочути бизнесмени от град Орск - съпрузите Виктор и Зоя Анохини. Пилотът на злополучния самолет е Валерий Губанов, а вторият пилот - Сергей Гамборян. И двамата били много опитни. Сред загиналите стюардеси са Виктория Ковал и Анастасия Славинская, които поствали в социалните мрежи само няколко минути преди падането на самолета. Виктория имала стаж само година. Баща й разказа, че тя искала да следва в университет, но се отказала и се записала в училището за стюардеси във Волгоград. Семейството й се опитало да я разубеди, но тя казала, че винаги мечтаела да лети. Властите на Азербайджан, Казахстан и Швейцария потвърдиха, че на самолета са пътували техни граждани, но не разкриха самоличността им. Според руски медии швейцарецът работил в Русия като сървис инженер за компания Burckhardt Compression, семейството му останало в родината. От фирмата отказаха коментар. Мъж, който трябвало да лети в злополучния самолет, пък анулирал билета си предния ден. Максим Коломейцев смятал да пътува за Орск, за да си купи нова кола, но продавачът променил плановете си и това спасило живота му. Руският вицепремиер Аркадий Дворкович съобщи, че на всяко семейство на загинал по време на катастрофата на самолета Ан-148 край Москва ще бъдат изплатени по над три милиона рубли (около 82 000 лв.). Ще се реши и въпрос за допълнителни мерки за поддръжка, предава РИА Новости. \"Общите изплащания в момента за всяко от семействата ще бъде от повече от три милиона рубли. Освен това министерството на труда ще определи и каква допълнителна помощ ще бъде нужна във връзка с това, че в семействата има и непълнолетни\", заяви Дворкович. Руските следователи са установили, че не е имало разрушения на борда на разбилия се в Подмосковието пътнически самолет Ан-148, взривът е станал при удара на машината в земята. Това съобщи вчера официалният представител на Следствения комитет Светлана Петренко. \"Установено е, че в момента на падането си въздушният съд е бил цял, не е имало пожар. Взривът е станал след падането му на земята\", каза Петренко, цитирана от ТАСС. Вчера обаче в интернет бе публикуван запис от охранителна камера на мястото на инцидента, показваща част от случилото се, предаде Ройтерс. На него се вижда нещо, което прилича на голяма огнена топка, прекосяваща небето. Самолетът на \"Саратовски авиолинии\" изчезна от радарите на московското летище \"Домодедово\" две минути след излитането си за уралския град Орск. При инцидента в неделя следобед загинаха всички 71 души на борда, сред които шестчленен екипаж. По предварителни данни сред загиналите пътници са над 30 жители на Оренбургска област, където вчера бе ден на траур, 11 са жителите на Москва, трима са от Санкт Петербург и по един жител на Норилск и Владивосток. Трима чужденци също са сред загиналите – граждани на Азербайджан, Казахстан и Швейцария. Продължава работата на мястото на инцидента – събирането на отломките от машината и доказателствени материали за разследването, както и на телата на загиналите, които са разпръснати върху 300 хил. кв. метра площ недалеч от Москва, каза Игор Кутровски, първи заместник началник на Националния център за кризисни ситуации на Министерството на извънредните ситуации. До вчера следобед бяха открити 715 части от тела и 430 отломки от самолета, съобщи за РИА Новости представител на оперативния щаб на Министерството на извънредните ситуации. По думите му са претърсени 25 от 30 хектара. Действията на местопроизшествието ще продължат поне още седмица, каза пък транспортният министър Максим Соколов. Над 900 души и повече от сто машини са работили на мястото през цялата нощ срещу понеделник. Издирването и събирането на отломките и телата на жертвите се затруднява от обилния снеговалеж. Засега разследването работи по три основни версии – човешка грешка, техническа повреда и лошо време. При излитането на самолета температурата е била минус 5 градуса и валял сняг, но не е бил силен с ветрове. Само хипотезата за атентат не се разглежда. Неофициалните медии информации, появили се още в неделя, за недобра поддръжка на 7-годишната машина не са потвърдени досега от органите. Открити са роднините на загиналите и им се оказва помощ. В Москва и Орск са подготвени хотели, които да приемат роднините, с които работят 29 психолози на Министерството на извънредните ситуации. Предстои и събирането на ДНК-проби от семействата на загиналите за идентифициране на телата. \"Саратовски авиолинии\" временно спряха експлоатацията на самолетите АН-148 след катастрофата в неделя, предаде РИА Новости, като цитира съобщение на компанията. Превозвачът има шест такива самолета във въздушния си парк. Разбилият се онзи ден бил купен от нея през февруари 2017 г. Компанията също така отбелязва, че е готова при първо поискване да предаде всички необходими документи на следствените органи, за да \"разбере истинските причини за аварията на самолета\". Сертификатът за летателна годност на катастрофиралия Ан-148 е бил до 1 юни 2018 година, съобщи зам.-транспортният прокурор на Саратовска област Станислав Прохоров, цитиран от ТАСС. Той уточни, че сертификатът бил издаден на 2 юни 2016 г. За последен път самолетът преминал техническа проверка в град Пенза, при което не е имало забележки за неговото състояние, подчерта зам.-прокурорът. Руският регулатор \"Ространснадзор\" започна извънредна проверка на \"Саратовски авиолинии\" след катастрофата, проверява също така и летището, от което тръгна фаталният полет.", "date": "2018.02.12", "title": "ОБЗОР: Три деца, рожденик и бизнесмени сред жертвите в руския Ан-148"}
{"url": "http://standartnews.com/svyat/balgariya_i_rusiya_obsadiha_otnosheniyata_na_moskva_s_nato_i_es-368244.html", "text": "Заместник-министърът на външните работи на Русия Александър Грушко и българският посланик в Москва Бойко Коцев обсъдиха сътрудничеството между двете страни и отношенията на Русия с Евросъюза и НАТО. „По време на разговора бяха обсъдени аспекти на двустранното сътрудничество с акцент предстоящото честване на 3 март на 140 години от освобождението на България от турско робство в резултат на Руско-турската освободителна война /1877-1878 г./. Засегнати бяха също така въпроси за положението в Европа в контекста на отношенията Русия-ЕС и Русия-НАТО\", информираха от руското външно министерство. Разговорът се е състоял по молба на българския посланик.", "date": "2018.02.12", "title": "България и Русия обсъдиха отношенията на Москва с НАТО и ЕС"}
{"url": "http://standartnews.com/biznes/8_saveta_kak_da_kupim_evtini_samoletni_bileti-368206.html", "text": "През последните години нискотарифните авиопревозвачи предизвикаха истинска революция в полетите и в туризма като цяло, позволявайки на хиляди хора да пътуват на по-достъпни цени. Интересът към т.нар. low cost полети е голям и според запознати тепърва ще се засилва. „Възможността да посетим атрактивни дестинации като Рим, Милано, Барселона или Париж на цена от под 100 лв. промени живота на мнозина. Обратният процес също е на лице – хотелите и заведенията в София печелят от появата на нови самолетни линии, които увеличават туристическите потоци към България\", коментира Димитър Георгиев от екипа на българския уеб портал Biletisamoletni.com. Сайтът отчита над 10% ръст на месечна база в закупуването на билети за нискотарифни превозвачи. Тук ще откриете и полезни съвети за закупуване на по-евтини самолетни билети, предоставени от екипа на портала. 1. Резервирайте онлайн Ако закупите вашите самолетни билети онлайн, получавате редица допълнителни предимства, като например възможност да сравните в реално време цените, предлагани от различни авиокомпании, както и да се възползвате от множеството промоции в интернет. Освен това вие имате възможност да направите вашата резервация веднага и да се възползвате от ниска цена в момента на покупка. И не на последно място – чекирането онлайн обикновено  спестява таксата за чекиране на място. 2. В петък е по-скъпо Цените на самолетните билети са най-скъпи в петък, затова избягвайте да правите резервациите си тогава. Според много статистики, най-добрият ден за поръчване на самолетен билет е вторник, понеже тогава цените са най-ниски. Също така е препоръчително да направите резервацията си колкото може по-рано през деня. 3. Платете 50 дни по-рано Друг важен фактор е времето между резервацията и полета. Колкото по-рано резервирате билета си, толкова по-евтин ще бъде той. Оптималната дата за поръчване на билет е около 50 дни преди самия полет, но приемлив период е и между 6 и 2 седмици преди него. Ако решите да поръчвате след този период, рискувате да платите значително по-висока сума. 4. Избягвайте пиковите сезони Много хора пътуват в пиковите сезони или на пикови дати и съответно самолетните билети са по-скъпи. Такива са например месец август, когато е сезонът на отпуските, или декември, когато са Коледните и Новогодишни празници. 5. Прегледайте опциите на съседните дати Често за пътуващите не е задължително да са в желаната дестинация на точно определен ден. В такъв случай те биха могли да прегледат и цените на полетите три дни преди и три дни след ориентировъчната дата, която са си избрали. Така има по-голяма вероятност да попаднат на по-достъпни цени. 6. Застраховка за анулиране Застраховката за анулиране на билет може да се окаже доста полезна, особено ако резервирате полета си прекалено рано. По този начин вие сте защитен от събития извън вашия контрол, като злополуки или болести. 7. Пресметнете всички разходи Често нискотарифните превозвачи кацат на по-малки летища като Бове, Лутън или Шарлероа, които са отдалечени от крайната дестинация. В такива случаи е добре да вземете предвид и разходите от летището до града, които могат да се окажат значителни. 8. Вечер е по-изгодно Полетите между 18:00 ч. и полунощ обикновено са по-евтини от тези рано сутрин. Това не винаги е удобен вариант, но при възможност можете да го използвате, спестявайки част от парите. В такива случаи обаче е добре да си планирате много внимателно транспорта, който ще използвате след кацането на самолета, тъй като то ще се осъществи късно през нощта.", "date": "2018.02.12", "title": "8 съвета как да купим евтини самолетни билети"}
{"url": "http://standartnews.com/biznes/balgarski_zavod_ot_sotsa_na_svetovno_nivo-368207.html", "text": "Изглежда невероятно, но е факт - български завод от времето на соца работи и предлага продукция на световно ниво. Този добър пример е заводът \"Електрик\" в Радомир. Създаден преди повече от 50 години, преживял възходи и падения, сега към името си има двете букви - \"АК\". Те са съществена част от обяснението за просперитета на фирмата  - от около 15 години компанията е част от шведската AQ Group AB. След двугодишен труд и усилия компанията пусна в експлоатация нов цех. Инвестицията в производствената мощност възлиза на 6 милиона евро. \"Така изглеждат производствените мощности навсякъде, където има чужди инвеститори\". Такъв коментар направи  един от гостите за откриването на новия цех в завода. Събитието се състоя на 7 февруари 2018 г. , а присъствието на гости не беше случайно,  защото с подкрепата на  шведската \"шапка\" това е доста сериозна инвестиция. Подобни събития не се случват всеки ден, затова за прерязването на лентата  в Радомир бяха  дошли зам. министърът на икономиката Лъчезар Борисов, областният управител на Перник Ирена Соколова, кметът на община Радомир Пламен Алексиев, високопоставени мениджъри на шведската компания, представители на основния клиент \"Волво\", на партньори, доставчици, клиенти. \"Проучване на шведски компании показва, че 90% от тях виждат потенциал за развитие на бизнес в България. Откриването на нов цех „Покритие на метални части чрез електрофореза\" на територията на „AК Електрик\" АД е един от днешните успешни примери\", заяви  в приветствието си преди прерязването на лентата зам.-министърът на икономиката Лъчезар Борисов. Той изтъкна, че благодарение на АК \"Електрик\" и AQ Group икономическите отношения между България и Швеция се задълбочават. И допълни, че предприятието се развива много устойчиво през последните години, следвайки най-модерните принципи за иновации. Предстоящо голямо признание за завода съобщи  и областният управител на Перник  Ирена Соколова, която довери, че се очаква в близките дни фирмата да бъде обявена за инвеститор на годината. В новооткрия цех ще се извършва електрофореза - покритие на детайли от черни метали със специална формула и процес, които осигуряват висока устойчивост срещу корозия. Така се отговаря на изискванията на автомобилостроенето, здравеопазването  и други индустрии, поясни  изпълнителният директор на завода Емил Николов. Придобивката е резултат от двугодишен труд и усилия, но е добро начало, защото намерението е да има надграждане и реинвестиции. По думите на Николов откриването на новата производствена мощност е много голяма стъпка за индустриализацията на Радомир и дава възможност за развитие на автомобилната индустрия в района. \"Това ще доведе фирми, които са заинтересовани от производството на механични части за автомобили, трактори, всякаква транспортна и строителна техника, която изисква този процес и този стандарт на покритие\", казва Николов. Според него подобно съоръжение с линия от този тип и с такива параметри няма в околните 700-800 км у нас и на Балканите. Той е доволен, че тази индустриална единица ще носи добавена стойност не само на собствениците и работниците, но и на района и държавата. Новият цех е разположен в специално за него построено хале на площ от 2 500 кв. м. В него пряко  ще работят 20 човека, но продукцията ще осигурява непряко заетост на още много голям брой хора. Продукцията му е вече наложен стандарт в автомобилостроенето в световен мащаб. Покритието на детайлите ще осигурява възможно най-висока степен на антикорозионна защита, защото се работи на ниво микрони. То се нанася равномерно и по желание на клиента може да осигури покриване от 15 до 35 микрона, като проникне във всички пролуки. Процесът на работа включва 16 стъпки и за 1 час се постига 340 кв. м. покрити детайли. Освен части за автомобилостроенето, може да подготвя и елементи за тежки машини, да се покриват контейнери, които ще се използват в агресивна среда. Цехът ще работи на непрекъснат цикъл и е важно мощностите да бъдат натоварени ефективно. Но пласментът вече е осигурен с постигнатата договорка с \"Волво\" за продукция на стойност около 3.5 милиона лева за 2018 г. \"Този инвестиционен проект не беше лесен, но успяхме да постигнем една мечта, една идея на няколко предприемачи, които взеха решение да бъде построена тази линия. И аз съм щастлив че съм един от тях\", казва изпълнителният директор на  АК \"Електрик\" Емил Николов. Когато той е постъпил на  работа в завода през 2000 година, предприятието било потънало в дългове и мизерия. Вече имало огромни задължения към доставчици, към държавата, към работниците и служителите. Гледката не била никак приятна. Заводът бил раздържавен през 1996 г. при т. нар. масовата приватизация, когато работническо-мениджърски  дружества (РМД) ставаха собственици на държавните фабрики и заводи. Три години по-късно правят първите контакти с шведската AQ Group и постепенно се взема решение за създаване на джойнт венчър. Обединяването на ресурсите със световната компания довежда до  производство на висококачествена продукция, непрекъсната модернизация и усъвършенстване. Инвестициите през последните години гонят 20 милиона евро. В един от цеховете има запазено оборудване от времето на соца, ползват се и електротелфери от основаването на завода, но вече модернизирани. \"Пряко заети в завода са 620 човека, но ангажираните са много повече в предприятия, с които имаме аутсорсинг за  процеси, продукти и артикули\", казва Емил Николов. По последни данни средната работна заплата в предприятието е 1570 лева. \"Фокусираме се върху индустриализацията, автоматизацията, но и квалификацията на хората, така че човешкият ресурс да участва не само с ръцете си, но и с главите си\", казва директорът на радомирския завод. Самият той е от Радомир, където живее и в момента и не крие, че е доволен от личния си принос за развитието на региона.", "date": "2018.02.12", "title": "Български завод от соца на световно ниво"}
{"url": "http://standartnews.com/biznes/lyubov_v_materiya_i_obraz-368230.html", "text": "Когато едно бижуто става символ на любовта и споделения път през годините, искаме то да бъде специално и да отразява тази любов по уникален и неповторим начин. Спомените и емоциите ни са облечени в различни цветове и форми, и като уникални изживявания ни се иска да бъдат \"запазени\" в различни и интересни бижута – амулети. Историята на ювелирните изделия разказва, че те са възникнали именно с тази цел – да символизират вярвания, принадлежност, статус в обществото. С времето бижутата започват да  изпълняват и практични функции – красиви токи на колани или катарами, фиби за коса или брошки. Историята за функционалното приложение на бижутата се променя масово като световна тенденция едва през 19 век от майстори – ювелири като Петер Карл Фаберже и Рене Лалик, които го превръщат преди всичко в изкуство, което да разказва и предава история в бъдещето. Интересно е, когато във времената на бум на модната индустрия и сезонните дрехи и трендове, на обезличаването и типажите, се роди \"кауза\" за връщане към индивидуалността и поклона към различността на личността. Бутиците, които ни вдъхновиха да направим разликата, напомнят за галерия на изкуството. Отчасти, защото бижутата са много и различни, отчасти, защото винаги има нови линии и марки, имащи свой и много индивидуален прочит на човека през призмата на бижуто, което би избрал като своя принадлежност. GOTO успява да ни впечатли с произведения в ювелирното изкуство на имена от историята на бижутата като Faberge с колекциите на правнучката му Maison Tatiana Faberge, с класици като Giloy, непреходната класика на перлите на Utopia, но и с неподражаеми модернисти като Annamaria Cammilli, Hulchi Belluni с техните колекции злато с диаманти и цветни полускъпоценни камъни или Cesare Paciotti, който е в ритъм с последните тенденции сред най-младото и смело поколение. Cameo Italiano, който ни докосва до традицията и изкуството на камеото – викториански стил бижута, които са изработвани ръчно от черупката на раковина и винаги са уникални именно поради неповторимостта и на изображението, и на използваните естествени матариали. На най-голяма почит в тази \"галерия\"на изкуството е любовта към най-малките с изключителни колекции бижута за новородени и малки деца, които превръщат събитията в скъпи семейни спомени, предадени през поколенията с красиви гравирани сребърни дрънкалки или златни аксесоари, носещи послание към бъдещето.", "date": "2018.02.12", "title": "Любов в материя и образ"}
{"url": "http://standartnews.com/biznes/shte_rakovodim_populyariziraneto_na_turizma_v_chernomorskiya_region-368234.html", "text": "България може да има водеща роля в популяризирането на туризма в Черноморския регион. Имаме идея акцентът да е поставен върху винения и гурме туризъм, които за Министерството на туризма са сред приоритетните за развитие продукти.  Това е казала министърът на туризма Николина Ангелкова на среща с Майкъл Христидис, генерален секретар на Организацията за черноморско икономическо сътрудничество /ОЧИС/, съобщиха от ведомството. Предстои темата да бъде дискутирана на среща на работна група \"Сътрудничество в туризма\" на ОЧИС, която в момента се председателства от България. Тя е посочила още, че по този начин ще се засили фокусът върху развитието на сектора в региона. А за нас от голямо значение е съвместната помощ в туризма с държавите - членки на ОЧИС, е коментирала още министър Ангелкова. Председателят на ОЧИС е предложила Министерство на туризма да обмисли възможността за поемането на втори мандат като координатор на работна група \"Сътрудничество в туризма\" за още един двугодишен мандат. Христидис е поставил акцент върху круизния туризъм в района на Черно море, като поясни, че трябва да се предприемат действия за развитието му.", "date": "2018.02.12", "title": "Ще ръководим популяризирането на туризма в Черноморския регион"}
{"url": "http://standartnews.com/biznes/podgotvyame_satrudnichestvo_v_turizma_s_cherna_gora-368241.html", "text": "Министърът на туризма Николина Ангелкова се срещна с Павле Радулович, министър на устойчивото развитие и туризъм на Черна гора. Това съобщиха от пресцентъра на Министерство на туризма. Двамата разговаряха в навечерието на срещата на високо ниво на министрите на туризма на страните членки на ЕС „Туризъм и икономически растеж\" в София, която е част от календара на Българското председателство на Съвета на ЕС. Следвайки двустранното споразумение от юни 2016 г. между България и Черна гора, министър Ангелкова предложи да се създаде съвместна работна група между министерствата на двете държави, която да начертае мерки за развитие и сътрудничество в туризма. Ще се обсъдят действия за по-добро представяне на културно-историческите традиции, както и за улесняване на процедурите за обмен на туристи между България и Черна гора. \"Туризмът е с важен принос за българската икономиката. Приходите в сектора през 2017 г. са 6,6 млрд. лв., като делът на отрасъла в БВП е близо 13%\", отбеляза министър Ангелкова. Тя осведоми госта за създадената Карта на инвестиционните проекти, която Министерството на туризма активно промотира пред чуждестранни инвеститори. \"Основната ни цел е да превърнем страната в целогодишна туристическа дестинация, която предлага качествен и конкурентен продукт\", допълни министър Ангелкова. 6 619 са били гостите от Черна гора, посетили страната ни през 2017 г. Ръстът спрямо 2016 г. е над 16%. Двамата министри се договориха да обменят опит в сферата на туризма. Черна гора ще сподели практиките си за привличане на чуждестранни вложения в сектора, а България от своя страна ще информира Черна гора за успехите си в развитието на зимния туризъм. Пред своя колега министър Ангелкова представи възможността на страната ни да се популяризира, благодарение на Българското председателство на Съвета на ЕС. Тя обясни, че за туризма това е от изключително значение. \"Ще покажем, че България е сигурна дестинация, предлагаща качествен и разнообразен туристически продукт\", заяви българският министър.", "date": "2018.02.12", "title": "Подготвяме сътрудничество в туризма с Черна гора"}
{"url": "http://standartnews.com/balgariya/gospod_chuva_molitvite_v_chervenata_tsarkva-368240.html", "text": "За червената църква на село Боровица се заговори през последните няколо години. Преди това дори в Белоградчик не знеха, че само на 5-6 км от града им се намира храм с чудотворно действие. Откри го проф. Божидар Димитров, който заговори за него като за истинско духовно чудо. Църквата „Света Троица\" наистина е едно духовно чудо, твърди и архимандрит Антим, протосингел на видинската митрополия и игумен на възраждащия се около църквата манастир. Тя е построена върху основите на по-стар храм, вероятно върху метеорит. Такова място е магическо, в него силно се усеща божието присъствие, а Господ чува молитвите на вярващите, твърди отец Антим. „Света Троица\" е построена през 1866 година от жителите на село Боровица. Църквата е еднокорабна, с каменен свод без дървена конструкция на покрива. Избрано е място в подножието на природния феномен „Боров камък\" – огромна червена скала, който е дал и името на селото. Изградена е от червени камъни, взети от червените скали наоколо. Българи-каменоделци са ги издялали за строежа, а Стенописите и иконите са дело на неизвестни руски зографи. Уникалността на храма е свързана с тези червени скали  и червените камъни, от които е издигната. До храма е възникнало и гробище, виждат се и следите от основите на близките къщи и на килийното училище. Но освен червеният цвят, метеоритното място, църквата е интересна и с оброчните кръстове наоколо, с близките две пещери, с жреческия молитвен заслон, с остатъците от келтско светилище и римско укрепление. Всичко това я прави един загадъчен феномен, твърди инж. Кирил Кирилов, изследовател и търсач на неизвестните още  природни  тайни на района около скалния град. След Освобождението жителите на Боровица напуснали селото си и се преместили на по-удобно място – на 2 км от храма. Те слезли от високото, където побягнали от турците и се настанили в ниското -  на пътя от София за Белоградчик и до река Лом. Тук хората си построили къщи, училище, но не и храм. Продължавали да изминават по 2 км до червения, той си остава до ден днешен техният храм. Дори действащо е още и гробището. Общината в Белоградчик включва червената църква в туристически маршрут. Но до нея се стига трудно по изровен черен път. който ще води повече туристи и богомолци в храма. Бившият минисътр Симеон Дянков обеща 2 млн. лв. за тази цел, но така и не ги намери. Не се намериха и пари за осветление и вода в храма. Проблъмът реши партия \"Атака\" и лидерът й Волен Сидеров. Той и негови сподвижници доставиха агрегат, който захранва храма с ток. Осигуриха средства  и за сондиране за вода. Монасите, които живеят в него, не са жадни. Видинската митрополия се е  заела  да възстанови манастира, който е същестувавл при храма. Той носи същото име – „Света Троица\". Изградена е малка постройка, в която има 4 спални помещения и кухня за монасите. Планирано е и изграждането на манастирско крило за поклонници. \"Искаме да обновим храма като го укрепим конструктивно, да изгрдим нова ограда, да подредим двора\", сподели игуменът на манастира архимандрит Антим. Проектът е представен  за одобрение и финансиране по Програмата за развитие на селските райони. Отговор до сега нямаме, със съжаление каза отецът. Макар и намираща се на 2 км от оживения път София – Белоградчик, почти изоставена, стояща самотно в необитаван район, църквата е оцеляла до ден днешен в първоначалния си вид. Не е ограбвана, не е разкопавана от иманяри. Не случайно малко преди да се пресели в отвъдния свят патриарх Максим прави  ценно дарение на този храм. Той му изпраща 3 икони, които за последня му рожден ден му подарили патриархът на  Румъния Даниел, грузинският патриарх Илия Втори и тогавашният президент Росен Плевнелиев. Най-ценната е иконата  на Дева Мария с младенеца, а на останалите две е изобразен Исус Христос. Днес възраждащият се манастир не е самотен. В него до неотдавна са живели двама монаси – Нифонт и Спиридон. 20-годишният йеромонах Спиридон вече е пратен за игумен на Чипровския манастир, а архимандрит Нифонт продължава да се грижи за Боровишкия. Църквата оживява по време на големите християнски празници, когато малкото жители на Боровица идват за службите. Те продължават да погребват своите мъртви в гробището до храма. В двора му някога те са издигнали и паметник на загиналите в Балканската и Първата световна война свои съселяни. Не  смятат да го местят на новото място. \"Червената църква е призната за паметник на културата. Надявам се през следващите години да я обновим и да привлечем повече поклонници и туристи\", споделя отец Антим.", "date": "2018.02.12", "title": "Господ чува молитвите в Червената църква"}
{"url": "http://standartnews.com/balgariya/90_dni_arest_za_terorista_ot_islyamska_darzhava_hvanat_na_granitsata_obnovena-368231.html", "text": "Мароканец, заподозрян, че е терорист от „Ислямска държава\" (ИДИЛ), беше арестуван на границата ни с Турция. Той е опитал да мине през България с фалшива френска лична карта. Мъжът е с инициали Н. З. и е търсен от Мароко чрез Интерпол във връзка с извършване на терористична дейност и членство в ИДИЛ. Съгласно информацията от Интерпол той е работил в принадлежащата към ИДИЛ служба „Механизация към Главна дирекция – Военни лагери\" в Сирия, предаде БиТиВи. При изпълнение на тази дейност той се е придвижвал в Сирия, носейки колан с експлозиви, ръчни гранати, огнестрелно оръжие и боеприпаси. По-късно следобяд Окръжният съд в Хасково е постановил мярка „задържане под стража\" до 90 дни на мароканския гражданин, издирван за тероризъм. „В този срок следва да постъпи официалното искане от страна на мароканските власти за екстрадирането на лицето, т.е. всички документи, съпровождащи искането. Определението на съда подлежи на обжалване пред Апелативен съд – Пловдив\", каза говорителят на съда Невена Владимирова.", "date": "2018.02.12", "title": "90 дни арест за терориста от \"Ислямска държава\", хванат на границата /ОБНОВЕНА/"}
{"url": "http://standartnews.com/balgariya/prebiha_zhestoko_16godishno_momche_pred_diskoteka_v_montana-368229.html", "text": "16-годишно момче бе жестоко пребито пред дискотека в Монтана. За инцидента съобщиха от полицията в града, цитирани от novini.bg. Тийнейджърът станал жертва на агресия на 11 февруари около 04.50 часа, съобщава novini.bg. Пред питейното заведение му били избити два предни зъба. Нападателят е 25-годишен мъж. Младежът е задържан за 24 часа. По случая са разпитани свидетели и е извършено разпознаване на извършителя. Няма опасност за живота на пострадалото момче. Образувано е досъдебно производство.", "date": "2018.02.12", "title": "Пребиха жестоко 16-годишно момче пред дискотека в Монтана"}
{"url": "http://standartnews.com/balgariya/rumen_radev_shte_rabotim_s_armeniya_za_transportniya_koridor_persiyski_zaliv__cherno_more-368232.html", "text": "С президента на Армения се обединихме около позицията, че нашите две страни имат стратегическо положение и ние трябва да го оползотворим. Затова ще работим отговорно за реализация на мултимодалния транспортен коридор \"Персийски залив - Черно море\", който ще даде възможност да се възползваме от задълбочаването на политическите ни отношения. Това каза президентът Румен Радев на пресконференция със своя арменски колега Серж Саркисян в Ереван, където българският държавен глава е на двудневно държавно посещение. Радев добави, че приветства идеята на арменския си колега да бъде организирана среща на транспортните министри от всички държави, които са заинтересовани от този проект. В момента се нуждаем преди всичко от свързаност - транспортна, енергийна, дигитална, за да можем да разгърнем потенциала на нашите икономики, заяви българският държавен глава. Той посочи, че целта на посещението му не е само да се интензифицират контактите на високо политическо ниво, които са предпоставка за взаимодействие и развитие във всички области от взаимен интерес. Целта е да имаме конкретен напредък в редица области, затова в делегацията ми са включени не само представители на президентската администрация, но и на българското правителство, на парламента, на българския бизнес, посочи Радев. Радев посочи, че от тази сутрин работят представителите на малките и средните предприятия, на работодателските организации и вече има договорка през юли в Бургас да се състои голям бизнес форум с представители на двете страни. В рамките на визитата ще бъде подписан меморандум за разбирателство между работодателските организации на двете страни, каза Радев.", "date": "2018.02.12", "title": "Румен Радев: Ще работим с Армения за транспортния коридор \"Персийски залив - Черно море\""}
{"url": "http://standartnews.com/balgariya/stud_prez_tsyalata_sedmitsa_novi_snegovalezhi_za_sveti_valentin-368224.html", "text": "В средата на седмицата отново ще превали дъжд и сняг, а температурите ще бъдат около обичайните. Днес ще има променлива, често значителна облачност. Температурите ще бъдат от 3 до 8 градуса. Слаб сняг ще превалява в Рила и Западните Родопи. Ще бъде почти тихо. Утре минималните температури ще бъдат от минус 4 до плюс два градуса, а дневните слабо ще се повишат и  ще са от 4 до 10 градуса. Ще има значителна облачност, но все още почти бвз валежи. След обяд  и привечер облачността от запад ще се увеличава и вплътнява и ще се появи до умерен източен вятър. От запад на изток ще започнат превалявания, които до полунощ  ще обхванат цялата страна. В низините валежите ще бъдат изцяло от дъжд, а мокър сняг ще вали по високите полета. В планините валежите ще бъдат от сняг над 100-1200 метра надморска височина. В сряда денят ще започне с облачно и дъждовно време и температури от 3 до 8 градуса в по-голямата част от страната, в Софийско - около 1-2. През деня преваляванията от югозапад ще спират. Максималните температури ще са от около 6 до 13 градуса, в София до 3, 4. В четвъртък минималните температури ще са от около минус 5 по високите полета до плюс 2-3 градуса. През деня облачността ще бъде променлива, а дъжд ще превали в югозападните  и  част от централните райони на страната. Дневните стойности ще бъдат от 2 до 7 градуса. В петък минималните температури ще бъдат от минус 3 до плюс 3 градуса, а дневните  - от 6 до 11. В събота и  неделя  промяна на времето не се очаква. Температурите ще останат без съществена промяна: минимални в сравнително тесен интервал около нулата, от минус 3 до плюс 2-3 градуса  и  дневни от 5, 6 до 10, 11 градуса. Облачността ще бъде променлива, почти без валежи.", "date": "2018.02.12", "title": "Студ през цялата седмица, нови снеговалежи за Свети Валентин"}
{"url": "http://standartnews.com/balgariya/v_godinata_na_kulturnoto_nasledstvo_digitalizirame_nedvizhimite_pametnitsi-368226.html", "text": "2018 г. е обявена за годината на културното наследство. Европа дава 8 милиона евро за популяризиране на културата на 28-те държави членки на Общността. За столици на културата са обявени два града – Ла Валета, столицата на Малта  и Леуварден, град в Кралство Нидерландия. Фокусът идва след данни на Евробарометър. Според числата 80% от европейците смятат, че културното наследство е важно за тях. Освен това то е сектор в икономиката на цяла Европа. Културното наследство създава 300 хиляди работни места, а 7,8 милиона граждани в Общността работят в сфери, непряко свързани с културата – сигурност, строителство, туризъм. Виждали ли сте как започва дългият процес на реставрация на една картина? Със снимка, но много по-специална. Във фотостудиото на галерия Квадрат 500 работят с инфрачервени лъчи, за да разкрият всичко върху платно от времето на Ренесанса. „Много сериозно изследване по отношение на датировки, по отношение на авторство, по отношение на предишни реставрационни намеси, всичко това остава документирано благодарение на процесите на дигитализация\", казва Слава Иванова, директор на Националната художествена галерия. Националният фонд от колекции от картини и недвижимите паметници на културата имат голям шанс за развитие в европейската година на културното наследство. С 2 милиона лева по европрограмата \"Добро управление\" за първи път ще се дигитализират недвижимите паметници от местно и национално значение. \"Осигуряват лесен достъп за използване и формират културно съдържание от всяко точка на света\", обясни Ирена Соколова. Но преди това предстоят промени в закона за културното наследство, защото в текстовете му липсва терминът дигитализация, а тя е част от икономиката на данни, която в момента се развива с най-голяма скорост в Европа и света. Българските проекти ще са част от 70-те хиляди прояви на тема – „Опазване на културното наследство\", в които ще се включат 30 милиона души от страните членки на Европейския съюз.", "date": "2018.02.12", "title": "В годината на културното наследство дигитализираме недвижимите паметници"}
{"url": "http://standartnews.com/balgariya/borisov_konfliktat_v_nagorni_karabah_shte_se_reshi_samo_s_pregovori-368238.html", "text": "Конфликтът между Армения и Азербайджан за Нагорни Карабах може да бъде решен единствено чрез преговори, заяви българският премиер Бойко Борисов в интервю за азербайджанска информационна агенция. Конфликтът в Нагорни Карабах няма военно решение и може да бъде разрешен само по политически път, отбеляза той. \"Принципната позиция на България е, че конфликтът може да се реши единствено чрез преговори и с посредничеството на Минската група на Организацията за сигурност и сътрудничество в Европа (ОССЕ) и нейните съпредседатели, със съдействието на Европейския съюз, както и чрез активен диалог между ръководителите на Армения и Азербайджан\", добави Борисов. Конфликтът между двете страни в Южен Кавказ започна през 1988 г., когато Армения предяви териториални претенции срещу Азербайджан. В резултат на последвалата война, през 1992 г. арменските въоръжени сили окупираха 20 процента от Азербайджан, включително Нагорни Карабах и седем околни области. Постигнатото през 1994 г. споразумение за прекратяване на огъня беше последвано от мирни преговори. Армения все още не е изпълнила четири резолюции на Съвета за сигурност на ООН за изтегляне на въоръжените й сили от Нагорни Карабах и близките области, припомня агенция Тренд.", "date": "2018.02.12", "title": "Борисов: Конфликтът в Нагорни Карабах ще се реши само с преговори"}
{"url": "http://standartnews.com/balgariya/delyan_dobrev_ne_e_vyarno_che_tsvetanov_ni_pritiska_za_istanbulskata_konventsiya-368250.html", "text": "Депутатът   защити зам.-председателя на ГЕРБ и председател на парламентарната група на партията Цветан Цветанов от нападките на лидера на „Атака Волен Сидеров. Днес националистът заяви, че Цветанов е човекът, който притиска депутатит от ГЕРБ и  „Обединени патриоти\" да подкрепят ратификацията на Истанбулската конвенция. „Не, не мисля, че има нещо вярно в това\", каза Делян Добрев пред БиТиВи. Той обаче допълни, че не иска да коментира твърденията на Волен Сидеоров, защото тези въпроси трябвало да бъдат обсъждани в рамките на коалиционния съвет, а не чрез медиите. \"С изказвания в медиите ще се стигне само да реплики и дуплики. В коалиционното споразумение няма точка за Истанбулската конвенция\", каза депутатът. На въпрос дали ръководството на ГЕРБ оказва натиск върху депутатите, той отговори: \"Мен никой не ме е притискал как да гласувам за Истанбулската конвенция\". Самият   увери, че конвенцията няма да се налага силово. \"След като Истанбулската конвенция е приета на заседание на Министерски съвет, логично е мнозинството да я подкрепи, обясни той цитиран от \"24 часа\". - Но ние отложихме ратифицирането й, след като има притеснения у хората, подклаждани от БСП с двойното лице, едното от които през декември е подкрепило документа на ПЕС в Лисабон, а другото сега се заиграва със страховете на българите. ГЕРБ няма да наложи силово приемането й. Трябва да продължим диалога с гражданското общество, защото политическите решения трябва да се вземат в диалог с хората. А относно притесненията за трети пол и еднополови бракове, с нашата конституция това няма как да стане\", допълни Цветанов.", "date": "2018.02.12", "title": "Делян Добрев: Не е вярно, че Цветанов ни притиска за Истанбулската конвенция"}
{"url": "http://standartnews.com/balgariya/nakazaniya_zaradi_robskata_ferma-368248.html", "text": "Започнала е процедура по отнемане на лиценза на фирмата посредник, която е изпращала работници във фермите в Корнуол. Това съобщиха от Инспекцията по труда за Нова ТВ. Проверяващи открили куп нарушения. Фирмата не е имала договор с работодател във Великобритания. Не е предоставяла трудови договори на работниците преди заминаването им за чужбина. Фермата в Корнуол, Великобритания, от която българи разказват, че едва са успели да избягат, се намира на 100 км от тази, разобличена в разследване на Би Би Си, показа проверка на Нова ТВ на място. По-голямата част от българите, които работят в подобни ферми, не се оплакват от самата работа, но са недоволни от битовите условия. Други пък са доволни от условията на живот. Те обясниха, че някои хора там за първи път, недоволстват и говорят лъжи, но всъщност условията не са толкова лоши. Показаха и къде живеят. Коментираха, че не са тормозени и притеснявани от никого. Недоволните пък разказаха, че спят в каравани, в които нямат душове. Трябва да си плащат транспорта до фабриката или полетата, както и токът. В бунгалата той се пуска с монети. Понякога на ден ни излиза по 10-15 паунда, разказаха работници пред Нова тв. Те твърдят, че с дни стоят на студено. Казват, че ако имат пари, биха се махнали оттам. По данни на в. \"Гардиън\" в момента във Великобритания има недостиг на 4300 сезонни работници. Смята се, че заради Brexit се е създало впечатлението, че Великобритания е расистка държава и това е довело до отлива на сезонни работници.", "date": "2018.02.12", "title": "Наказания заради робската ферма"}
{"url": "http://standartnews.com/balgariya/protest_v_mladost_shte_se_poyavi_li_sgrada_v_gradinka-368222.html", "text": "Пореден протест в столичния квартал „Младост\". Жители на няколко блока протестират, за да защитят градинката си. Предвижда се върху нея да се построи жилищна сграда. Вече са поставени обозначителни колчета на терена. Екип на \"Здравей, България\" отиде в \"Младост\" и се срещна с недоволните. Те заявиха, че кварталът вече е толкова презастроен, че е невъзможно да се живее нормално. Има проблеми и с паркирането, тъй като много хора работят в района и заемат местата на живеещите там. Градинката е единственото място, което е останало незастроено, твърдят жителите на \"Младост\". Собственикът на мястото обясни, че то е частна собственост от около 10 години. Инвеститорът от своя страна заяви, че строежът ще е на мястото на вече съществуващи постройки и градинката няма да бъде засегната. Кметът на район \"Младост\" заяви, че ще подадат сигнал до кмета на София Йорданка Фандъкова относно проблема. \"Ние често пишем отрицателни становища, че сме против даден строеж, но въпреки всичко ни прескачат и се издават документи за строителство\", обясни Десислава Иванчева. Става въпрос за планове, приети от Столичния общински съвет през 2009 г., които вече имат силата на закон и единствено може да се водят преговори, допълниха още от общината.", "date": "2018.02.12", "title": "Протест в \"Младост\": Ще се появи ли сграда в градинка?"}
{"url": "http://standartnews.com/balgariya/radev_zaminava_na_dvudnevno_poseshtenie_v_armeniya-368221.html", "text": "На 12 и 13 февруари 2018 г. президентът Румен Радев ще бъде на държавно посещение в Република Армения по покана на своя колега Серж Саргсян, пише \"Епицентър.бг\".  По време на визитата българският държавен глава ще бъде придружаван от съпругата си Десислава Радева. Това съобщиха от прессекретариата на президента. В Ереван президентът Румен Радев ще проведе среща „на четири очи\" с арменския си колега президента Серж Саргсян, след което двамата държавни глави ще ръководят пленарните разговори между официалните делегации на България и Армения. Перспективите за последващо развитие на двустранните отношения, икономическия и културен обмен, както и въпроси от взаимен интерес, се очаква да бъдат сред акцентите по време на разговорите. В присъствието на президентите Румен Радев и Серж Саргсян ще бъдат подписани редица двустранни споразумения: за взаимна защита и обмен на класифицирана информация; Програма за сътрудничество в областта на културата за периода 2017-2019 г.; Спогодба за регулиране на трудовата миграция; Споразумение за сътрудничество в областта на информационните технологии и съобщенията, след което държавните глави на България и Армения ще дадат съвместна пресконференция. В рамките на посещението си президентът Румен Радев ще проведе срещи с председателя на парламента Ара Баблоян, с министър-председателя Карен Карапетян, както и с Негово Светейшество Карекин Втори, Върховен Патриарх и Католикос на всички арменци. В Ереван Румен Радев ще бъде гост на 131-во Основно училище „Пейо Яворов\". В учебното заведение президентът ще участва в откриването на кабинет за интерактивно обучение и в представянето на книга, посветена на големия български поет Пейо Яворов. По-късно през деня президентът Радев ще посети Центъра за креативни технологии „Тумо\" в арменската столица. В официалната делегация на българския държавен глава участват министърът на труда и социалната политика Бисер Петков, народни представители, както и представители на деловите среди.", "date": "2018.02.12", "title": "Радев заминава на двудневно посещение в Армения"}
{"url": "http://standartnews.com/balgariya/oblatsi_i_severen_vyatar-368203.html", "text": "Седмицата ще започне със студ. Минималните температури ще бъдат между -4 и 1 градуса, като в местата със снежна покривка  и  без вятър по високите полета и на североизток ще са най-ниски. През деня ще има значителна облачност. Слаби превалявания са възможни на места в и около  планините на Южна България и  в североизточните райони. В западната част на Дунавската равнина ще духа слаб запад-северозападен вятър. Максималните температури ще са между 3 и 9 градуса. Атмосферното налягаен ще се повишава, но ще остане под средното за месеца. Във вторник съществена промяна на времето няма да настъпи.", "date": "2018.02.12", "title": "Облаци и северен вятър"}
