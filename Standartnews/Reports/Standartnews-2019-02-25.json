{"url": "https://standartnews.com/sport/khirsher-bansko-e-po-dobr-ot-mnogo-avstriyski-kurorti-385883.html", "text": "Малко след като завърши втори в гигантския слалом в Банско и спечели предсрочно световната купа в дисциплината Марсел Хиршер (Ав) коментира представянето си и как българския курорт се е справил с домакинството. \"Благодаря на организаторите. И днес те направиха прекрасна писта. Вчера като видях силния снеговалеж, реших, че няма да има гигантски слалом. Момчетата обаче свършиха отлична работа. По трасето имаше повече завои, но успях да съм в тройката. Това е част от нашия спорт. Борбата е трудна. Това, което ме кара да се гордея е, че с всяка изминала година ставам все по-добър\", заяви Хиршер. Той не пропусна да разкрие че Банско е много специално място за него. \"Ще кажа на детето си един ден, че имам апартамент тук и почетен медал от кмета на града. Банско определено е по-добър от много ски курорти в Австрия. Лично за мен и градът и ски зоната са много хубави\". В същото време победителят от днешния старт Хенрик Кристоферсен обяви, че този пък стотните са били на негова страна. \"България ми носи късмет. От 4 старта у вас имам 3 победи, заяви още Кралят на викингите. Той има 2 успеха за Европейската купа в Пампорово и сега един в Банско в гигантския слалом за Световната купа. \"Фантастична работа на домакините от Банско\", надявам се скоро пак да дойда и да спечеля\", коментира Кристоферсен. Фанара също заяви, че си тръгва с много добри чувства от България. \"Искам да изкарам добре последните си две състезания в кариерата. Моето решение е взето – отказвам се след края на сезона. Освен чорапите, които получих при жребия снощи, ще си замина с много добри спомени от Банско, тук срещнах много добри хора. Винаги бих се върнал в този курорт, защото си струва – чудесен град и страхотна ски зона. Ще питам Марсел да ми даде неговия апартамент под наем\", допълни той.  ", "date": "2019.02.24", "title": "Хиршер: Банско е по-добър от много австрийски курорти"}
{"url": "https://standartnews.com/regionalni/lagunata-na-zhivota-dava-shans-na-golemiya-voden-bik-385871.html", "text": "   Нови местообитания на една рядка чапла - Големия воден бик, ще бъдат създадени в Атанасовското езеро край Бургас в рамките на новия проект „Лагуната на живота“ .  \r\n\"Основната цел на проекта е чрез създаване на този ретензионен водоем в северозападната част на Атанасовското езеро, да се увеличи площта на местообитанието на чаплата, от което зависи популацията и, каза пред Радио Бургас Петър Янков от Българското дружество за защита на птиците: \r\n  Според орнитолозите Големият воден бик е интересна птица, с трудня биология. Нарича се така, защото е потайна птица е, живее в тръстиката. Почти не може да се види, освен зимно време, когато тръстиката е малко по-рехава. Но може да се чуе пролетно време.   \r\n Големият воден бик е сред застрашените видове и е приоритетен за опазване в ЕС, добави Петър Янков. \r\nФото - Радио Бургас", "date": "2019.02.24", "title": "\"Лагуната на живота\" дава шанс на Големия воден бик"}
{"url": "https://standartnews.com/svyat/yaponskiyat-imperator-praznuva-30-godini-na-trona-385852.html", "text": "Японският император празнува 30 години на трона Японският император Акихито в неделя (24 февруари) празнува своята 30 годишнина от възкачването си на трона. По повод на това събитие в Националния театър на Япония в Токио се е състояла тържествена церемония, съобщава ТАСС. \"Ние провеждаме тази церемония, за да отпразнуваме заедно с японския народ тази значима дата\", е заявил министър-председателят Шиндзо Абе в своето встъпително слово. Според него през всичките тези години император Акихито е действал като символ на сплотеността и единството на японския народ. Министър-председателят особено е наблегнал и на значителната подкрепа на императора на хората, засегнати от природни бедствия. Император Акихито се е изкачил на трона на 7 януари 1989 г. след кончината на баща си Хирохито. 30-ата годишнина от смъртта на предишния монарх също бе отбелязана в Япония с възпоменателна церемония, която се е състояла в мавзолея Мусашино в град Хачиоджи (префектура на Токио) миналия месец. Причината за абдикирането от престола на император Акихито е преклонната му възраст и здравословното му състояние, като поради тези обстоятелства е бил приет еднократно действащ закон, който ще му позволи доброволното оттегляне - според японското законодателство монархът трябва да изпълнява задълженията си цял живот. Желанието на Акихито обаче бе изпълнено по изключение, защото според проучванията на общественото мнение населението на Япония е реагирало на неговото намерение с голямо разбиране. Акихито е първият японски император, издигнат на престола съгласно следвоенната пацифистка конституция. Той ще бъде и първият монарх в историята на страната, който доброволно ще се отрече от трона. На 1 май неговото място ще заеме наследникът му - най-големият му син, 59-годишният принц Нарухито.", "date": "2019.02.24", "title": "Японският император празнува 30 години на трона"}
{"url": "https://standartnews.com/svyat/diplomatite-na-kolumbiya-napuskat-venetsuela-385874.html", "text": "Президентът на Венецуела Николас Мадуро обяви, че скъсва дипломатическите си отношения с Богота. Дипломатите и консулските служители на Колумбия трябва да напуснат Венецуела в рамките на 24 часа, се казва в изявление на външното министерство, цитирано от РИА Новости, предава агенция Фокус. Скандалът стана заради хуманитарната помощ. Венецуелските военноморски сили са заплашили да стрелят по кораб с хуманитарна помощ, потеглил от американската територия Пуерто Рико, съобщи губернаторът Рикардо Росейо. Корабът отплава от американска територия за Венецуела във вторник.  Според външното министерство в Каракас, Съединените щати и Колумбия са организирали \"пропагандно шоу\" на границата с Венецуела, нарушили са нормите на ООН и са поставили в опасност мира в страната и региона. Опозицията настоява хуманитарната помощ да бъде допусната в страната, но президентът Николас Мадуро категорично отказа да я приеме. Каракас разположи войски до границата, за да предотврати преминаването на камиони. Според Мадуро американската помощ се е превърнала във \"фалшиво шоу\", тъй като Вашингтон блокира активите на държавната петролна компания PDVSA и забранява сделките с нея. САЩ осъждат нападенията срещу цивилни във Венецуела, за които се твърди, че са извършени от привърженици на венецуелския лидер Николас Мадуро. Това заяви в социалната мрежа „Туитър“ държавния секретар на САЩ Майкъл Помпейо, цитиран от TACC и Фокус. \"Съединените щати осъждат атаките срещу цивилни във Венецуела от бандитите на Мадуро. Тези атаки доведоха до смърт и нарянявания\", пише дипломатът. Съединените щати, продължи Помпео, \"осъждат отказа на Мадуро\" да позволи на конвой, който носи хуманитарна помощ, да влезе във Венецуела. Той нарича \"отвратителни кадрите с горящи камиони с (хуманитарна) помощ\". \"Докато лидерът на венецуелската опозиция Хуан Гуайдо ръководи усилията за предоставяне на помощ на хората, Мадуро изпраща въоръжени банди да атакуват невинни граждани\", казва ръководителят на Държавния департамент. Според Помпейо \"широка коалиция от демократични страни настоява, че Венецуела трябва да бъде свободна, а хуманитарната помощ трябва да бъде пропусната\". Във връзка с това той приветства усилията на властите на Бразилия и Колумбия. По-рано държавният секретар Майк Помпейо подчерта, че \"САЩ ще предприемат мерки срещу онези, които възпрепятстват мирното възстановяване на демокрацията във Венецуела\". Утре американският вицепрезидент Майк Пенс ще се срещне с лидера на венецуелската опозиция Хуан Гуайдо. По-рано колумбийският външен министър Карлос Олмес Трухило заяви, че в резултат на сблъсъците на границата с Венецуела са ранени 285 души. \"В момента 285 души са ранени в сблъсъците, главно поради сълзотворен газ и използването на несмъртоносни оръжия\", каза Карлос Олмес Трухило.     Според колумбийското външно министерство в резултат на сблъсъците на границата между двете страни има 285 жертви - 255 венецуелци и 30 колумбийци. В същото време броят на членовете на венецуелските сили за сигурност, дезертирали в Колумбия, достигна 60 души, съобщи колумбийската имиграционна служба, цитирана от АФП.  \r\n   ", "date": "2019.02.24", "title": "Дипломатите на  Колумбия напускат Венецуела"}
{"url": "https://standartnews.com/biznes/skoba-na-kolata-pred-garazha-nezakonno-385881.html", "text": "--------------------------------------------  от „Центъра за градска мобилност” ЕАД. За да освободим автомобила си, задължително трябва да заплатим „глоба” /такса/ за премахване на скобата. т /като упълномощени представители на Столична община/ и – ако не –  Основанието за налагането на тази принудителна административна мярка /ПАМ/ е предвидено в чл. 167, ал. 2, т. 2 от Закона за движение по пътищата /ЗДвП/, където е посочено, че при паркиране на превозното средство на място в зона, определена за платено паркиране, за което не е заплатена дължимата цена за паркиране по чл. 99, ал. 3 ЗДвП, съответното превозно средство се задържа принудително. Цитираната нормативна уредба налага извода, че фактическият състав /т.е. фактите, които трябва да са налице/ на визираната в чл. 167, ал. 2, т. 2 ЗДвП мярка за административна принуда, при наличието на който е законосъобразно прилагането й, е ясно установен в законовата норма - В разглеждания случай обаче  . Това е така, доколкото в териториалния обхват на почасово платената зона за паркиране не влизат местата, на които по закон са забранени престоят и паркирането на ППС. Смисълът на употребения от законодателя термин \"зона\" е пространство, определена територия, чиито граници - улици и булеварди, очертават териториалния обхват на въведения режим на почасово платено паркиране на ППС. В рамките на тази територия се включват съответните разрешени, определени и обозначени за това места за паркиране. Съответно, вън от обхвата на зоната остават местата, на които по закон са забранени престоят и паркирането. Такова място е и пространството пред даден гараж. Установената с нормативен акт забрана за престой и паркиране не би могла да бъде валидирана чрез заплащане на регламентираната такса за паркиране, респективно - санкцията за констатираното нарушение би следвало да е посочената в чл. 171, т. 5, буква \"б\" ЗДвП. Визираната разпоредба гласи, че, за осигуряване на безопасността на движението по пътищата и за преустановяване на административните нарушения, се прилагат следните ПАМ: т. 5 - преместване на паркирано ППС без знанието на неговия собственик или на упълномощения от него водач, когато превозното средство е: б. \"б\" - паркирано в нарушение на правилата за движение на места, обозначени с неподвижен пътен знак, предупреждаващ за принудително преместване на паркирано превозно средство, както и когато създава опасност или прави невъзможно преминаването на другите участници в движението. Приложената ПАМ също така не съответства на целта на закона, регламентирана в чл. 1, ал. 2, както и в чл. 171 ЗДвП - опазване на живота и здравето на участниците в движението по пътищата, както и преустановяване на административните нарушения. Или, ако трябва да обобщим: - Пространствата пред гаражите не са зона за платено паркиране; - Поставянето на скоба на паркирало пред гараж пътно превозно средство очевидно прави невъзможно преминаването на другите участници в движението, особено на собствениците на гаража или други ползващи същия по предназначение; - Поставянето на скобата не преустановява административното нарушение, а напротив – удължава го. За да защитим правата си обаче и да възстановим заплатените за поставянето на глобата парични средства, е необходимо да заведем дело пред съответния административен съд за отмяна на наложената глоба, а след отмяната на същата - и още едно дело – този път за възстановяване на стойността на заплатената глоба. Горното изисква време и допълнителни разходи /които ще ни бъдат възстановени/, но това, според мен, е най-верният път за дисциплиниране на администрацията.", "date": "2019.02.24", "title": "Скоба на колата пред  гаража? Незаконно!"}
{"url": "https://standartnews.com/svyat/venetsuela-ksa-otnosheniyata-si-s-kolumbiya-385829.html", "text": "Напрежението във Венецуела не стихва. Президентът Николас Мадуро обяви снощи, че къса дипломатическите отношения с Колумбия, а от Каракас ще бъдат изгонени колумбийски дипломати. Часове по-рано на венецуелско-колумбийската граница избухнаха сблъсъци, заради опити във Венецуела да влезе хуманитарна помощ, при които са загинали двама души. Гневни венецуелци изгориха военни униформи в центъра на град Сан Антонио, до границата с Колумбия. Те настояват да получат хуманитарна помощ заради липсата на храни и основни продукти в магазините и недостига на лекарства в болниците. Армията остава вярна на президента Мадуро. Военни използваха сълзотворен газ, за да разпръснат демонстранти и блокираха достъпа на камиони с американски помощи при опитите им да влязат от Колумбия. Самообявилият се за временен президент Гуайдо, който полага всички усилия да намери начин да вкара помощите в страната, отправи призив към военните да преминат на негова страна и поздрави четиримата военни, за които беше съобщено, че са дезертирали тази сутрин. „Призивът към въоръжените сили е много ясен - добре дошли на правилната страна историята, добре дошли на тези, които подкрепиха конституцията“, каза Гуайдо. В същото време в столицата Каракас, многохилядно множество се събра на митинг в подкрепа на президента Николас Мадуро. Пред своите поддръжници Мадуро обяви, че къса дипломатическите отношения с Колумбия, защото търпението му е изчерпано и не може повече да се примирява с това колумбийската територия да бъде използвана за атаки срещу Венецуела.", "date": "2019.02.24", "title": "Венецуела къса отношенията си с Колумбия"}
{"url": "https://standartnews.com/svyat/papata-pedofiliyata-e-choveshko-zhertvoprinoshenie-385886.html", "text": "Папа Франциск обеща да се обръща специално внимание на всеки отделен случай на сексуално посегателство от страна на свещениците в Римо-Католическата църква, сравнявайки педофилията с „човешко жертвоприношение“, съобщават АФП и БГНЕС. Светият отец направи изявлението по време на речта си пред високопоставени духовници в края на Конференцията срещу сексуалната злоупотреба, която се проведе във Ватикана. „Ако в Църквата се появи дори един единствен случай на насилие – което само по себе си представлява варварщина – този случай ще се разглежда с цялата възможна сериозност“, обеща Франциск. „Подобни действия ми напомнят на жестоки религиозни практики, някога широко разпространени в определени култури – принасянето в жертва на човешки същества – често деца, при езически ритуали“, допълни папата. Сексуалното насилие върху деца е „широко разпространен феномен във всички култури“, заяви Светият отец и заклейми свещениците, които насилват деца като „оръдия на Сатаната“. Папа Франциск обяви, че се очакват конкретни мерки срещу педофилията Скандалите със сексуално насилие над деца обхванаха страни по целия свят и оставиха разбити животи от Австралия до Чили и от Германия до САЩ, подчерта 82-годишният Франциск. Светият отец откри 4-дневната среща във Ватикана с призив за „конкретни мерки“ срещу сексуалното насилие върху деца и даде на 114 епископи задачата да създадат пътна карта за наказанието на свещеници педофили.   ", "date": "2019.02.24", "title": "Папата: Педофилията е човешко жертвоприношение"}
{"url": "https://standartnews.com/svyat/sto-miliona-dolara-oproshchavat-na-grazhdanite-si-oae-385882.html", "text": "Сто милиона долара опрощават на гражданите си ОАЕ Правителството на Обединените арабски емирства (ОАЕ) се договори с най-големите банки да отпишат дълговете на гражданите в размер на около 100 милиона долара, според портала за новини Gulf News. Програмата “амнистия на дълга” включва повече от три хиляди души, които са имали задължения към различни кредитни институции. Според правителството инициативата има за цел да намали тежестта върху гражданите и да им осигури достоен жизнен стандарт. Властите на ОАЕ редовно обявяват отмяна на дълговете. Така през 2012 г. на повече от шест хиляди души са били опростени около 540 млн. долара задължения.", "date": "2019.02.24", "title": "Сто милиона долара опрощават на гражданите си ОАЕ"}
{"url": "https://standartnews.com/sport/medii-na-ostrova-domuschiev-kupuva-futbolen-klub-385855.html", "text": "Собственикът на \"Лудогорец\" Кирил Домусчиев е един от кандидатите за нов собственик на най-стария професионален футболен клуб в света - английския \"Нотс Каунти\". Това твърдят медии на Острова, пише БТВ. Основаният през 1862 г. клуб в момента играе в Лига 2 - четвъртото ниво на английския футбол, и заема последното 24-то място в класирането. Настоящият собственик Алан Харди търси купувач за основния пакет акции на клуба. Домусчиев е проявил интерес и се е свързал с ръководството, за да научи подробности за евентуална сделка. Той обаче не е единственият желаещ да притежава най-стария клуб в света. Харди твърди, че интерес към собствеността има от цял свят. Изданието \"Нотингам Пост\" разказва, че Домусчиев вече има един футболен клуб - \"Лудогорец\", който в последните години неизменно е шампион на България и чест участник в евротурнирите. Според медиите в Англия състоянието на българския бизнесмен се оценява на 950 млн. долара, спечелено най-вече чрез фармацевтичната му компания.", "date": "2019.02.24", "title": "Медии на Острова: Домусчиев купува футболен клуб"}
{"url": "https://www.standartnews.com/sport/bansko-priema-dnes-gigantski-slalom-za-svetovnata-kupa-385839.html", "text": "Пълни трибуни се очакват днес за гигантския слалом от програмата на Световната купа в Банско. Поне 10 000 зрители ще дойдат на Бъндеришка поляна за старта с участието на водешия ни алпиец Алберт Попов и Йоан Тодоров. Попов ще стартира в първия манш с №57, а Тодоров е 63-и от 64 записани от 21 нации. Световният шампион от Оре 2019 Хенрик Кристофершен (Нор) е с №6, а олимпийския Марсел Хиршер е с №2. Победителят от алпийската комбинация в Банско Алекси Пентюро е със седми номер. Първият манш е от 10,30 ч, а втория от 13,30. Състезането ще се излъчва по Нова спорт и Евроспорт. Сред гостите на състезанието са легендарните алпиййци Алберто Томба, Марк Жирардели и Петър Попангелов.", "date": "2019.02.24", "title": "Банско приема днес гигантски слалом за Световната купа"}
{"url": "https://standartnews.com/sport/bansko-priema-dnes-gigantski-slalom-za-svetovnata-kupa-385839.html", "text": "Пълни трибуни се очакват днес за гигантския слалом от програмата на Световната купа в Банско. Поне 10 000 зрители ще дойдат на Бъндеришка поляна за старта с участието на водешия ни алпиец Алберт Попов и Йоан Тодоров. Попов ще стартира в първия манш с №57, а Тодоров е 63-и от 64 записани от 21 нации. Световният шампион от Оре 2019 Хенрик Кристофершен (Нор) е с №6, а олимпийския Марсел Хиршер е с №2. Победителят от алпийската комбинация в Банско Алекси Пентюро е със седми номер. Първият манш е от 10,30 ч, а втория от 13,30. Състезането ще се излъчва по Нова спорт и Евроспорт. Сред гостите на състезанието са легендарните алпиййци Алберто Томба, Марк Жирардели и Петър Попангелов.", "date": "2019.02.24", "title": "Банско приема днес гигантски слалом за Световната купа"}
{"url": "https://standartnews.com/sport/krayat-na-edna-era-v-skite-385856.html", "text": "С отказването на Линдзи Вон свърши една ера в ските. В своята внушителна колекция от отличия американската скиорка има 4 Световни купи, 3 медала от зимни олимпийски игри (в това число и злато от Ванкувър 2010), 2 световни титли. В последните две години Вон е преследвана от тежки контузии, които предизвикаха дълги отсъствия от пистата. На 10 февруари Линдзи сложи край на знаменитата си кариера. Може да се каже, че Вон е видяла почти всичко в живота. Един то най-важните хора в живота на Линдзи е баща й Алън Килдоу, който я качва на ски, когато тя е само на 2 години. По време на пътешествието към върха, тя намира вдъхновение във всичко. Линдзи тренира шест дни в седмицата, не само на снега, но и във фитнес залата. Залага най-вече на тренировки за крака и коремни мускули. Винаги под зоркия поглед на четириногите си любимци. Линдзи има три кучета, като най-привързана е към Луси. Взима я навсякъде с нея. Във фитнес залата, на ски пистата. Казва, че Луси е специално куче, което обича снега и скоростта, точно като нея. Личният живот на Вон е не по-малко атрактивен от спусканията по пистата. Тя има един брак зад гърба си. От 2007 до 2011 е омъжена за Томас Вон - бивш състезател по ски, който работи неофициално като неин мениджър и треньор. Само че романтиката в отношенията им отстъпва на бизнеса. Почти веднага след развода започва и най-известната й връзка - с голф звездата Тайгър Уудс. Тя продължава 3 години. \"Да скоча в нова интимна връзка броени дни след като се разведох, не беше най-мъдрата постъпка в живота ми. Но не съжалявам за нищо. Обичах го, а сега си оставаме добри приятели\", заяви Вон. Настоящето й гадже е канадският хокеист Пи Кей Сабан, който играе на поста защитник в отбора от НХЛ \"Нешвил Предаторс\". Извън пистата Линдзи се занимава с какво ли не! Тя има модна линия в сътрудничество с известен спортен бранд, а един от пуловерите в колекцията й носи името \"Банско\" и струва около 300 лв. Тя обожава животните и често язди или се гмурка, а когато има време ходи за риба. Вон не крие, че идол за нея е носителят на 20 титли от тенис турнирите от Големия шлем - Роджър Федерер. \"Той е трудолюбив, изключително скромен, той е същият човек, независимо дали печели или губи. Той наистина иска да бъде модел за поведение и децата могат да се учат от него\", категорична е тя. - Линдзи Вон дебютира на старт от Световната купа на 18 ноември 2000 г., когато е на 16. В професионалната си кариера тя има общо 19 активни сезона и 395 състезания, в които е взела участие. - През тези почти две десетилетия в алпийските ски Вон има спечелени общо 20 световни купи: - Победи в генералното класиране за сезона: 4 - Победи в генералното класиране в дисциплина “Спускане”: 8 - Победи в генералното класиране в дисциплината “Супер-гигантски слалом”: 5 - Победи в генералното класиране в комбинираната дисциплина: 3 - Общо 82 са победите в кариерата на Линдзи Вон, с което тя поставя рекорд при жените за най-много качвания на най-високото стъпало на почетната стълбичка. - Победи в дисциплината “Спускане”: 43 (рекорд за най-много победи в дисциплината) - Победи в дисциплината “Супер-гигантски слалом”: 28 (рекорд за най-много победи в дисциплината) - Победи в дисциплината “Гигантски слалом”: 4 - Победи в дисциплината “Слалом”: 2 - Победи в комбинираната дисциплина: 5 - Подиуми на стартове от Световната купа Общ брой подиуми: 137 - Финиширане в топ 10: 213 пъти (рекорд на всички времена) - Най-добър сезон: 12 победи - Участие в Зимни олимпийски игри: 4 пъти - Медали: 1 златен – Ванкувър 2010, дисциплина “Спускане”; 2 бронзови – Ванкувър 2010 в дисциплината “Супер-гигантски слалом”, Пьончан 2018, дисциплина “Спускане” - Участие в Световни първенства: 8 Медали: 2 златни, 3 сребърни, 3 бронзови", "date": "2019.02.24", "title": "Краят на една ера в ските"}
{"url": "https://standartnews.com/sport/blgarskiyat-colo-colo-prevze-minifutbola-video-385843.html", "text": "Colo Colo спечели Купа в България. Не става въпрос обаче за чилийския колос, а за българския тим на „Лос Албос“. С бившите звезди на ЦСКА и Славия Вальо Найденов и Ники Божов в състава си, тимът спечели турнира за Купата на Sofia Premier League. На терените на „Царско село“, тимът с мениджър – бившият ас на Миньор Перник Христо Златков надигра коравия тим на ФК Туристите с 3:1 в много емоционален мач. За мениджъра Пламен Пенев останаха сребърните медали. Преди това в малкия финал Bianchi coffee надигра Младо пиво с 3:0 и грабна бронзовите отличия. В зимната купа на SPL участваха 42 отбора, като интересът към първенството, което се провежда от септември до юни, расте непрекъснато.", "date": "2019.02.24", "title": "Българският Colo Colo превзе минифутбола (ВИДЕО)"}
{"url": "https://www.standartnews.com/sport/sportt-po-tv-za-24-fevruari-385842.html", "text": "18,30 Спорт ТОТО 17,50 Спорт тото 13,00 Футбол, България, Първа лига: Левски - ЦСКА; 15,45 Етър - Локо Пд; 18,00 Берое - Дунав (пряко) 22,00 Футбол, Франция, Лига 1: Монако - Лион (пряко) 10,45 и 13,30 Ски, СК: Банско, гигантски слалом, мъже, първи и втори манш (пряко) 16,05 Футбол, Англия, Висша лига: Манчестър Юнайтед - Ливърпул; 18,30 Челси - Манчестър Сити (пряко) 22,30 Баскетбол, НБА: Торонто Раптърс - Орландо Маджик (пряко) 10,45 и 13,30 Ски, СК: Банско, гигантски слалом, мъже, първи и втори манш (пряко) 16,05 Футбол, Англия, Висша лига: Арсенал - Саутхямптън (пряко) 18,00 Футбол, Франция, Лига 1: Рен - Марсилия (пряко) 13,15 Футбол, Холандия, Ередивизи: Адо Ден Хааг - Аякс; 15,30 ПСВ Айндховен - Фейенорд; 17,45 Вилем II - АЗ Алкмар (пряко) 22,00 Тенис: ATP 500, Рио де Жанейро, Финал (пряко) 16,00 Футбол, Италия, Серия А: Сасуоло - СПАЛ (пряко) 19,30 Хокей на лед, НХЛ: Вашингтон Кепитълс - Ню Йорк Рейнджърс (пряко) 13,30 Футбол, Италия: Сампдория - Каляри; 16,00 Болоня - Ювентус; 19,00 Парма - Наполи; 21,30 Фиорентина - Интер (пряко) 13,00 Футбол, Испания, Ла Лига: Леганес - Валенсия; 17,15 Атлетико М - Виляреал; 19,30 Валядолид - Бетис; 21,45 Леванте - Реал М (пряко) 21,15 \"Спорт в обектива\" 15,00 Тенис: АТР 250, Марсилия: финал (пряко) 18,50 Баскетбол, СП, кв: Босна - България (пряко) 19,00 Волейбол, Италия, Серия \"А\": Верона - Милано (пряко) 06,00 Мотоциклетизъм: Супербайк на Филип Айлънд, второ състезание (пряко) 09,45 Биатлон: Европейско първенство в Беларус, преследване, мъже (пряко) 11,00 и 14,00 Северна комбинация: Световно първенство в Зеефелд, отборен спринт, ски скокове и ски бягане (пряко) 12,30 Ски бягане: Световно първенство в Зеефелд, отборен спринт (пряко) 15,30 Ски скокове: Световно първенство в Зеефелд, голяма щанца, отборно състезание (пряко) 20,45 Снукър: Турнир \"Shoot Out\" в Уотфорд, финал (пряко) 09,45 Фрийстайл ски: Световна купа по ски крос в Съни Вали (пряко) 11,30 Ски, СК: Кран Монтана, спускане за комбинация, жени (пряко) 13,00 Биатлон: Европейско първенство в Беларус, преследване, жени (пряко) 13,30 Ски, СК: Банско, гигантски слалом, мъже, втори манш (пряко) 14,30 Колоездене: Обиколка на Обединените Арабски Емирства, първи етап (пряко) 16,30 Футбол, Германия, Първа Бундеслига: Хановер - Айнтрахт; 19,00 Борусия Д - Байер (пряко)", "date": "2019.02.24", "title": "Спортът по тв за 24 февруари"}
{"url": "https://standartnews.com/sport/sportt-po-tv-za-24-fevruari-385842.html", "text": "18,30 Спорт ТОТО 17,50 Спорт тото 13,00 Футбол, България, Първа лига: Левски - ЦСКА; 15,45 Етър - Локо Пд; 18,00 Берое - Дунав (пряко) 22,00 Футбол, Франция, Лига 1: Монако - Лион (пряко) 10,45 и 13,30 Ски, СК: Банско, гигантски слалом, мъже, първи и втори манш (пряко) 16,05 Футбол, Англия, Висша лига: Манчестър Юнайтед - Ливърпул; 18,30 Челси - Манчестър Сити (пряко) 22,30 Баскетбол, НБА: Торонто Раптърс - Орландо Маджик (пряко) 10,45 и 13,30 Ски, СК: Банско, гигантски слалом, мъже, първи и втори манш (пряко) 16,05 Футбол, Англия, Висша лига: Арсенал - Саутхямптън (пряко) 18,00 Футбол, Франция, Лига 1: Рен - Марсилия (пряко) 13,15 Футбол, Холандия, Ередивизи: Адо Ден Хааг - Аякс; 15,30 ПСВ Айндховен - Фейенорд; 17,45 Вилем II - АЗ Алкмар (пряко) 22,00 Тенис: ATP 500, Рио де Жанейро, Финал (пряко) 16,00 Футбол, Италия, Серия А: Сасуоло - СПАЛ (пряко) 19,30 Хокей на лед, НХЛ: Вашингтон Кепитълс - Ню Йорк Рейнджърс (пряко) 13,30 Футбол, Италия: Сампдория - Каляри; 16,00 Болоня - Ювентус; 19,00 Парма - Наполи; 21,30 Фиорентина - Интер (пряко) 13,00 Футбол, Испания, Ла Лига: Леганес - Валенсия; 17,15 Атлетико М - Виляреал; 19,30 Валядолид - Бетис; 21,45 Леванте - Реал М (пряко) 21,15 \"Спорт в обектива\" 15,00 Тенис: АТР 250, Марсилия: финал (пряко) 18,50 Баскетбол, СП, кв: Босна - България (пряко) 19,00 Волейбол, Италия, Серия \"А\": Верона - Милано (пряко) 06,00 Мотоциклетизъм: Супербайк на Филип Айлънд, второ състезание (пряко) 09,45 Биатлон: Европейско първенство в Беларус, преследване, мъже (пряко) 11,00 и 14,00 Северна комбинация: Световно първенство в Зеефелд, отборен спринт, ски скокове и ски бягане (пряко) 12,30 Ски бягане: Световно първенство в Зеефелд, отборен спринт (пряко) 15,30 Ски скокове: Световно първенство в Зеефелд, голяма щанца, отборно състезание (пряко) 20,45 Снукър: Турнир \"Shoot Out\" в Уотфорд, финал (пряко) 09,45 Фрийстайл ски: Световна купа по ски крос в Съни Вали (пряко) 11,30 Ски, СК: Кран Монтана, спускане за комбинация, жени (пряко) 13,00 Биатлон: Европейско първенство в Беларус, преследване, жени (пряко) 13,30 Ски, СК: Банско, гигантски слалом, мъже, втори манш (пряко) 14,30 Колоездене: Обиколка на Обединените Арабски Емирства, първи етап (пряко) 16,30 Футбол, Германия, Първа Бундеслига: Хановер - Айнтрахт; 19,00 Борусия Д - Байер (пряко)", "date": "2019.02.24", "title": "Спортът по тв за 24 февруари"}
{"url": "https://www.standartnews.com/sport/medii-na-ostrova-domuschiev-kupuva-futbolen-klub-385855.html", "text": "Собственикът на \"Лудогорец\" Кирил Домусчиев е един от кандидатите за нов собственик на най-стария професионален футболен клуб в света - английския \"Нотс Каунти\". Това твърдят медии на Острова, пише БТВ. Основаният през 1862 г. клуб в момента играе в Лига 2 - четвъртото ниво на английския футбол, и заема последното 24-то място в класирането. Настоящият собственик Алан Харди търси купувач за основния пакет акции на клуба. Домусчиев е проявил интерес и се е свързал с ръководството, за да научи подробности за евентуална сделка. Той обаче не е единственият желаещ да притежава най-стария клуб в света. Харди твърди, че интерес към собствеността има от цял свят. Изданието \"Нотингам Пост\" разказва, че Домусчиев вече има един футболен клуб - \"Лудогорец\", който в последните години неизменно е шампион на България и чест участник в евротурнирите. Според медиите в Англия състоянието на българския бизнесмен се оценява на 950 млн. долара, спечелено най-вече чрез фармацевтичната му компания.", "date": "2019.02.24", "title": "Медии на Острова: Домусчиев купува футболен клуб"}
{"url": "https://www.standartnews.com/sport/krayat-na-edna-era-v-skite-385856.html", "text": "С отказването на Линдзи Вон свърши една ера в ските. В своята внушителна колекция от отличия американската скиорка има 4 Световни купи, 3 медала от зимни олимпийски игри (в това число и злато от Ванкувър 2010), 2 световни титли. В последните две години Вон е преследвана от тежки контузии, които предизвикаха дълги отсъствия от пистата. На 10 февруари Линдзи сложи край на знаменитата си кариера. Може да се каже, че Вон е видяла почти всичко в живота. Един то най-важните хора в живота на Линдзи е баща й Алън Килдоу, който я качва на ски, когато тя е само на 2 години. По време на пътешествието към върха, тя намира вдъхновение във всичко. Линдзи тренира шест дни в седмицата, не само на снега, но и във фитнес залата. Залага най-вече на тренировки за крака и коремни мускули. Винаги под зоркия поглед на четириногите си любимци. Линдзи има три кучета, като най-привързана е към Луси. Взима я навсякъде с нея. Във фитнес залата, на ски пистата. Казва, че Луси е специално куче, което обича снега и скоростта, точно като нея. Личният живот на Вон е не по-малко атрактивен от спусканията по пистата. Тя има един брак зад гърба си. От 2007 до 2011 е омъжена за Томас Вон - бивш състезател по ски, който работи неофициално като неин мениджър и треньор. Само че романтиката в отношенията им отстъпва на бизнеса. Почти веднага след развода започва и най-известната й връзка - с голф звездата Тайгър Уудс. Тя продължава 3 години. \"Да скоча в нова интимна връзка броени дни след като се разведох, не беше най-мъдрата постъпка в живота ми. Но не съжалявам за нищо. Обичах го, а сега си оставаме добри приятели\", заяви Вон. Настоящето й гадже е канадският хокеист Пи Кей Сабан, който играе на поста защитник в отбора от НХЛ \"Нешвил Предаторс\". Извън пистата Линдзи се занимава с какво ли не! Тя има модна линия в сътрудничество с известен спортен бранд, а един от пуловерите в колекцията й носи името \"Банско\" и струва около 300 лв. Тя обожава животните и често язди или се гмурка, а когато има време ходи за риба. Вон не крие, че идол за нея е носителят на 20 титли от тенис турнирите от Големия шлем - Роджър Федерер. \"Той е трудолюбив, изключително скромен, той е същият човек, независимо дали печели или губи. Той наистина иска да бъде модел за поведение и децата могат да се учат от него\", категорична е тя. - Линдзи Вон дебютира на старт от Световната купа на 18 ноември 2000 г., когато е на 16. В професионалната си кариера тя има общо 19 активни сезона и 395 състезания, в които е взела участие. - През тези почти две десетилетия в алпийските ски Вон има спечелени общо 20 световни купи: - Победи в генералното класиране за сезона: 4 - Победи в генералното класиране в дисциплина “Спускане”: 8 - Победи в генералното класиране в дисциплината “Супер-гигантски слалом”: 5 - Победи в генералното класиране в комбинираната дисциплина: 3 - Общо 82 са победите в кариерата на Линдзи Вон, с което тя поставя рекорд при жените за най-много качвания на най-високото стъпало на почетната стълбичка. - Победи в дисциплината “Спускане”: 43 (рекорд за най-много победи в дисциплината) - Победи в дисциплината “Супер-гигантски слалом”: 28 (рекорд за най-много победи в дисциплината) - Победи в дисциплината “Гигантски слалом”: 4 - Победи в дисциплината “Слалом”: 2 - Победи в комбинираната дисциплина: 5 - Подиуми на стартове от Световната купа Общ брой подиуми: 137 - Финиширане в топ 10: 213 пъти (рекорд на всички времена) - Най-добър сезон: 12 победи - Участие в Зимни олимпийски игри: 4 пъти - Медали: 1 златен – Ванкувър 2010, дисциплина “Спускане”; 2 бронзови – Ванкувър 2010 в дисциплината “Супер-гигантски слалом”, Пьончан 2018, дисциплина “Спускане” - Участие в Световни първенства: 8 Медали: 2 златни, 3 сребърни, 3 бронзови", "date": "2019.02.24", "title": "Краят на една ера в ските"}
{"url": "https://standartnews.com/kultura/yordanka-fandkova-otlichnichka-po-stil-na-vienskiya-bal-385851.html", "text": "Йорданка Фандъкова беше сред най-елегантните дами на Виенския бал, който събра международен елит за софийското си издание № 19. Столичният кмет блесна в „Маринела“ в отличен тъмносин тоалет на София Борисова. Фандъкова официално благодари на топ дизайнерката, че от години се грижи за гардероба й. Високопоставен гост от виенската община, дошъл за събитието, коментира, че София Борисова е омаяла випове в Австрия и на ревюто си в кметството на австрийската столица, посветено на БГ председателството. Министърът на туризма Николина Ангелкова и Нейно превъзходителство Андреа Вике, която през 2001-а участва в подготовката на първия Виенски бал в София, бяха избрали рокли в изискани пастелни тонове. И трите дами впечатлиха на дансинга в компанията на умели във валса кавалери, след като тийнейджъри от столични училища откриха с класики на Щраус и Цирер. Вечерта преливаше от танци, оперни изпълнения на Мариана Арсенова, Николай Моцов и Тереза Бракалова, търг, томбола, кулинарни изненади от шеф Готфрид Ганстерер и хореографски забавления от танц майстора Ади Лозанчич, който показваше стъпките на полонезата. В шоуто, режисирано от професор Румен Нейков, се изявиха още балетисти от Операта на Стара Загора, „Вая денс студио“, Рич бенд и неговите солисти. Събраните средства от благотворителния Виенски бал са за подпомагане на сдружение „Асоциация Аутизъм“ и Университетска болница по ортопедия в София „Професор Бойчев“.                           Министърът на туризма Николина Ангелкова в компанията на Нейно превъзходителство Андреа Вике и съпруга й", "date": "2019.02.24", "title": "Фандъкова – отличничка по стил на Виенския бал"}
{"url": "https://www.standartnews.com/sport/blgarskiyat-colo-colo-prevze-minifutbola-video-385843.html", "text": "Colo Colo спечели Купа в България. Не става въпрос обаче за чилийския колос, а за българския тим на „Лос Албос“. С бившите звезди на ЦСКА и Славия Вальо Найденов и Ники Божов в състава си, тимът спечели турнира за Купата на Sofia Premier League. На терените на „Царско село“, тимът с мениджър – бившият ас на Миньор Перник Христо Златков надигра коравия тим на ФК Туристите с 3:1 в много емоционален мач. За мениджъра Пламен Пенев останаха сребърните медали. Преди това в малкия финал Bianchi coffee надигра Младо пиво с 3:0 и грабна бронзовите отличия. В зимната купа на SPL участваха 42 отбора, като интересът към първенството, което се провежда от септември до юни, расте непрекъснато.", "date": "2019.02.24", "title": "Българският Colo Colo превзе минифутбола (ВИДЕО)"}
{"url": "https://standartnews.com/kultura/vlastelint-na-prstenite-se-zavrshcha-po-amazon-385857.html", "text": "„Властелинът на пръстените“ се готви за грандиозно завръщане - по телевизионната мрежа „Amazon Prime“. Шефката на американския гигант Дженифър Салк сподели пред „The Hollywood Reporter“, че сценарият за бъдещия сериал се пазел в сейф, а около него денонощно дежурят охранители. „Събрали сме чудесни сценаристи, които сериозно напредват с материала и е много вълнуващо. Те са в Санта Моника и работят в строго охранявана стая със запечатани прозорци и бодигардове на вратата. Единственият начин да се влезе в помещението е с пръстов отпечатък. Взимаме подобни предпазни мерки, защото вътре са си окачили на дъска материалите за целия сезон“, разказва тя. Подробностите около телевизионната адаптация са оскъдни. Потвърдено е, че сериалът ще бъде предистория на епичната кинотрилогия и че Арагорн, изигран във филмите от Виго Мортенсен, отново е главният герой. Заради времето, в което се развива действието, актьорът не би могъл да се завърне в ролята и му търсят по-млад заместник. Според списанието бюджетът за сериала е 1 милиард долара. Това го направи най-скъпата телевизионна продукция на всички времена. Също така бе потвърдено, че от Amazon се готвят да реализират няколко сезона. Засега няма информация за датата на премиерата.", "date": "2019.02.24", "title": "„Властелинът на пръстените“ се завръща по Amazon"}
{"url": "https://standartnews.com/kultura/lagerfeld-posledniyat-kayzer-na-visshata-moda-385863.html", "text": "Карл Лагерфелд, който си отиде срещу вторник от рак на панкреаса, твореше изкуство и красота извън протокола на  дизайна, подвластен на сезони, тенденции и моди. Великият естет, за когото се предполага, че си отиде на 85, беше и остава ренесансов персонаж – не само в хрониките на „Шанел“. Абсолютен ерудит,  обединил в мощния си енциклопедичен ум хладната разсъдливост на немските философи и горещата емоционалност на френските нрави. Нито в излъчването му, нито в маниерите му, нито в думите му се прокрадваше носталгия към каквото и да било – единствено бъдещето имаше значение за него. Познаваше цялата интелектуална литература на съвременната цивилизация – притежаваше сбирка от 100 000 първи издания. Но и анализираше като никой друг психологията на шопинг фанатика. Веднъж беше казал пред „Ню Йорк таймс“: Модата създава продукти, от които никой няма нужда. Но хората ги искат. Ако ти трябва нов автомобил, можеш и да почакаш. Но ако поискаш нова рокля или нов костюм, правиш всичко възможно да ги получиш веднага“. В името на това „веднага“ Лагерфелд – последният кайзер на висшата мода - вкара спортни елементи от улицата и в най-луксозните си колекции. Но винаги се е въздържал от излишното разточителство – както в силуета, така и в отношенията.       \r\nЛагерфелд, чиято слава на фотограф беше настигнала тази на дизайнерските му произведения, е работил до последния си дъх, категорични са от екипа му. На 13 февруари той е подготвял фотосесия с прочутата Оливия Палермо – модел, тв водеща и създателка на аксесоари. Една от най-известните жени във фешън вселената от двата бряга на океана е щяла да позира с одежди от лимитираната серия на личния му бранд. Основната тема е замислена като  „нюйоркска интерпретация на парижкия класик“. Събитието е било уточнено за 19 юни. Дали ще състои, ще стане ясно по-късно. Преди броени дни от щаба на Кайзера пък съобщиха за поредната му съвместна акция със знаковата фигура в европейската мода Карин Ротфелд, един от главните редактори на френския Vogue. Но каквото и да правеше – а той беше демонично продуктивен и енергията му не познаваше предел - Лагерфелд не обичаше излишния ентусиазъм. В последния документален филм за него самият той се нарича „обикновен човек от работническата класа“. \r\nЛагерфелд работи над 70 години в индустрията. Започва като асистент на култовия Пиер Балмен през 1955-а, след като печели конкурс за дебютанти. През 1958-а вече е при Жан Пату, където започва да създава облекла „висша мода“. През 1965-а влиза във „Фенди“, където по-късно поема управлението в дует със Силвия Вентурини. Пак тогава вече подписва и сериите за Chloe. 99 години след рождението на Габриел Шанел влиза в нейните владения, за да възроди уникалния дух, космическата елегантност и славата на гениалната мода, наложена от  Госпожицата. По това време  в Париж наричат марката на Коко „ходещият труп“ Роденият в Хамбург артист трансформира всичко онова, което е възприемано като „от миналото“, за да превърне „Шанел“ в най-продаваната марка в света - за 2018-а приходите са над 10 милиарда долара. Нима някой друг можеше да си позволи дефилетата, които Лагерфелд лично режисираше като невиждано шоу – цената им стигаше до милион долара на сезон. Той „внасяше“ в Гран пале ракети, истински плаж край море с вълни, супермаркет, който предлага над 500 продукти „Шанел“, парк.  \r\nНе се вълнуваше какво говорят хората за самия него. Но затова пък той постоянно критикуваше - не само в модата, но и в политиката.  Одумваше и повечето от събитията, свързани с правата на жените.  През април на 2018-а коментира феминистките движения против секс тормоза в модата, след като известна манекенка се беше оплакала, че има проблеми зад кулисите. Тогава пред френския Numero Кайзера с ирония подчерта: „Ако те стягат гащите, не ставай модел. Отиди в манастир – там винаги има свободни места, а и събират доброволци“.  Беше му омръзнало и от „правилата“ на  #MeToo. „Четох някъде, че вече ще трябва да питам манекенките дали не са против тази или онази поза пред обектива. Мисля, че е прекалено“. Той се възмути и след като топ фотографите Марио Тестино и Брюс Уебър бяха уволнени от всички компании, издаващи най-престижните фешън и лайф стайл списания заради обвиненията на техните „обекти“. „Аз съм против всички видове домогвания, но без доказателства всичко звучи голословно, а методите на борба с „токсичните“ прояви не дават никакъв резултат“, казваше той.   \r\nЛагерфелд говореше открито и против Ангела Меркел. През 2018-а дори се закани да се откаже от немското си гражданство, като преди това обвини канцлера, че политиката й е катастрофа за родината му.  „Нацистите унищожиха милиони евреи, а сега в Германия нахлуват нови врагове на евреите“, беше категоричен той по един от френските тв канали, който след това беше подложен на канонада от тамошния СЕМ. Лагерфелд пък  беше обявен за „самовлюбен расист“ В радикалните си арт изяви той стигна до там, че нарисува Хитлер, който благодари на уплашената Меркел. Гуруто на „от кутюра“ беше споделил пред „Le Point“: „Нима на Меркел й беше необходимо да тръби, че Германия ще приеме милион мигранти, след като съседна Франция потвърди за 30 000?“, възмути се той през 2015-а. Обвини я и за това, че неонацисти от дясноконсервативната партия AfD, „Алтернатива за Германия“, се явиха на парламентарните избори през септември на 2017-а. „Дъщерята на пастора все още не може да осъзнае злото, което беше нанасено на Германия през 1933-а“, беше краен както винаги Кайзера. При това не само защото Меркел винаги е избирала ужасни цветове за още по-ужасните си дежурни сака.  Лагерфелд обаче до последно остана верен на корените си. Той показа в родния си Хамбург Metiers d'Аrt колекцията на „Шанел“ 2017/18.   \r\nЛагерфелд обаче не долюбваше и сочните дами. Както се знае, преди десетилетия самият той свали 42 килограма за по-малко от година, но това не му пречеше да бъде живият сарказъм към „плюсовите“ жени, които – освен всичко друго – не умеят да избират добре дрехите си.  В негова мишена се  превърна дори любимата му певица Адел. През 2012-а Карл – като гост редактор на френската версия на Metro, рече: „Адел има вълшебен глас и прекрасно лице, но е малко пълничка“. „Не  смятам да отслабвам, дори това да не устройва Лагерфелд“, отвърна му британката. После пред CNN той уточни без разкаяние: „Не съм я наричал дебела, казах само, че е позакръглена. Явно е имало полза, защото тя все пак свали 8 килограма“. Но цялата тази буря в чаша вода се оказа мини увертюра към партньорството  на Лагерфелд с брандове, шиещи за дами с големи размери. Все пак Кайзера нито веднъж не допусна на ревютата си манекенка извън неговия фешън стандарт. Иконичният естет с поразяващата уста, винаги с кеф упражняваше свободата на словото. През годините германецът от Париж успя да разгневи много известни хора с острите си критики. Освен че нарече Адел „твърде дебела“, а миналата година на висок глас обяви досадата си от движението „#MeToo“, обвини Ким Кардашиян, че сама си е виновна за обира на бижутата й в Париж. „Да не се жалва, че я ограбиха, защото непрекъснато се фукаше с богатството си“, коментираше геният на модата. В дните след кралската сватба през 2011-а пред немско списание каза, че не харесва балдъзата на принц Уилям. „Кейт Мидълтън има прекрасен силует и е подходяща за Уилям. Допадат ми подобни жени – романтични красавици. Но сестра й Пипа... Положението там е сложно. Не ми харесва лицето й – не трябва да го показва толкова често. По-често да показва гърба си“, беше саркастичен Кайзера. Той не одобряваше и прическата на Мишел Обама, докато беше първа дама на САЩ. Някои от най-зверските му коментари са запечатани в книгата „Светът според Карл“, която излезе през 2013-а. Актрисата Джамила Джамил пък го нарече в социалните мрежи „безпощаден женомразец“. „Въпреки че имаше и добра страна, той не трябва да бъде поставян на пиедестал, защото никога не се промени, нито пък някога се извини“, твърди тя. Организацията за етично отношение към животните PETA също не пропуснаха шанса да сподели своите чувства в онлайн пространството: „Карл Лагерфелд си отиде. Смъртта му отбелязва края на ера, в която изделията от естествена кожа бяха високо желани. Изпращаме нашите съболезнования към семейството и близките на стария ни противник.“ Геният ще бъде кремиран без церемония. Прахта му ще бъде разпръсната заедно с тази на майка му и любовника му Жак дьо Баше, който почина през 1989 година.   Мълчеше за тишината в спалнята Лагерфелд мълчеше като сфинкс, станеше ли дума за личния му живот. „Неприлично е да говоря за спалнята ми“, казваше той. Миналия век се носеха слухове, че на младини е имал кратък любовен роман с Ив Сен-Лоран, а самият Кайзер подхвърляше, че платоничните връзки винаги са били по-важни в живота му от плътските. Всъщност в международния бо монд той минаваше за асексуален. Какво друго може да се очаква от върл интелектуалец като него, който е изчел милион книги и във всяко от своите имения има библиотеки, големи колкото  едноетажна къща? Папараците на Ривиерата от време на време го заковаваха в компанията на млади мъже. Из Париж пък се говореше, че е осиновил деца, но самият той нито потвърждаваше, нито отричаше. Просто мълчеше.   \r\nЗасега все още няма категорична конкретика кои са наследниците на личното му богатство, което прехвърля 200 милиона евро. „Спокойно, има за всички“, пошегува се той миналата година. Сред първите, разбира се, е любимата му бяла синеока котка Шупет, звезда в Инстаграм. По германското законодателство тя може да получи всичко, но не и по френското.", "date": "2019.02.24", "title": "Лагерфелд – последният кайзер на висшата мода"}
{"url": "https://standartnews.com/kultura/an-khatauey-natriva-nosove-na-stari-kucheta-385864.html", "text": "Ан Хатауей е страхотна мацка, която натрива носове на измамници ветерани в „Мошенички от класа“. Премиерата на взривоопасната комбинация от много смях, подли номера и сексапил е през май. Хатауей е в комбина с готината Ребъл Уилсън. Двете ще научат старите кучета на нови трикове. В първия трейлър е срещата между двете красавици, концентрирали целия си потенциал върху идеята да властват над мъжете с единствената цел да се сдобият с колкото се може повече пари. След професионалния инструктаж в изкуството на измамата, което „преподава“ героинята на Ан, започва смелото приключение на съперничките-партньорки.", "date": "2019.02.24", "title": "Ан Хатауей натрива носове на стари кучета"}
{"url": "https://standartnews.com/sport/levski-vze-derbito-s-tsska-video-385865.html", "text": "Левски взе дербито срещу ЦСКА с 1:0 в студа на ст. „Васил Левски“. Мачът бе решен от две ситуации в края на първото полувреме. Първо в 43-ата минута главният рефер Владимир Вълков, който дебютира в това дерби, изгони директно Едвин Джеси за удар без топка. На повторенията обаче се видя, че решението на съдията е доста спорно. И в добавеното време на първата част Паулиньо центрира и защитникът Перейра си забоде нелеп автогол. През втората част двата тима водиха люта битка изпълнена с безброй нарушения, но промяна в резултата нямаше. Левски вече е на второ място в класирането с 48 точки. „Червените“ също имат толкова, но остават трети, заради по-лоши резултати в преките двубои.", "date": "2019.02.24", "title": "Левски взе дербито с ЦСКА (ВИДЕО)"}
{"url": "https://standartnews.com/kultura/milena-atanasova-oshche-pazya-sakoto-s-koeto-byakh-na-sreshcha-s-lagerfeld-385866.html", "text": "Милена Атанасова е от най-утвърдените теоретици и практици във висшата мода и изящните изкуства във Франция – дизайнер, художник, консултант и преподавател в Студио MVL, престижния частен професионален институт, от който всяка година излизат дипломирани експерти от различни националности. Мастер класът на Милена \"Моден дизайн, маркетинг и стратегии\" се провежда три пъти през годината и е запазена марка в гилдията. От 2018-а в програмата на българката са включени „Дизайн и стил – мъжка мода\". Самата тя е участвала в осъществяването на първата колекция за силния пол на „Аликзандър Макуин\" и в колекциите „Ланвен\". Ето какво сподели Милена  пред „Стандарт“ за общуването си с Карл Лагерфелд и емоциите около неговата загуба. - Госпожо Атанасова, къде и как се запознахте с Лагерфелд? \r\n- Беше преди 10 години. Той влезе с ритмична походка в студиото на Канал + на френската телевизия, където бях поканена да участвам в предаване с мои студенти. Тъкмо стартирах учебната година и медиите бързо ни бяха забелязали. По това време създавах скулптурите си „висша мода“, а студентите ми напредваха с голям успех и това не убягваше на наблюдателите и анализаторите в модата. След интервюто ни очакваше самият Карл Лагерфелд. От гримьорната му изкочи впечатляваща дама бодигард от личната му охрана – висока млада жена с доста спортен вид и къса коса, облечена в черно сако, черни дънки и тениска с остро деколте. Насочи се директно към мен. Приятелски стисна ръката ми: „Той идва всеки момент, за да се запознете“. Признавам, че много се развълнувах. Все още пазя дрехите, с които бях на тази среща – кафяво велурено сако, с което не се разделям и досега. То е като реликва от запознанството ми с Лагерфелд. Той излезе и се озовах лице в лице с  много делови мъж който по никакъв начин не демонстрираше претенциозност. Въпреки това, забелязах, че ръцете на момчето, което ни снимаше, трепереха от вълнение. Лагерфелд беше внушителен човек. Направо ме запита дали искам първо да се снимаме или да поговорим за мода. Отговорих му: „И двете, ако може“. Той се усмихна: „Ще направим така, както вие желаете“. Разпита ме за студентите ми, за практиките в моята кариера. Лагерфелд се поинтересува защо съм получила благородническото „фон“ пред фамилията си. Каза ми, че съм първата българска дизайнерка, с която застава пред обектива и че е впечатлен от студентите ми.  \r\n- Сподели ли нещо извън протокола на съсловието? \r\n- Имайки предвид, че той е адски зает човек, не си правех илюзията, че можем да си говорим още дълго. Но дори от сравнително краткия ни диалог ми стана ясно, че се изразява точно и цветисто. Заговорихме, естествено, за изкуство и за неговата страст към фотографията. Разказа ми кого е снимал напоследък и дори спомена за колосалните суми, които са му били изплатени за фотосесиите. Имаше клиенти от цял свят, които бяха готови на всичко за снимки, правени от самия Лагерфелд.                   \r\n- Излъчването му беше на съвършен джентълмен... \r\n- О, той беше най-възпитаният човек под слънцето, каквото и да говорят за отношението му към по-закръглените дами. Креативен и динамичен, Лагерфелд беше с блестящи обноски – както и с брилятно чувство за хумор. С него нямаше как да ти бъде скучно. Но никога няма да забравя и негов по друг жест. Един ден бързах да хвана асансьор и в суматохата нацелих ръката си. В същото време Лагерфелд беше в непосредствена близост и загрижено възкликна:  „Ударихте ли се!? Добре ли сте!?”  Той остана с мен, докато не се увери, че болката ми е преминала и че съм в кондиция да продължа. \r\n- Какво е настроението в гилдията в Париж? \r\n- Тъга. Суматоха. Очаквам голяма бъркотия в  целия ни бизнес. Ситуацията има още един, малко по-особен нюанс – в подобна атмосфера като че ли няма място за много въпроси. Но каквито и да са въпросите, те имат само един отговор: Лагерфелд е геният, който наистина е напълно незаменим – в творчеството си, в огромната си култура. Стратегията му в управлението на „Шанел“ се базираше върху комбинацията от последователност плюс типична  германска стриктност. Абсолютен феномен. Осигуряваше по 6 колекции на година – за „Шанел“, „Фенди“ и своя бранд.  Създаването дори на една колекция „от кутюр“ гълта огромен период от време, енергия и всичко останало, независимо дали екипът ти е малък или е многоброен. Казвам го от собствен опит. Работата не е само в това да сътвориш колекция, а и да измислиш концепция, с която всеки път да разтърсваш модния подиум. \r\n- Чуваше ли се  напоследък, че Кайзера вече не е здрав?  \r\n- Още ми е трудно да осъзная, че Лагерфелд вече няма да е между нас. Поплаках си доста. Знаех от година насам, че не е добре със здравето, но това беше вътрешна информация. Модният бизнес е пространство с много дискретност – не говорим публично за проблеми, още по-малко за болести. Имах шанса и честта да познавам двама гиганти – Лагерфелд и Аликзандър Макуин. Те гравираха в паметта ми красива палитра от спомени.  \r\n- На къде, според вас, ще тръгне „Шанел“? \r\n- Както знаете, фамилията Вертхаймер управлява модната къща. Сигурното е, че новото поколение настъпва. А какво ще се случи на луксозния пазар, ще стане ясно от намеренията на акционерите. Преди Лагерфелд бяхме в „Света на спящата красавица“, а след него сме във вселената „Wonder woman\". „Шанел“ принадлежи на силните жени, а той ги обичаше.  \r\n- Мнението ви за Виржини Виар, която поема поста – може би временно, може би за по-дълго?  \r\n- В гилдията казват, че от няколко години Виар е и дясната, и лявата ръка на Лагерфелд. За момента тя e най-подготвеният човек, който може да заеме мястото му. Като всеки приближен на световен дизайнер, Виар е изключително дискретна и лоялна, а това са качествата, които най-много се ценят в  гилдията след таланта. Виар притежава огромен опит, натрупан край Лагерфелд, наясно е с неговия начин на работа. \r\n- Какви са глобалните тенденции в модната индустрия в момента?  \r\n- Пазарът е истинско бойно поле за луксозните марки. Те постоянно търсят разтърсващи визии. За новите потребители удобството като аспект на модата е по-важно от естетиката. Всеки живее в настоящето и по-рядко купува за бъдещето. Хората предпочитат марки, при които има прозрачност в създаването и производството им, марки с ценности и автентичност. Френската мода поддържа взаимен интерес с азиатския пазар. В Европа и въобще на световния подиум тенденцията е да се вгледаме в социално-културния контекст на всяка държава. Брандът, който иска да се развива, първо трябва да се наложи на локалния пазар.", "date": "2019.02.24", "title": "Още пазя сакото, с което бях на среща с Лагерфелд"}
{"url": "https://standartnews.com/sport/dermendzhiev-pokazakhme-kharakter-385867.html", "text": "Треньорът на Левски Георги Дерменджиев бе много щастлив след успеха над ЦСКА. Спецът обаче не пожела да коментира ситуацията с червения картон.„Левски показа добър характер. Много съм доволен. Не коментирам съдиите. Те добре се справиха. Да ги оставим да си свирят. Няма да я коментирам ситуацията. Не е това най-важното в този мач. От части днес Левски бе интелигентен. Но има още психологически натиск. Нужно ни е малко самочувствие. Феновете заслужават тази победа. Трябва да вървим постепенно напред“, заяви Дерменджиев.", "date": "2019.02.24", "title": "Дерменджиев: Показахме характер"}
{"url": "https://www.standartnews.com/sport/lyubo-penev-sluchi-se-tova-za-koeto-govorikh-385877.html", "text": "Любослав Пенев сподели мнението си след загубата на неговия ЦСКА-София с 1:0 в дербито с Левски. Ел Голеадор не пропусна да даде коментара си по адрес на съдията Владимир Вълков, който даде спорен директен червен картон на Едвин Джеси за нарушение срещу Иван Горанов.  “Играхме добре, въпреки че почти 50 минути бяхме с човек по-малко. Бяхме близо да изравним след тази наша грешка. Допуснахме недоразумение и се получи този автогол. Имаме скоростни футболисти и искаме противникът да бъде изненадан. За мен лично няма червен картон. Ако за съдията има такъв, би било редно да покаже и червен картон на играч от Левски. Защото имаше такива ситуации за втори жълт или директен червен картон. Например ситуацията при гола. Главният и четвъртият съдия си прехвърлят отговорността - видях, не видях… Стоянов гледа от четири метра и трябва да види. Участваше съвсем целенасочено, но само когато има фаул срещу Левски. За фаулове срещу ЦСКА не помага. Джеси слага ръка на рамото - червен картон. Секунди след това удар срещу Турицов, но четвъртият съдия не помага. Загубихме с един удар, но не заслужавахме това”, коментира Любо Пенев, след което се върна към думите си от вчера, главният съдия Владимир Вълков е гласен за бушон. “Винаги говоря за футбол. Не виждам нищо странно да се коментират съдиите. Това, което казах вчера, се случи днес”, добави той. Пенев сподели, че отборът му се нуждае от нови попълнения. “Имаме класа, но тя не е достатъчна. Имаме нужда от още качествени футболисти, за да е по-сериозна конкуренцията. Не вкарахме гол. Първото и второто имахме по две-три ситуации, но последния пас ни липсваше”, завърши Любо Пенев.", "date": "2019.02.24", "title": "Любо Пенев: Случи се това, за което говорих"}
{"url": "https://standartnews.com/sport/mele-pred-mol-s-fenovete-na-levski-i-tsska-385858.html", "text": "Жестоко меле е станало край мол \"Сердика\" в столицата минути преди вечното дерби между Левски и ЦСКА. \"Две коли \"Мерцедес\" и \"Рено\" спряха на булеварда при мол \"Сердика\". От тях изскочиха момчета и започна бой. Изпотрошиха предните стъкла на автомобилите, замеряха се с бутилки, беше страшно!\", споделя свидетел на зрелищното меле пред \"Блиц\". \"Започнаха да си дърпат шаловете и да се налагат\", добавя още човекът. На място светкавично са пристигнали екипи на полицията. При вида на униформените едната групичка опитала да избяга, но без успех. Всички участници са закарани към полицейски участък.", "date": "2019.02.24", "title": "Меле пред мол с феновете на Левски и ЦСКА"}
{"url": "https://www.standartnews.com/sport/levski-vze-derbito-s-tsska-video-385865.html", "text": "Левски взе дербито срещу ЦСКА с 1:0 в студа на ст. „Васил Левски“. Мачът бе решен от две ситуации в края на първото полувреме. Първо в 43-ата минута главният рефер Владимир Вълков, който дебютира в това дерби, изгони директно Едвин Джеси за удар без топка. На повторенията обаче се видя, че решението на съдията е доста спорно. И в добавеното време на първата част Паулиньо центрира и защитникът Перейра си забоде нелеп автогол. През втората част двата тима водиха люта битка изпълнена с безброй нарушения, но промяна в резултата нямаше. Левски вече е на второ място в класирането с 48 точки. „Червените“ също имат толкова, но остават трети, заради по-лоши резултати в преките двубои.", "date": "2019.02.24", "title": "Левски взе дербито с ЦСКА (ВИДЕО)"}
{"url": "https://www.standartnews.com/sport/kristofersen-specheli-gigantskiya-slalom-v-bansko-385880.html", "text": "Хенрик Кристоферсен спечели драматично гигантския слалом в Банско и сложи край на сушата си в дисциплината. Норвежецът бе втори след първия манш, като лидер бе Марсел Хиршер. С перфектно каране във финалното спускане обаче Кристоферсен спечели 17-ия си успех за Световната купа. За него това бе първа победа в гигантски слалом от 21 март 2015-а, когато бе №1 в Мерибел. Като цяло това и първия му успех за СК след този в Кицбюел на слалом на 18 януари 2018-а. Марсел Хиршер остана втори на 0,04 сек. Със спечелените 80 точки австриецът си осигури предсрочно спечелването на малкия кристален глобус в дисциплината гигантски слалом. Трето място в Банско зае Тома Фанара (Фр). Със своите 37 години той стана най-възрастния алпиец печелил подиум в гигантския слалом. Призьорите бяха наградени с купите от министъра на младежта и спорта Красен Кралев, кмета на Банско Георги Икономов и президента на БФСКи Цеко Минев. Шампанското пък им връчи лично легендарния италиански ас в ските Алберто Томба. Първите трима получиха и медали от Илона Станева, директор \"Маркетинг и реклама\" на FIBANK. Те са от бимитираната серия от сребро и злато направени за 10 години Световна купа в Банско. Илиана Захариева, директор \"Корпоративни комуникации\" на А1 връчи на призьорите подаръци от водещия български телеком. Много малко не стигна на звездата ни Алберт Попов да влезе в топ 30 на първия манш и да си осигури място за втория. Йоан Тодоров пък зае 51-о място.", "date": "2019.02.24", "title": "Кристоферсен спечели гигантския слалом в Банско"}
{"url": "https://www.standartnews.com/sport/khirsher-bansko-e-po-dobr-ot-mnogo-avstriyski-kurorti-385883.html", "text": "Малко след като завърши втори в гигантския слалом в Банско и спечели предсрочно световната купа в дисциплината Марсел Хиршер (Ав) коментира представянето си и как българския курорт се е справил с домакинството. \"Благодаря на организаторите. И днес те направиха прекрасна писта. Вчера като видях силния снеговалеж, реших, че няма да има гигантски слалом. Момчетата обаче свършиха отлична работа. По трасето имаше повече завои, но успях да съм в тройката. Това е част от нашия спорт. Борбата е трудна. Това, което ме кара да се гордея е, че с всяка изминала година ставам все по-добър\", заяви Хиршер. Той не пропусна да разкрие че Банско е много специално място за него. \"Ще кажа на детето си един ден, че имам апартамент тук и почетен медал от кмета на града. Банско определено е по-добър от много ски курорти в Австрия. Лично за мен и градът и ски зоната са много хубави\". В същото време победителят от днешния старт Хенрик Кристоферсен обяви, че този пък стотните са били на негова страна. \"България ми носи късмет. От 4 старта у вас имам 3 победи, заяви още Кралят на викингите. Той има 2 успеха за Европейската купа в Пампорово и сега един в Банско в гигантския слалом за Световната купа. \"Фантастична работа на домакините от Банско\", надявам се скоро пак да дойда и да спечеля\", коментира Кристоферсен. Фанара също заяви, че си тръгва с много добри чувства от България. \"Искам да изкарам добре последните си две състезания в кариерата. Моето решение е взето – отказвам се след края на сезона. Освен чорапите, които получих при жребия снощи, ще си замина с много добри спомени от Банско, тук срещнах много добри хора. Винаги бих се върнал в този курорт, защото си струва – чудесен град и страхотна ски зона. Ще питам Марсел да ми даде неговия апартамент под наем\", допълни той.  ", "date": "2019.02.24", "title": "Хиршер: Банско е по-добър от много австрийски курорти"}
{"url": "https://www.standartnews.com/sport/dermendzhiev-pokazakhme-kharakter-385867.html", "text": "Треньорът на Левски Георги Дерменджиев бе много щастлив след успеха над ЦСКА. Спецът обаче не пожела да коментира ситуацията с червения картон.„Левски показа добър характер. Много съм доволен. Не коментирам съдиите. Те добре се справиха. Да ги оставим да си свирят. Няма да я коментирам ситуацията. Не е това най-важното в този мач. От части днес Левски бе интелигентен. Но има още психологически натиск. Нужно ни е малко самочувствие. Феновете заслужават тази победа. Трябва да вървим постепенно напред“, заяви Дерменджиев.", "date": "2019.02.24", "title": "Дерменджиев: Показахме характер"}
{"url": "https://www.standartnews.com/sport/mele-pred-mol-s-fenovete-na-levski-i-tsska-385858.html", "text": "Жестоко меле е станало край мол \"Сердика\" в столицата минути преди вечното дерби между Левски и ЦСКА. \"Две коли \"Мерцедес\" и \"Рено\" спряха на булеварда при мол \"Сердика\". От тях изскочиха момчета и започна бой. Изпотрошиха предните стъкла на автомобилите, замеряха се с бутилки, беше страшно!\", споделя свидетел на зрелищното меле пред \"Блиц\". \"Започнаха да си дърпат шаловете и да се налагат\", добавя още човекът. На място светкавично са пристигнали екипи на полицията. При вида на униформените едната групичка опитала да избяга, но без успех. Всички участници са закарани към полицейски участък.", "date": "2019.02.24", "title": "Меле пред мол с феновете на Левски и ЦСКА"}
{"url": "https://standartnews.com/kultura/mitko-damov-ako-lagerfeld-beshe-politik-shcheshe-da-e-nomer-edno-385869.html", "text": "„Ако Карл Лагерфелд беше политик, щеше да е от ранга на генерал Дьо Гол. А и модата винаги е отразявала състоянието на икономиката. Няма друг визионер като Лагерфелд, няма и да има. След него светът никога няма да бъде същият. Той беше гений, който никога не остана в сянката на Коко Шанел, но винаги се прекланяше пред кода, завещан от нея. Това му прави огромна чест – личност като него да запази не само историята, но и ДНК-то на друг артист. Един германец да бъде по-французин от французите“, коментира Митко Дамов загубата на Лагерфелд. Известният БГ стилист е тясно свързан с Париж, където си сътрудничи с водещи брандове в коафьорството и дизайна. „Лагерфелд e безценен - единственият пожизнен художествен директор във висшата мода: на „Шанел“ и на „Фенди“. Той беше мъж с огромна смелост – дори и в пика на световните икономически кризи не отстъпи от принципите си на творец. Със смъртта му си отива не само едно поколение, а и една феноменална естетика. Отива си  съвършенството. Всъщност Лагерфелд остана на поста си до последна капка кръв. Няма друг в света, който да е оказвал толкова силно въздействие върху мен и кариерата ми“, просълзен призна Дамов. Той аранжира витрината на своята Академия \"Vogue Vision\" в памет на Лагерфелд, а на видеостена ще се въртят дефилетата на „Шанел“ и „Фенди“, както и тв интервюта с последния император на висшата мода. ", "date": "2019.02.24", "title": "Митко Дамов:  Ако Лагерфелд беше политик, щеше да е номер едно"}
{"url": "https://standartnews.com/sport/kristofersen-specheli-gigantskiya-slalom-v-bansko-385880.html", "text": "Хенрик Кристоферсен спечели драматично гигантския слалом в Банско и сложи край на сушата си в дисциплината. Норвежецът бе втори след първия манш, като лидер бе Марсел Хиршер. С перфектно каране във финалното спускане обаче Кристоферсен спечели 17-ия си успех за Световната купа. За него това бе първа победа в гигантски слалом от 21 март 2015-а, когато бе №1 в Мерибел. Като цяло това и първия му успех за СК след този в Кицбюел на слалом на 18 януари 2018-а. Марсел Хиршер остана втори на 0,04 сек. Със спечелените 80 точки австриецът си осигури предсрочно спечелването на малкия кристален глобус в дисциплината гигантски слалом. Трето място в Банско зае Тома Фанара (Фр). Със своите 37 години той стана най-възрастния алпиец печелил подиум в гигантския слалом. Призьорите бяха наградени с купите от министъра на младежта и спорта Красен Кралев, кмета на Банско Георги Икономов и президента на БФСКи Цеко Минев. Шампанското пък им връчи лично легендарния италиански ас в ските Алберто Томба. Първите трима получиха и медали от Илона Станева, директор \"Маркетинг и реклама\" на FIBANK. Те са от бимитираната серия от сребро и злато направени за 10 години Световна купа в Банско. Илиана Захариева, директор \"Корпоративни комуникации\" на А1 връчи на призьорите подаръци от водещия български телеком. Много малко не стигна на звездата ни Алберт Попов да влезе в топ 30 на първия манш и да си осигури място за втория. Йоан Тодоров пък зае 51-о място.", "date": "2019.02.24", "title": "Кристоферсен спечели гигантския слалом в Банско"}
{"url": "https://standartnews.com/sport/lyubo-penev-sluchi-se-tova-za-koeto-govorikh-385877.html", "text": "Любослав Пенев сподели мнението си след загубата на неговия ЦСКА-София с 1:0 в дербито с Левски. Ел Голеадор не пропусна да даде коментара си по адрес на съдията Владимир Вълков, който даде спорен директен червен картон на Едвин Джеси за нарушение срещу Иван Горанов.  “Играхме добре, въпреки че почти 50 минути бяхме с човек по-малко. Бяхме близо да изравним след тази наша грешка. Допуснахме недоразумение и се получи този автогол. Имаме скоростни футболисти и искаме противникът да бъде изненадан. За мен лично няма червен картон. Ако за съдията има такъв, би било редно да покаже и червен картон на играч от Левски. Защото имаше такива ситуации за втори жълт или директен червен картон. Например ситуацията при гола. Главният и четвъртият съдия си прехвърлят отговорността - видях, не видях… Стоянов гледа от четири метра и трябва да види. Участваше съвсем целенасочено, но само когато има фаул срещу Левски. За фаулове срещу ЦСКА не помага. Джеси слага ръка на рамото - червен картон. Секунди след това удар срещу Турицов, но четвъртият съдия не помага. Загубихме с един удар, но не заслужавахме това”, коментира Любо Пенев, след което се върна към думите си от вчера, главният съдия Владимир Вълков е гласен за бушон. “Винаги говоря за футбол. Не виждам нищо странно да се коментират съдиите. Това, което казах вчера, се случи днес”, добави той. Пенев сподели, че отборът му се нуждае от нови попълнения. “Имаме класа, но тя не е достатъчна. Имаме нужда от още качествени футболисти, за да е по-сериозна конкуренцията. Не вкарахме гол. Първото и второто имахме по две-три ситуации, но последния пас ни липсваше”, завърши Любо Пенев.", "date": "2019.02.24", "title": "Любо Пенев: Случи се това, за което говорих"}
{"url": "https://standartnews.com/kultura/dvama-dublori-na-fredi-merkyuri-na-oskarite-385885.html", "text": "Двама артисти, които се изживяват като второто „аз“ на Фреди Меркюри, ще излязат в Долби театър в Ел Ей, пред който е опънат червеният килим на Оскарите. Адам Ламбърт, вокалът на „Куин“, ще забие с мегазвездите и продуцентите на \"Бохемска рапсодия\" Брайън Мей и Роджър Тейлър на церемонията по раздаването на наградите. С тях обаче ще бъде и Рами Малек, който най-вероятно ще получи статуетката за главна роля в едноименния касоразбивач. Актьорът успя да раздели на две и публиката, и критиката, и целия свят с превъплъщението си в образа на един от най-великите шоумени на всички времена Фреди Меркюри. Залаганията при дамите с основни партии клонят към Глен Клоуз за „Съпругата“, която преди броени часове получи приза „Независим дух“. Би следвало страхотната дама най-после да грабне  „Оскар“ след серия от номинации пред годините. Най-силната й конкурентка е Оливия Колман във  „Фаворитката“. Приблизително ясно е как биха били разпределени наградите между трите супер хита на сезона  – политически коректният и в същото време много качествен „Зелената книга“ с Димитър Маринов може би ще стане „най-добър филм“, Йоргос Лантимос вероятно ще бъде обявен за режисьор номер едно за „Фаворитката“ плюс Ема Стоун или Рейчъл Уайз с „Оскар“ за поддържаща роля, а „Рома“ на  Алфонсо Куарон сигурно ще вземе отличието за най-добра чуждоезична  лента плюс за сценарий и кинематография. Музикалните статуетки са за „Роди се звезда“.  „България ще стъпи на червения килим и аз съм много горд. Усещам се като  Пепеляшка, когато й казват, че ще отиде на бала. Моментът, в който всичко, за което си работил, всичко, за което си мечтал, се признава, е наистина уникален”, споделя Димитър Маринов часове преди да тръгне за Долби театър.  ", "date": "2019.02.24", "title": "Двама дубльори на Фреди Меркюри на Оскарите"}
{"url": "https://standartnews.com/biznes/brzite-krediti-tsakat-s-taksa-garantsiya-385876.html", "text": ", според които не трябва да изискват по-високи лихви от онези, които имат право да събират по закон. Според поправките отпреди няколко години, горната граница на лихвата, която фирмите за бързи кредити могат да искат от потребителите, е пет пъти законната лихва. За заложните къщи пък таванът на оскъпяването е 3%. Небанковите институции, които отпускат заеми, обаче намериха начин да заобикалят закона. Те обявяват ниски лихви, но след това изискват от кандидата за кредит да представи поръчител или банкова гаранция в срок до три или пет дни. Тъй като обикновено хората, които се възползват от този вид услуги, нямат възможност за подобно нещо и често дори са в сивата икономика, фирмата предлага \"улеснение\" - нейно подразделение да стане гарант. Първоначално, когато влезеш в сайта на компанията и кликнеш върху нейния калкулатор, за да провериш какви вноски ще заплащаш върху дадена сума, те изглеждат съвсем поносими и лихвите са съвсем малко по-високи от банковите. В момента, в който се съгласиш кредиторът ти да се превърне в твой гарант посредством друго негово дружество,  . При начисляването на така наречената \"такса гаранция\" се случва заем от 1000 лева да се оскъпи така, че накрая да се наложи да върнеш над 2000. Клиентът има право да откаже услугата и кредита, но много от финансово притиснатите хора приемат да се възползват от услугата. Единствените реално неоскъпяващи се кредити са рекламираните \"първи заем до заплата\" на някои от водещите компании в бранша, където можеш да получиш до 500 лева и, ако ги изплатиш до 30 дни, наистина няма да се наложи да внасяш лихва. Заложните къщи, чиито лихви също бяха поставени в регулация, пък използват друга вратичка - освен ниската лихва, те начисляват и \"такса за съхранение\", която е по-висока от лихвата и не е регламентирана в нормативни документи.    ", "date": "2019.02.24", "title": "Бързите кредити цакат  с такса \"гаранция\""}
{"url": "https://standartnews.com/lifestyle-lyubopitno/kazanlshki-martenitsi-s-dzhodzhen-obikolikha-sveta-predi-da-stignat-pol-385860.html", "text": "Повече от 21 хиляди км е пропътувало писмо с казанлъшки мартеници и пакетче джоджен, наричано още гьозум, докато стигне до адресата си в немския град Нюрнберг.  Оригинлните мартеници, дело на казанлъшки майстори, и пакетче домашен джоджен са  изпратени на 6-ти февруари с бърза пратка, но без опция за проследяване от казанлъшката централна поща за Германия, съобщи елестронния сайт zakaanlak.com.  \r\n Пратката би следвало да е при получателя си в рамките на 3-4 дни, заради опцията за приоритетност, но без баркод за проследяване. Незнайно как казанлъшките мартеници обаче поемат  за голям град в САЩ стигат там за същото време, за което би трябвало да са в Германия- на 10-ти февруари.  \r\n В американските пощи установяват заблудения път на писмото и след проверка на съдържанието на пакетчето, заради специфичния мирис на гьозума в него, го преопаковат и препращат отново в Европа. Този път писмото поема за вярната дестинация- Нюрнберг, Германия, където междувременно вече се издирва и от изпращача, и от получателя заради странното закъснение.  \r\n  След 16 дни пътувания по въздух,  6 дни преди 1 март, казанлъшките мартеници са стигнали до своя получател - семейство от Казанлък, което живее в Нююрнберг. Нашенци ще могат да се закичат с червено-белия български амулет за здраве и берекет, както е прието у нас, в първия ден на март.  \r\n ", "date": "2019.02.24", "title": "Казанлъшки мартеници с джоджен обиколиха света"}
{"url": "https://standartnews.com/kultura/dimitr-marinov-ss-zelenata-kniga-vlyazokh-v-golyamata-igra-385891.html", "text": "С участието ми в „Зелената книга“ влязох в голямата игра. Това каза в интервю за „Стандарт“ Димитър Маринов, който играе във филма на Стивън Спилбърг и Питър Фарели, който е в топ 3 на фаворитите за „Оскар“. Актьорът, спечелил възторга на водещи кинаджии в Холивуд, ще представи лентата на \"София филм фест\" през март. \r\nПовече от четвърт век Маринов живее и работи в Страната на неограничените възможности, където остава след турне през 1990-а. Димитър е ученик на Крикор Азарян. Не успява да попадне във ВИТИЗ от раз, тъй като по рождение е политически неблагонадежден. Той е осиновен в семейството на известните предприемачи Маринови, а на всичкото отгоре се опитва да избяга от България още през соца, заради което пък попада в затвора. Ето какво още разказа Димитър за \"Стандарт\": \"Никой не обръща внимание на Оскарите. Те не са доказателство нито за талант, нито за възможности. Затова могат да бъдат спечелени от тези, които най-малко ги заслужават. Оскарите са политическа пропаганда – винаги е било така. Но никой не смее да коментира каквото и да било. Може да му коства живота, кариерата, бъдещето. Всички мълчат, всеки се е свил и го е страх дори да говори. В Холивуд всичко е политика – и това не е новина. А сега всичко се клати – и от ляво, и от дясно. Най-притеснително е, че качествата и достойнствата се оценяват по цвят, етнос, националност, а не по талант и възможности. Демократите години наред викаха срещу републиканците: Да гледаме човешкото. А правят точно обратното. Най-гадното и най-тъжното е, че забравихме да се отнасяме един към друг като нормални хора\". \r\nНа въпрос коя е неговата реплика в „Зелената книга“, която обръща действието във филма, Димитър Маринов отговаря: “На последния коледен концерт в Алабама моят герой казва: „Не е достатъчно да си гений, трябва кураж, за да промениш човешките сърца“. Албена Атанасова", "date": "2019.02.24", "title": "Димитър Маринов: Със „Зелената книга“ влязох в голямата игра"}
{"url": "https://standartnews.com/biznes/zashcho-poskpvat-gorivata-385862.html", "text": "Венецуела е страната с най-големите петролни резерви в света. Въпреки това тя е в тежка криза. Има ли връзка между събитията във Венецуела и растящите цени на петрола на световния пазар? \r\nОт началото на месеца цените на бензина и дизела в световен мащаб отново вървят нагоре. Особено изразително горивата поскъпнаха през последната седмица. Според германския автомобилен клуб ADAC, германските шофьори плащат в момента средно по 1,337 евро за литър бензин-супер и по 1,265 евро за литър дизел, пише „Дойче Веле“. \r\nОсновната причина за поскъпването са покачващите се цени на суровия петрол. Един барел от сорта Брент струва актуално около 66 долара - с 3 долара повече, отколкото преди една седмица. Кризата във Венецуела също играе роля, но във всеки случай малка, казва експертката по горивата Дора Борбъли от Dekabank. Защото Венецуела произвежда само около 2 процента от световния добив на петрол - 2,1 милиона барела. \r\nНамаляването на добива с 1,2 милиона барела дневно, за което се договориха държавите от Организацията на страните износителки на петрол (ОПЕК) и Русия, ще окаже по-голям ефект върху цените на горивата. През есента те се договориха за изравняване на търсенето и предлагането на суров петрол, които се очаква да се случи през април тази година. \r\n  Саудитска Арабия е с по-голям принос от останалите страни-производителки за сегашното поскъпване на петрола. Кралството успя да убеди Нигерия да намали добива си на петрол. Същото обеща да направи и Русия. Но цената скочи повече от очакваното: от началото на годината поскъпването е с 30 процента - 57 долара за барел от американския лек петрол WTI и 66 долара за сорта Брент. Дора Борбъли смята, че към средата на годината цените ще се задържат на ниво между 60 и 65 долара за барел. \r\nВ Германия цената за литър бензин-супер за кратко време се покачи до 1,35 евро, за да се стабилизира около нивата от началото на годината. Причината е, че разходите за преработка на суровия петрол в рафинериите намаляха, така че поскъпването на цените на суровия петрол не се усеща от шофьорите. \r\nЕкспертът по суровините към Комерцбанк Карстен Фрич предполага, че кризата във Венецуела няма да играе почти никаква роля на петролния пазар и в бъдеще. Защото страната намери нов купувач за своя петрол - Индия сега запълва празнината, оставена от САЩ. Америка от своя страна продължава усилено да добива петрол. Защото производителите на шистов газ междувременно могат да покриват разходите си и при цена на суровия петрол от 50 долара. Затова петролът в САЩ е в изобилие и торпилира политиката на ОПЕК и съюзниците ѝ като Русия. \r\nСаудитска Арабия трябва да се примири с факта, че американците имат изгода от намаляването на добива, казва Карстен Фрич. Защото страната губи дялове от пазара в Персийския залив. Руснаците обещаха, че също ще дадат своя принос за ограничаване на производството. Под въпрос е обаче дали те са готови и на по-нататъшно свиване на производството. \r\nВ средата на април държавите от ОПЕК и нейните съюзници ще проведат следващата си среща, за да обсъдят по-нататъшната си политика за добив на суров петрол. Карстен Фрич смята, че до края на годината цената на суровия петрол може да достигне до 70 долара за барел. Тъй като обаче и стойността на еврото ще се повишава, шофьорите в европейското пространство няма да усетят толкова силно покачващите се цени на суровия петрол, се казва в анализа.", "date": "2019.02.24", "title": "Защо поскъпват горивата"}
{"url": "https://standartnews.com/biznes/bvp-skochil-s-30-mlrd-lv-za-10-godini-385828.html", "text": "Брутният вътрешен продукт (БВП) на България е нараснал с 30%, или с около 30 млрд. лв., за последните 10 години, съобщи заместник-министърът на икономиката Александър Манолев по време на десетия Зимен университет на МГЕРБ в Сандански, съобщиха от партията. По думите му износът ни се е увеличил повече от два пъти от 2009 г. досега и вече надхвърля 56 млрд. лв. Според него в икономически план страната е направила сериозна крачка напред. \"Имаме исторически шанс, ако запазим стабилността и се възползваме от възможностите. Но трябва да спрем да се разделяме по всяка тема\", казал Манолев. В топ 10 на нашите пазари има само една държава, която е извън ЕС - Турция, но пък търговските ни отношения с нея са много важни и динамични, посочил Манолев. Сред другите страни извън ЕС България развива най-интензивна търговия със Сърбия, САЩ, Руската федерация и др. Китай е все по-близо до влизане в топ 10 на страните, за които реализираме експорт, казал той. По думите му всяка година в България се създават по 10 000 нови работни места от частния сектор. Инвестициите в страната устойчиво растат през последните години, а за 2018 г., по предварителни данни на НСИ, те ще достигнат 20 млрд. лв., посочил още Манолев.", "date": "2019.02.24", "title": "БВП скочил с 30 млрд. лв. за 10 години"}
