{"url": "https://www.standartnews.com/mneniya/2019-perestroyka-na-svetovniya-red-381812.html", "text": "Когато се споменава, че според китайските традиции новата 2019 г. ще премине под знака на свинята (прасето, глигана), не могат да се избегнат насрещните саркастични усмивки. Но и Китай започва да заема все по-важни позиции в света, и свинята има достатъчно основания за уважение. Даже, ще се съгласите, свинята има много по-хуманно поведение, отколкото доста представители на двуногите изправени бозайници от Homo sapiens. Свиня никога не е предизвиквала световни войни, свиня никога не е лобирала или вземала подкупи, свиня никога не е обещавала България да се оправи за 800 дни или минималните пенсии да станат веднага 300 лв. Така че да уважаваме достойнството на представители на тази вероятно „по-мъдра“ цивилизация, от която има какво да се поучим! Сега обаче да помислим по „човешки“. Ако за повечето хора по света отминалата 2018 г. бе само преди 365 дни „очакваното по-добро бъдеще“, то накрая  . След 2018 г. нито са овладени климатичните промени, нито е налице по-добро международно сътрудничество, нито демокрациите победиха авторитарните режими, нито върховенството на закона се наложи над олигархиите и мафиите, нито медиите се превърнаха в царството на истината и точността, нито Европейския съюз стана по-обединен, нито България доближи средното ниво на този съюз. Да погледнем истината в очите: „Новият завет“ на Фукуяма, който обещаваше „края на историята“ и повсеместния възход на либерално-демократичните общества, просъществува като водеща идеология по-кратко, отколкото знаменитият „Манифест на комунистическата партия“, който още има заклети фенове. Но ако отминалата година ни поднесе тези неблагополучия, няма ли човечеството общата мъдрост да се поучи от тях и да поеме по правилните посоки през новата 2019 г.?! Налице ли са  ? И то в правилна посока? Ще продължи ли Европейският съюз да страда от интелектуалния си ишиас? Ще почерпи ли България нови възможности от преустройството на световния ред? Впрочем, въпросите, насоките и   отдавна чукат на вратата. Първата и най-необходимата част от промените (ако се доверим на експертите на ООН) е  . Това, от което се нуждае светът, е повече политическа воля и по-далновидно управление на демографския растеж, свързаното с него изискване за по-висока степен на потребление, а последното – с „разумен“ икономически растеж, базиран върху модерни, а не върху демодирани технологии. И въпреки че се намираме в ерата на „шестото измиране“ – антропогенното, то е отричано на основата на важна причина – понеже през зимите става студено (по думите на Президента на САЩ). Остават само 12 години, за да се ограничи затоплянето, твърди ООН; същевременно петролните гиганти BP и Shell прогнозират че глобалните температури ще се повишат с 5° C до 2050 г. – тогава, когато няма да ни има. Именно по причината че цивилизацията е много малко вероятна при изменение с повече от 3.5° C. Няма убедителни свидетелства, че през 2019 г. обединеното човечество ще предприеме мъдри и отговорни планове за промяна – печалбите, икономическият растеж и старите технологии са над хората и природата! Вижте уж мъдрата столица София, мислете за света – нищо съществено не се променя. Втората глобална задача на глобалната перестройка е  . Очертаващата се тенденция обаче е: „повече въоръжения – по-малко горещи войни – но повече търговски войни“. , оттегляне от някои международни споразумения, натискът за минимум 2% военен бюджет на страните-членки на НАТО, опитът да се направи „Америка отново велика“ – нищо от това не предвещава бленувания „вечен“ световен мир, даже в „общия европейски дом“. НАТО, започвайки своето съществуване през 1949 с 12 страни-учредителки, сега доволства с 29 членове. От този факт – разширяването на изток – обаче недоволстват Русия, Китай и други страни, които се чувстват застрашени. Изглежда, пружината е натисната до краен предел, „омекотяването“ на напрежението може да стане само с решителни стъпки на Доналд Тръмп и другите регионални лидери. Изказването на президента на САЩ в навечерието на Нова година бе знаково: „Съединените щати повече не могат да продължават да бъдат световен полицай. Ние сме пръснати по целия свят. Намираме в страни, за които повече хора даже не са слушали. Честна дума, това е нелепо.“ Тези думи напомнят духа на късния Горбачов. Ще си стиснат ли ръцете Тръмп, Путин и Си Дзинпин? Ще отиде ли по-нататък Тръмп, като последва примера на Горбачов и изтегли американските войски от Германия, още повече че германският външен министър е категоричен че „Германия ще се противопостави на нови ядрени ракети в Европа“? Отговорът се корени другаде: имат ли желание военно-промишлените комплекси на всички страни да се ориентират към хранително-вкусовата промишленост, производството на слънчеви панели и електромобили? Много по-лесно е, засега, да носиш звездички, лампази и фуражка, отколкото гаечен ключ.  обаче са възможни. Оттеглянето на САЩ от Сирия и ограничаването на контингента в Афганистан са малки, но важни сигнали за „прохождане“ към един по-спокоен свят. Още повече че даже 1/1000 от световното въоръжение да влезе в действие, настъпва свършекът на света, но не по Нострадамус. И все пак, ако не се „използват“ за тези цели въоръженията, как ще се постигне растеж на военно-промишлените комплекси (включително и българския)?! Със сигурност тук-там (мъдро е: по-далече от границите на САЩ и ЕС, нека други да гинат) генералите подготвят „умиротворителни“ войни и „цветни“ революции, които носят добри печалби на глобалните икономически играчи. Но дали са за предпочитане пред споразумението на САЩ и Северна Корея и още по-дълбокото сближаване между Северна и Южна Корея? Приветстваме последното, не искаме повече хардлайнери и техните войни! И обратно,   са възможни. От януари 2018 г., когато администрацията на Тръмп обяви тарифи за внесени слънчеви панели и перални машини, годината бе белязана от ескалиращи „търговски войни”, водена предимно, но не изключително, от САЩ срещу Китай, срещу ЕС, срещу който е „подходящ и виновен“ за загубата на работни места, на печалби и растеж. Текущите спорове за тарифите сериозно подкопаха смисъла на Световната търговска организация, Световната банка и МВФ, които още живеят в „прекрасния либерален свят“ и задълбочиха взаимното недоверие в световен мащаб. Третата възможна насока на глобалната „перестройка“ може да бъде насочена към  . Ако продължава нарастването на глобалното неравенство, то „голямата, красива стена“ на Тръмп с Мексико няма да оправи работата; Европейският съюз също трябва да се подготвя за прием на към 1 млрд. (не е грешка, не е 1 млн.!) климатични, военни, екологични, социални и всякакъв друг вид мигранти. Ще седнат ли на „кръглата“ глобална маса заедно Китай, Индия, ЕС (не отделно Германия, Франция и т.н.), САЩ и всички други заинтересовани страни, за да се постигне пръв Глобален пакт за развитие, стабилност и солидарност? Или, както умници „експерти“ от великите сили предричат, най-важно е да оцелее „златният милиард“ от богатите страни? Съдбата чука на вратата, но това почукване няма да трае безкрайно. „Прави мир и любов, а не война“ – старият лозунг от времената на Уудсток се оказа доста устойчив! Четвъртата „перестройка“ се отнася до  . Със сигурност неблагополучията, които съпътстваха ЕС през миналата година, не бяха породени от „дългата ръка“ на Путин или ишиаса на Юнкер; ЕС е организирана така, че да бъде от полза най-вече на най-развитите страни в нея. Колкото и да са „обилни“ прочутите еврофондове, не трябва да се пропуска простото счетоводство, че преките и косвените демографски загуби на „периферните“ страни като Литва, Латвия, Естония, Полша, Румъния и България се изчисляват на стотици милиарди евро. Например, България е „инвестирала“ около 40 млрд. евро в жива работна сила, която след това е била подарена на по-развитите страни; а пропуснатите ползи от този подаръчен пакет са над 400 млрд. евро. Кой и как ще ни компенсира? Никой и никак! Затова сега в ЕС всеки дърпа чергата (фондовете и хората) към себе си, а общото – кучета го яли. ЕС може и да е богат, но не е убедителен пример и морален лидер – именно поради липсата на координация, на възможности за по-хармонично развитие на по-слабите страни и на провеждането на единна вътрешна и външна политика. Проблемът не е в лидерството (Юнкер, Меркел или Макрон) а в липсата на ясен поглед към общото бъдеще отвъд 2020 г. и съпътстващите го програма и ресурси. Но и тук общата какафония няма да продължи вечно, Великобритания бе първата отлетяла лястовичка, а – с извинения – страни като сегашните кандидат-членки трудно могат да компенсират тази загуба. Впрочем, новите глобални играчи като Китай, Русия, Япония и т.н. няма да чакат Европейският съюз (в тази си „спортна“ форма) да продължава да претендира за шампионска световна титла. така че или ще влиза във форма, или…??? Петата  . 51-вата страна по Индекс на човешкото развитие, 1-вата страна по неравенство в ЕС, последната по „догонващо развитие“ в съюза, колкото и да ни се иска да бъде „стабилна“, не ни се ще да е по именно по тези показатели. Обратно, на всеки български гражданин му се иска България да е точно обратното – поне сред тридесетте най-развити страни, последна по неравенство и първа по „догонване“. Което, обратно казано, изисква много, много сериозни промени както в идеите на управлението, така и в критериите за „подбор“ на кадри за това управление.  и пряко свързаните с него патриотични „атакуващ орел, крайморски рак и щука F-16“, а да не пропускаме и третия „скрит“ либерален играч (който богатее и при това управление), не изглеждат вечни и убедителни. „Пешките“ и „офицерите“ им, колкото и да се кълнат наляво и надясно в светите „евроатлантически ценности“ и колкото и да се кръстят, кънтят доста често на кухо и остават с впечатлението че изпускат PR пара. В такава ситуация да се опитваш да се харесаш на „началниците“, да си пазаруваш по „политически причини“ самолети от тях, и да си купуваш индулгенции чрез „западните Балкани“ не е най-успешната политика. А дядо им Йоцо ги гледа и ще ги отстреля „демократично“ при първа възможност! Колкото и да си въобразяват сегашните кормчии на кораба България че „знаят правилния курс“, и най-паче че „нямат опозиция“, или че опозицията е в количество = 1 (така си мислят за президента Румен Радев, но и той е част от системата, а не вън от нея, затова той не може да бъде друго, освен словесна опозиция), то нека не забравят че   (партии и коалиции) – а тя е мнозинството. ПЕС (Станишев) и БСП (Нинова) засега са в трудна ситуация, понеже демонстрират че „социалистите“ могат да бъдат диаметрално противоположни „либерали“ и „демократи“, но по-малко социалисти. ДПС засега седи икономически много удобно, но му е неудобно да генерира нови идеи, освен „6% растеж“, добрутро! Ако не знаят как да осъществят този растеж, защо са в парламента? Но „жълтите жилетки“ от Франция – страната, родила революцията от 1968 г.! – подсказват че и в най-съвършените демокрации  ; че европейските ценности като   не са анахронизъм; че там където управление е гноясало и развалено,   (не на „Улицата“, както ни натякват, а в Интернет, уважаеми богати госпожи, госпожици и господа) могат да променят курса на политиката. Ако трябва, ще променят и Конституцията, и Системата. Впрочем, ако Конституцията и Системата в България бяха добри, щяха ли българските граждани така да припържват институциите и политиците? Ако бяха добри, нямаше ли министър-председателят и главният прокурор да знаят кой е реалният собственик на „Юлен“ и не само на него? Значи не са добри и това не е Fake News! Въпреки всичко, нека да бъдем  ! Един свят с 4,5 млрд. години история ще продължава да прави своята еволюция, макар и не винаги по законите на Дарвин; един Европейски съюз на 60 години може да си позволи да бъде все по-мъдър и по-успешен; една страна с 1337 годишна история не може да си позволи да бъде изтрита с гумичката от картата на успешните страни. И не бива!", "date": "2019.01.05", "title": "2019: „Перестройка“ на световния ред?!"}
{"url": "https://www.standartnews.com/svyat/kasapnitsa-v-zala-za-bouling-v-kaliforniya-381815.html", "text": "Мнозина пострадаха при стрелба в зала за боулинг в  Торънс, крайбрежен град на 30 км южно от Лос Анджелис в щата Калифорния, съобщи   \"Дейли мейл\". Полицията в Торънс написа в Туитър, че \"има съобщения за изстрели с много жертви\" в боулинга \"Кейбъл хаус\". Униформените призовават хората да стоят в домовете си и да избягват района на игрището за боулинг. Според един очевидец инцидентът е започнал вътре в залата. Свидетели съобщават, че са чули поне 4 изстрела. Един от посетителите на боулинга е успял да заснеме видео след стрелбата. На кадрите се вижда как около 20-годишен мъж лежи неподвижно на пода, а около него се чуват писъци и плач на останалите посетители. По пода се виждат  кръв, храна и дрехи. По непотвърдена информация най-малко трима души са загинали и четирима са ранени. Мотивите за стрелбата се изясняват. Властите не изключиха вероятността нападателят да е терорист. Според очевидец на нападението престъпникът е заплашвал барман и му е искал пари.  ", "date": "2019.01.05", "title": "Касапница в зала за боулинг в Калифорния"}
{"url": "https://www.standartnews.com/svyat/68-khilyadi-km-zhp-linii-planira-da-postroi-kitay-prez-2019-g-381814.html", "text": "През новата година Китай планира да пусне в експлоатация 6,8 хиляди километра нови железопътни линии, сред които 3,2 хиляди километра се предвиждат за високоскоростни влакове, според съобщението на държавните китайски железници China Railways. През 2018 г. в Китай са пуснати в експлоатация около 4,7 хил. километра железопътни линии, от които високоскоростни - 4,1 хиляди километра. През изминалата година са извършени и повече от 3,3 милиарда пътнически пътувания с влак, а над 4 милиарда тона товари са транспортирани, което е съответно с 9,4% и 9,1% повече в сравнение с 1917 г.. До 2020 г. Китай планира да увеличи дължината на високоскоростните жп линии до 30 хиляди километра, а към 2025-а — до 38 хиляди.", "date": "2019.01.05", "title": "6,8 хиляди км жп линии планира да построи Китай през 2019 г."}
{"url": "https://www.standartnews.com/svyat/zhltite-zhiletki-otnovo-na-protest-381827.html", "text": "\"Жълтите жилетки\" отново блокираха улиците на Франция,  съобщи АФП. Това се случва за осма поредна събота. Няколкостотин протестиращи се събраха на \"Шанз-Елизе\" в  Париж, демонстрации има и в  други градове. Вчера говорителят на правителството Бенжамен Гриво определи тези, които продължават да протестират като агитатори, които искат бунт и да свалят правителството. През последните седмици броят на протестиращите рязко спадна в сравнение с началото на демонстрациите през ноември. Но арестът на Ерик Друе, един от говорителите на движението,  разгневи някои негови поддръжници. Друе беше задържан за около 10 часа. В Париж организаторите призоваха за марш от сградата на Столичната община до парламента и демонстрация на булевард \"Шанз-Елизе\". Социологическо проучване от четвъртък на Odoxa Dentsu показва, че 55% от французите подкрепят протестите на \"жълтите жилетки\".", "date": "2019.01.05", "title": "\"Жълтите жилетки\" отново на протест"}
{"url": "https://www.standartnews.com/svyat/ruskiyat-patriarkh-otgovori-gnevno-na-vselenskiya-podpisvaneto-na-tomo-381822.html", "text": ". Това заяви пред ТАСС днес прессекретарят на патриарха на Руската православна църква, свещеник Александър Волков.  \"Патриарх Вартоломей окончателно се откъсна от световното православие, тръгвайки по пътя на разкола\", каза Волков. Подписването на томоса е нищожно от канонична гледна точка и е трагично за Вартоломей и неговите поддръжници, подписали днес своята духовна капитулация, обяви още прессекретарят на руския патриарх Кирил. По същия начин се изрази и председателят на синодалния отдел на Московската патриаршия по взаимоотношенията на църквата с обществото и медиите Владимир Легойда. \"Томосът е просто лист хартия, резултат от необуздани политически и лични амбиции. Той е подписан в нарушение на каноните и затова няма никаква канонична сила\", написа Легойда в своя блог в месинджъра \"Телеграм\". Той допълни, че приближава един от главните християнски празници, радостта от срещата с който не може да бъде отнета от никакви политически сили. \"Както и да се опитват някои украински политици с помощта на истанбулския патриарх да отнемат Рождество Христово (Б.р.: В Русия и Украйна то се отбелязва по стар стил на 7 януари) от милионите вярващи в Украйна, то все пак ще настъпи\", отбеляза Легойда, предаде БТА.", "date": "2019.01.05", "title": "Руският патриарх отговори гневно на Вселенския"}
{"url": "https://www.standartnews.com/svyat/pravoslavnata-tsrkva-na-ukrayna-nezavisima-381817.html", "text": " Това стана днес по време на церемония в Истанбул, на която вселенският патриарх Вартоломей – духовният водач на православните християни от цял свят, подписа декрета за автокефалия на новата украинска православна църква.  Така официално приключи процеса по отделянето от Москва, договорен през октомври миналата година. Вартоломей ще връчи така нареченият „томос“ (указ, постановление на предстоятел на поместна църква по важен въпрос засягащ църковното устройство и организация) за автокефалност на украинския митрополит Епифаний на 6 януари, съобщи бТВ.  Официалните церемонии преди подписването на документа започнаха с литургия в църквата „Свети Георги“, на която присъства и украинския президент Петро Порошенко. В неделя - денят, в който според Юлианския календар се празнува Бъдни вечер, томосът ще отпътува за Украйна. В понеделник – на Коледа, в Киев се очакват всенародни тържества по повод независимостта на Украинската православна църква.", "date": "2019.01.05", "title": "Православната църква на Украйна – независима"}
{"url": "https://www.standartnews.com/svyat/ukrainskata-tsrkva-se-otdeli-ruskiyat-patriarkh-besen-obzor-381828.html", "text": "Скандалът около Православната църква на Украйна се разрастна. Вселенският патриарх Вартоломей разписа отделянето й от Москва, а руският патриарх Кирил заяви, че това окончателно откъсва Вселенската патриаршия от световното православие. Всичко започна сутринта в Истанбул. На специална церемония  вселенският патриарх Вартоломей – духовният водач на православните християни от цял свят, подписа декрета за автокефалия на новата украинска православна църква. Така официално приключи процеса по отделянето от Москва, договорен през октомври миналата година. Вартоломей ще връчи така нареченият „томос“ (указ, постановление на предстоятел на поместна църква по важен въпрос засягащ църковното устройство и организация) за автокефалност на украинския митрополит Епифаний на 6 януари, съобщи бТВ. Официалните церемонии преди подписването на документа започнаха с литургия в църквата „Свети Георги“, на която присъства и украинския президент Петро Порошенко. В неделя - денят, в който според Юлианския календар се празнува Бъдни вечер, томосът ще отпътува за Украйна. В понеделник – на Коледа, в Киев се очакват всенародни тържества по повод независимостта на Украинската православна църква. Подписването на томоса за разколниците в Украйна окончателно откъсна Вселенската патриаршия от световното православие,  коментира веднага пред ТАСС прессекретарят на патриарха на Руската православна църква, свещеник Александър Волков. \"Патриарх Вартоломей окончателно се откъсна от световното православие, тръгвайки по пътя на разкола\", каза Волков. Подписването на томоса е нищожно от канонична гледна точка и е трагично за Вартоломей и неговите поддръжници, подписали днес своята духовна капитулация, обяви още прессекретарят на руския патриарх Кирил. По същия начин се изрази и председателят на синодалния отдел на Московската патриаршия по взаимоотношенията на църквата с обществото и медиите Владимир Легойда. \"Томосът е просто лист хартия, резултат от необуздани политически и лични амбиции. Той е подписан в нарушение на каноните и затова няма никаква канонична сила\", написа Легойда в своя блог в месинджъра \"Телеграм\". Той допълни, че приближава един от главните християнски празници, радостта от срещата с който не може да бъде отнета от никакви политически сили. \"Както и да се опитват някои украински политици с помощта на истанбулския патриарх да отнемат Рождество Христово (Б.р.: В Русия и Украйна то се отбелязва по стар стил на 7 януари) от милионите вярващи в Украйна, то все пак ще настъпи\", отбеляза Легойда, предаде БТА.", "date": "2019.01.05", "title": "Украинската църква се отдели, руският патриарх – бесен (ОБЗОР)"}
{"url": "https://www.standartnews.com/svyat/zemetresenie-s-magnitud-47-raztrsi-albaniya-381788.html", "text": "Епицентърът се намира на 125 км южно от столицата Тирана и е бил с дълбочина 10 км. Към момента няма данни за нанесени щети и ранени или загинали хора.", "date": "2019.01.05", "title": "Земетресение с магнитуд 4.7 разтърси Албания"}
{"url": "https://www.standartnews.com/svyat/trmp-se-gotvi-da-preskochi-kongresa-zaradi-stenata-s-meksiko-381820.html", "text": " Президентът Доналд Тръмп се срещна с лидерите на Конгреса. Той настоява да бъдат отпуснати 5 милиарда долара за изграждане на стена по границата с Мексико, съобщи бТВ. Демократите, обаче, не са съгласни с това искане. Заради липсата на консенсус, вече втора седмица федералното правителство е частично затворено. Тръмп заплаши, че това може да продължи месеци и дори години и добави, че не се нуждае от одобрението на Конгреса, за да изгради стената. „  Можем да го направим. Все още не сме направили стъпки в тази посока, но това не е изключено. Може да обявим извънредно положение и ще построим стената много бързо. Все пак ще се опитаме да постигнем споразумение, преговорите продължават”, обяви американският президент.", "date": "2019.01.05", "title": "Тръмп се готви да прескочи Конгреса заради стената с Мексико"}
{"url": "https://www.standartnews.com/svyat/preduprezhdenie-za-visoka-lavinna-opasnost-v-tsentralna-i-iztochna-evr-381795.html", "text": "Предупреждения за много студено време и сняг не само у нас, но и в цяла Европа. По планините в Централна и Източна Европа е обявена висока лавинна опасност. Спасителите апелират туристите да изчакат няколко дни обстановката да се нормализира, преди да предприемат преходи или извънпистово каране. Бедствено остава положението на много места в Италия, Полша, Словакия и дори Гърция. Заради силния вятър преспите достигат до един метър. Гръцките власти въведоха ограничения за движение на тежкотоварни автомобили в редица възлови трасета в страната, включително и по магистралата за Солун. Снежният фронт продължава настъплението си, като се очаква в следващите дни температурите да продължат да падат. ", "date": "2019.01.05", "title": "Предупреждение за висока лавинна опасност в Централна и Източна Евр"}
{"url": "https://www.standartnews.com/mneniya/bakterii-otselyavat-kato-kopirat-chuzhda-dnk-381806.html", "text": "„Живяла някога една мъдра сляпа старица. Тя била дъщеря на роби и къщурката й се намирала извън града. Мъдростта й била добре позната, а славата й се носела надлъж и нашир. Един ден пакостливи младежи решили да скроят на старицата номер. Отишли при нея, а единият я попитал: Стара жено, аз държа в ръката си пеперуда. Кажи дали е жива, или мъртва. Жената не отговорила, защото не можела да види нито тях, нито какво държат в ръцете си. Тогава те повторили въпроса си: Жива ли е пеперудата, или мъртва? Мълчанието било нейният отговор. Тя се замислила, защото прозряла намеренията им. Ако кажела, че пеперудата е жива, те щели да я стиснат и убият, за да докажат, че не е познала. А ако кажела, че е мъртва, щели просто да я пуснат да излети от ръцете им. Старицата мислила дълго, а младежите започнали да се кикотят, щастливи, че са я хванали натясно. Накрая жената казала спокойно, но твърдо: \"Не знам дали пеперудата е жива или мъртва, нейния живот е във вашите ръце“. С тази притча ще поставим началото на Новата 2019 с едничката цел да направим така, че тя да бъде коренно по-различна от изминалата година. Разбира се, това може да се случи само ако вникнем в по-горе изредените думи и ги осмислим, защото те носят много послания, които могат да направят живота ни по-смислен. Ние, хората, винаги сме се възхищавали на тези прекрасни създания пеперудите, олицетворяващи силата на майката природа. Но дали си даваме сметка, че за да се првърнат в толкова изящни същества, те премнават през може би доста тъмен период, белязан от отблъскващата човека с вида си гъсеница. Трансформацията, която преживяват, ги превръща в едно от най-забележителните с красотата си живи твари. Всъщност пеперудата е доста древен символ, срещан още в египетските йероглифи. Същият бива свързван със способността за превъплъщение, като и с душата. Смята се, че най-голямо значение за пеперудата от гледна точка на символиката има нейният жизнен цикъл на развитие, защото изначално тя е неприятната гъсеница, хранеща се с листа на растения – символизирайки живота на човека. След това тази гъсеница се трансформира в какавида –пашкул, който опазва живота на съществото да оцелее в суровия зимен период. Този етап символизира края на живота - смъртта. Напролет обаче от същия този тъмен пашкул излиза на бял свят пеперудата, олицетворяваща възраждането на душата. Поради това и тя се сичта именно за символ на душата на човека и идеята за прераждането. Факт е обаче, че пеперудите не могат да оцеляват дълго в студа, поради което и сме свикнали да ги виждаме предимно през летните и топли месеци. Въпреки това, през изминалата година в студените дни доста често можеше да бъдат забелязани нощни пеперуди на определено място в България. Подобно явление се е срещало през 2007 година и очевидно е направило доста скромно впечатление. Интересно е какво ли означава обаче тяхното присъствие в един буквално убийствен за тях период от годината? Какво ли вещае това? Със сигурност появата им подсказва, че нещо в климата не е както трябва. Поради простата причина, че за да се покажат на бял свят, нещо трябва да ги е заблудило. Явно подобно действие не влияе само и единствено на хората, тъй като за доста от прегрешенията си ние обичаме да виним заблудата. Но колко пъти в живота е позволено на човек да се заблуди и какви са последиците? Обикновено никога добри. Особено, когато говорим за здраве. Доста заболявания са взаимствали поразително много от развитието на пеперудите. Позволяваме си да направим този паралел, но с малкото уточнение, че те не се превръщат в приказно красиви същества, а в точно обратното. Иначе казано, болестта се заражда от „грозновато създеание“ и с времето се превръща в ужасно чудовище, отнемащо жизнените сили на човека. Представителите на патогенните микроорганизми също могат да се похвалят със способността да приемат нови „образи“. Тази им „дарба“ днес затруднява повече от всякога медицината и кара стотици люде по света да страдат от различни по рода си заболявания.  Бактериите са изключително гъвкави организми, които имат уникалната способност да приемат чужда ДНК и/или да я копират. Това им дава еволюционно предимство и им помага да оцелеят в непрекъснато променящата се околна среда. Например, те могат да придобият ДНК, която ги прави устойчиви на лекарствени препарати /антибиотична резистентност/. Да не говорим, че един болестотворен организъм е в състояние да провокира повече от един вид заболяване, покосявайки различните органи в човешкия организъм. Да вземем за пример Staphylococcus aureus – много добре познат патоген, но въпреки това не чак толкова лесен за елиминиране. Същият може да разболее човек, предизвиквайки какво ли не. Инфекцията с него би могла да се прояви под много различни форми, тъй като бактерият има способността да преминава през кръвния поток и да зарази почти всяко кътче в тялото, особено сърдечните клапи, провокирайки  ендокардит, и костите, където започваме да наблюдаваме развитието на остеомиелит.  Почти същото е положението и за по-малко споменаваните микрококи - род бактерии в семейството Micrococcaceae. Mикрококите се срещат в различни водиве среди, включително вода, прах и почва. Изолирани са от човешка кожа, животински и млечни продукти, че дори и бира. М. luteus например, паднал върху човешката кожа,  превръща с помощта на съединения потта в  неприятна миризма. Те могат да растат добре в среда с ниска концентрация на вода или сол, включително спортни облекла, направени със синтетични тъкани. Макар и да не са спорообразуващи, клетките на микрококите могат да оцелеят за продължителен период от време, както при температури на охлаждане, така и в условия с ниско съдържание на хранителни вещества. Счита се, че микрококът е сапротрофен организъм, въпреки че може да бъде опортюнистичен патоген, особено при гостоприемници с компрометирана имунна система. Може да бъде труден за идентификация като причнител на инфекция, тъй като обикновено присъства в кожната микрофлора, а и рядко е свързан с болести. Микрококите могат да бъдат отнесени към инфекции, включително рецидивираща бактериемия, септичен шок и артрит, ендокардит, менингит и кавитационна пневмония. Малко по-различна е ситуацията при мелиоидозата (болест на Уитмор или псевдосап) - инфекциозно заболяване, причинено от Burkholderia pseudomallei – бактерия,откриваща се в почвата и водата. Предимно засяга човешкия вид, както и някои видове домашни и диви животни. Заразяването с причинителя се случва при вдишване на въздух, контаминиран с него, поглъщане на замърсена храна, контакт със заразени животни или чрез ухапване от насекоми. Основният източник на инфекцията са заболели животни, отделящи бактерията чрез мляко, екскременти, носни секрети и други.  Мелиоидозата е сложно заболяване от гледна точка на симптоматиката, която може да остане за дълъг период от време скрита. Първоначално тя се проявява с много общи признаци като главоболие и слабост на организма. На по-късен етап се появяват и повишена температура, втрисане, затруднено дишане, болки в гърдите и корема, кашлица, фарингит, повръщане, артрит, менингит и други. При ескалиране на заболяването е характерна проявата на гърчове, образуване на абсцеси в белия дроб, увреждане на сърцето, мозъка, очите, бъбреците и други ключови органи в тялото. За мъжкия пол е изключително опасно, когато мелиоидозата засягне простатата, тъй като това прави възможно предаването на инфекцията по полов път. Като цяло след заразяването заболяването може да протече под наколко форми, вклюващи септична, която се дели на свръхостра, остра и подостра, белодробна, проявяваща се под вида на бронхит, пневмония, кървава носна секреция, възли и язви по носната лигавица или латентна (скрита). Последната е най-опасна поради причината, че прави откриването и респективно лечението много комплицирани, което пък от своя страна поставя оцеляването на заразения под голям въпрос. Но все пак както казва Софокъл: „Времето разкрива всичко скрито и прикрива всичко ясно“.", "date": "2019.01.05", "title": "Бактерии оцеляват, като копират чужда ДНК"}
{"url": "https://www.standartnews.com/biznes/rayfayzenbank-rstt-na-bvp-prodlzhava-da-se-zabavya-381819.html", "text": "  Райфайзенбанк (България) ЕАД публикува редовния си месечен икономически обзор с коментар на данните, налични към декември 2018 г., с фокус върху брутния вътрешен продукт. Анализаторите на банката отбелязват, че според неизгладените данни на НСИ, през третото тримесечие на 2018 г. реалният ръст на БВП достигна 2.7% на годишна база – отново по-ниско от очакваното. От компонентите на БВП потреблението се увеличи със 7.5%, а инвестициите с 3.0%. Износът спадна с 3.2% в реално изражение, а вносът се увеличи с 3.8%, което бе под нивата на прираст от предходните две тримесечия на годината. „Ръстът на потреблението бе стимулиран от ниските лихви по депозитите и потребителските кредити, както и от ръста на заплатите, докато за ръста на инвестициите повлияха ниските лихви по корпоративните кредити. За спада на износа допринесе слабата турска лира, която оскъпи българския износ, както и по-слабият растеж на други основни търговски партньори“, коментира икономическият анализатор на Райфайзенбанк Емил Калчев. От страна на предлагането, през третото тримесечие най-солиден принос за растежа на БВП очаквано имаха услугите (2.2 пр.п.), следвани от селското стопанство (0.6 пр.п.) и индустрията (0.5 пр.п.). „Картината на приносите на отделните групи услуги отразява случилото се в този сектор през третото тримесечие – преди всичко засилени покупки на недвижими имоти и автомобили, стимулирани от ниските лихви и растящите трудови възнаграждения в страната“, допълва Калчев.    ", "date": "2019.01.05", "title": "Райфайзенбанк: Ръстът на БВП продължава да се забавя"}
{"url": "https://www.standartnews.com/svyat/pet-detsa-zaginakha-pri-pozhar-v-staya-s-trikove-v-polsha-381796.html", "text": "\"Жертвите на тази трагедия са 15-годишни деца, момичета, които са празнували рожден ден\", обяви вътрешният министър на Полша Йоахим Бруджински пред TVN24. Говорител на пожарната служба потвърди, че загиналите са момичета и добави, че \"един човек е откаран в интензивно отделение с тежки изгаряния\". От полицията поясниха, че пострадалият мъж е на 25 г. Полицията и пожарната служба към този момент не знаят причината за пожара в стаята с трикове. Бруджински нареди на пожарната да провери противопожарните системи и инсталации във всяка пъзел стая в страната. В Полша има повече от 1000 стаи с трикове (Escape room).", "date": "2019.01.05", "title": "Пет деца загинаха при пожар в стая с трикове в Полша"}
{"url": "https://www.standartnews.com/biznes/novata-lozaro-vinarska-programa-trgva-ot-28-yanuari-381816.html", "text": "От 28 януари до 8 февруари 2019 г. се отваря първият прием на заявления по мярка „Преструктуриране и конверсия на лозя” от новата Националната програма за подпомагане на лозаро-винарския сектор за периода 2019-2023 г. Бюджетът за финансовата 2019 г. е близо 22 млн. лв. (21 802 818 лв.), а за 2020 г. – над 28,5 млн. лв. (28 521 112 лв.). Предвидените средства общо по програмата за петгодишния й период на действие е близо 262 млн. лв. По време на първия прием ще бъдат приемани и обработвани единствено заявления за финансиране по мярката, които са с краен срок за изпълнение на дейностите през финансови 2019 и 2020 г. Целта на подпомагането е повишаването на конкурентоспособността на винопроизводителите. Основните новости в законодателството са свързани с допустимостта на лозарските имоти, за които може да се получи финансиране. Няма да се субсидират дейности по мярка „Преструктуриране и конверсия на лозя“, за които е получено финансиране за същите площи през последните 10 финансови години. Няма да бъдат подпомагани и масиви за дейности, свързани с подобряване на техниките за управление на лозята, които са получили подкрепа през последните 5 години за това. В програмата са предвидени четири мерки – „Популяризиране в трети държави“, „Преструктуриране и конверсия на лозя“, „Инвестиции“ и „Застраховане на продукцията“.  Мерките „Популяризиране в трети държави“ и „Преструктуриране и конверсия на лозя“ се прилагаха успешно и в рамките на старата програма. Новите мерки в програмата са две - „Инвестиции“, с бюджет за 2019 от 16,6 млн. лева и „Застраховане на продукцията“, която разполага с бюджет от 2 млн. лева. Те са заложени не само с цел модернизиране и повишаване на конкурентоспособността на сектора, но и за подобряване процеса на управление на риска. Интересът към мярка „Преструктуриране и конверсия на лозя” става все по-голям. Изтичащата година беше най-успешната до момента за мярката като реализацията за финансовата 2018 г. е 91,38%, с изплатени 46 335 143 лева. Дейността, по която бяха одобрени най-голям брой проекти, е презасаждане без промяна на местонахождението. В направлението са модернизирани 75 лозови масиви. Голям беше и интересът към дейността изграждане на хидромелиоративни съоръжения - системи за капково напояване, по която са одобрени 74 проекта. Предстоящият прием ще се регламентира от разпоредбите на  . за условията и реда за предоставяне на финансова помощ по Национална програма за подпомагане на лозаро-винарския сектор за периода 2019 – 2023 г. Заявления за подпомагане ще се приемат в Централно управление на ДФ „Земеделие“ – гр. София, ул. „Гусла” № 3, след предварително записване на телефони (+ 359) 2 8187 514, (+ 359) 2 81 87 505, и тел. (+ 359) 2 81 87 534.  ", "date": "2019.01.05", "title": "​​​​​​​Новата лозаро-винарска програма тръгва от 28 януари"}
{"url": "https://www.standartnews.com/mneniya/2019-vreme-za-zashchita-na-kapitala-381810.html", "text": "  2019-та ще бъде година, която започва с притесненията за защита на капитала на фондовите борси. Инвеститорите още са под влияние на разпродажбите на акции в САЩ, които свалиха основния индекс S&P 500 с 20% в рамките на изминалите три месеца. Психологичният ефект от спада е от значение, защото такова намаление на индексите не е имало от десет години и защото отново върна спомените от финансовата криза. И въпреки че щатската икономика все още е на върха на своето развитие и никой регион по света не може да се сравнява с нея по растеж, страховете на инвеститорите са основателни. В глобален мащаб се наблюдава забавяне на икономическата активност, а повишаването на лихвите в САЩ ще изпрати и икономиката на страната по този път. Затова защитата на капитала ще е водещата политика на инвеститорите, за разлика от преследването на доходност, което наблюдавахме година по-рано. Какво означава да се предпазват инвестициите? Това не е само да се продадат част от акциите в портфейла и да се заменят с облигации или със злато. Тези два актива се представиха отлично на фона на падащите борси през четвъртото тримесечие на годината. Техният растеж за годината, обаче, е слаб, тъй като цените им падаха дълго време преди това. Но инвеститорите ги използваха за намаляване на общата си рискова експозиция, която за мнозина от тях това до скоро означаваше прекалено много пари вложени в големите технологични компании. Не, че Amazon, Google или Apple са се превърнали в лоши компании. Те постепенно станаха много скъпи акции в очите на инвеститорите. На първо място, защото приходите и печалбите им няма да растат с бързите темпове, прогнозирани преди една година. На второ място, защото акциите им поскъпнаха бързо през последните години и никой не иска да гледа как натрупаните досега печалби се топят. И чак на трето място идват злободневните новини, каквито са търговската война на Тръмп, повишаването на лихвите, спадът в китайската икономика или поевтиняването на петрола. Предпазването на инвестициите, от една страна, означава да се гарантират натрупаните печалби, а от друга да се инвестират парите в по-сигурни инструменти, които носят доход. Точно това се случваше през последното тримесечие на годината. Капиталите се насочиха към сектори, които имат добър доход от дивиденти, каквито например са компаниите от производството и разпределението на електричество и вода, някои фармацевтични компании, производители на храни и телекоми. Тази тенденция ще се запази. Инвеститорите ще продължават да купуват повече акциите на компании с дивиденти и стабилни приходи. В същото време ще увеличават и вложенията си в злато и правителствени облигации, но без да бягат напълно от акциите. Поне докато американската икономика все още се представя най-добре в световен мащаб и американският потребител не е затрупан под планината от дългове с растящи лихвени плащания. Златото има потенциал да продължи да расте през годината, включително и от очакванията, че ситуацията на пазарите може да стане още по-неприятна с течение на времето. Ценният метал приключи 2018 г. с несъществено намаление, но със силна подкрепа в края на годината. Това отново ще го изпрати цената на нивата от 1350-1380 долара за тройунция преди тя да се стабилизира. Всеки ръст нагоре ще означава, че инвеститорите се предпазват от криза. Нещо подобно се случи и с правителствените облигации на САЩ, които от губещи за годината се превърнаха в една от най-добрите инвестиции само за два месеца. Доходността на 10-годишните щатски книжа слезе до равнището от 2.70% в края на годината или там където започна 2018-та. Повечето от играчите на пазара очакват, че Федералният резерв ще направи още едно повишение на лихвите. Но за облигационния пазар това няма значение, защото рано или късно централните банкери ще бъдат принудени отново да наливат ликвидност във финансовата система. Доходността на дългосрочните книжа ще продължи да се понижава, което ще покачва цените на борсово търгуваните фондове с инвестиции в тях. Този процес ще се забави и годината дори ще премине при стабилизиране на доходността на 10-годишните книжа между 2.30 и 2.50%. Това не е лоша доходност, особено на фона на падащите фондови пазари. Слабостта на борсите не доведе до съществен растеж на долара, който обичайно се възприема като убежище по време на спад. Затова и еврото има потенциал за растеж през годината, тъй като щатската валута вече загуби подкрепата на растящите лихви и на капиталовите потоци към активи в страната. Поскъпване на единната валута изисква някакво подобрение на европейската икономика след негативните изненади вече втора година. Всеки подобен сигнал ще доведе до ръст на еврото към равнището от 1.20 долара. Петролът не само е суровината, която движи световната икономика, но е индикатор и за нейното здраве. Поевтиняването му е знак за съмненията в икономическия растеж, въпреки че потреблението на горива все още не намалява. Поевтиняването от 80 до 50 долара за барел петрол се дължи най-вече на голямото предлагане на шистов петрол. ОПЕК и Русия ще ограничат производството, а спадът на цената до тук ще удари още и щатските производителите. Постепенно през годината ще се достигне до нов баланс в цената между 50 и 60 долара, но под знака на притесненията за икономическия растеж. Петролният сектор не изглежда като добра инвестиция за дълго време. Борсите в Европа изостават значително от растежа в САЩ и само китайският пазар се представя по-зле. Причината се крие в икономическото изоставане на региона. Това направи европейските индекси едни от най-евтините, но перспективите за поскъпване на акциите са ограничени. Липсва катализатор за поскъпване и само положителни изненади за печалбите на европейските компании може да обърне тенденцията. Инвеститорите очакват само слабо подобрение на печалбите през годината и едва през 2020 г. да има съществен ръст на финансовите резултати. Ако глобалната икономика избегне опасността от рецесия до тогава, европейските индекси може да тръгнат уверено нагоре едва към края на тази година.", "date": "2019.01.05", "title": "2019: Време за защита на капитала"}
{"url": "https://www.standartnews.com/svyat/snezhna-burya-udari-grtsiya-381809.html", "text": "Снежно бедствие в Гърция. В северната и централната част на страната натрупа около метър сняг. Затворени са пътища. В много райони движението с вериги е задължително. Температурите са паднали под нулата в Северна Гърция, а местните медии съобщават за проблеми с тока. Проблеми има и на летището в Солун. Заради ниската облачност много полети са отменени. Полетът от Лондон е бил пренасочен към Лумъния, а този от Виена е кацнал в Скопие. Местната гражданска защита обсъжда мерки за справяне с бедствието, необичайно за топлата ни южна съседка.  ", "date": "2019.01.05", "title": "Снежна буря удари Гърция"}
{"url": "https://www.standartnews.com/svyat/nova-masova-strelba-v-kaliforniya-ima-zhertvi-381801.html", "text": "Все още неустановен брой хора бяха убити при стрелба в увеселителен център в Торанс, Калифорния, предаде „Ройтерс”, като се позова на полицейска информация. Инцидентът е станал в обект, където има боулинг, електронни игри и лабиринт за битки с лазерни пушки. По първоначални данни най-малко двама души са били простреляни в района на бара на центъра. Чути са и още изстрели. Според свидетели, цитирани от \"Лос Анджелис Таймс\", в залата е имало скандал непосредствено преди инцидента. Полицията призова гражданите да не се приближават до района на стрелбата.", "date": "2019.01.05", "title": "Нова масова стрелба в Калифорния, има жертви"}
{"url": "https://www.standartnews.com/chudesata_na_balgariya/grad-na-mrtvite-pod-grobnitsata-v-maltepe-381760.html", "text": "Град на мъртвите се крие под величестве ната гробница в могила Малтепе край пловдивското село Маноле. Тя е висока цели 26 метра и под нея съществува огромен гробен комплекс с размери, които до този момент не са срещани в света. В основата му има няколко огромни гробни камери, сочат проучванията на археолога, който изучава обекта доц. д-р Костадин Кисьов, директор на Археологическия музей в Пловдив. Около могилата е имало 450-метров зид, висок 2 метра. По външната периферия на крепидата са открити над 20 култови ями за депониране на дарове. Край тях са се извършвали поклонения и възпоменателни ритуали. \r\nИсторията на гробницата е като излязла от приказките. Доц. Кисьов установил, че на мястото има още голямо още през 1998 г. Той прави първи частични проучвания през 2000 г., но тогава още няма подходяща техника. Реално, разкопки започват едва през 2016 г., когато община Пловдив осигурява финансирането. \r\nЗа разлика от други свои колеги доц. Кисьов изследва пирамидата от върха надолу като първоначално смятал, че гробницата е 8 метра. Затова една аномалия на 5 метра под върха дълбоко го озадачила. Имало два варианта: или да става въпрос за две пирамиди една върху друга - нещо, което не се среща в погребалните практики нито на траки, нито на гърци, нито на римляни. Или пирамидата да е невероятно висока. Оказва се второто. Цели 26 метра. Гробницата е по-висока от съкровищницата на Атрей в Микена, която е само 14 метра. Превъзхожда я единствено мавзолеят на Октавиан Август. Той се извисява на 42 метра височина. \r\nНа върха на гробницата край с. Маноле имало и огромна статуя. \r\nКой почива в гробницата? Любопитството и на учените, и на публиката ще бъде задоволено в края на разкопките, когато гробната камара бъде отворена. Добрата новина е, че макар иманяри да са атакували преди столетие обекта, не са успели да стигнат до вътрешността му. Така гробницата остава не само най-голямата на Балканите, но и непокътната. А това е истинско чудо. \r\nТракийски цар или римски император почиват в мавзолея, сочат огромните му размери и проучванията до момента. И тук започват хипотезите. Всички намерени артефакти - близо 50 бронзови монети, глинени съдове и сребърна фибула, са от средата на ІІІ век. Това е времето на т.нар. Войнишки императори. За трима от тях, свързани с Балканите, не се знае къде са погребани. Първият е Траян Деций, който заедно със сина си е убит край римския град Абритус. И макар в Разград до днес да наричат града си крепостта на Траян Деций, гробът на императора не е там. Като аргумент, че колосалната гробница в Малтепе може да е негова е и един от артефактите - сребърната фибула. Тя е във формата на свастика, чиито краище завършват с конски глави. Тези накити са характерни за готите, които в средата на ІІІ век опустошават Филипопол. Може да се предположи, че мавзолеят е на войнишкия император, водил битка с тях, а Траян Деций е именно такъв. Другите двама венценосци, на които може да е гробницата са Галерий и Аврелиан. Галерий е роден в Сердика, но още няма потвърждение на хипотезите, че е погребан там. Аврелиан е от Илирия и е убит е в района на Византион, но гробът му също остава загадка. \r\nАрхеолозите установили донасипване на могилата в нейната периферия, което ги навело на мисълта, че мавзолеят може да е и по-стар, нищо, че няма артефакти, потвърждаващи това. Ако се окаже, че мавзолеят е от І - ІІ век, тогава в него може да почива един от последните владетели на одриската династия. И тук идва най-любопитното. Тракийският цар Реметалк І не само е васал на Октавиан Август, но и негов политически съюзник и близък приятел. Заради предаността си към Рим Реметалк І управлява огромна територия. Получава римско гражданство и римско име - Гай Юлий Реметалцес. Монети с образите на Август и Реметалк I са сечени в Калхедон и Византион. \r\nНищо чудно при това положение Октавиан Август да е разрешил на любимеца си да копира мавзолея му в наполовина по-малки размери. \r\nКула с височината на 8-етажен блок може да излезе при разкопките на могила Малтепе, каза доц. д-р Костадин Кисьов на премиера Бойко Борисов през лятото, когато министър-председателят отиде да види с очите си световното чудото край Пловдив. Ако предположенията на учените се докажат, това ще е единствената по рода си гробна пирамида от този вид в целия свят. 9 метра в дълбочина е прокопаният от иманярите изкоп към центъра на могилата. На места той е много широк - към 15-20 метра. Правен е преди столетие. С времето е почти напълно запълнен. В резултат на този иманярски изкоп е разбит \"покривът\" на гробницата -  най-горната малка пирамида. Тя е 7 на 7 с височина 2 метра. Южно от нея екипът на доц. Кисьов открива три мраморни блока, всеки един от който тежи около 600-700 кг. Те са били избутани от иманярите. Археолозите ги вдигнали с багери и с въжета. Блокове са изсечени от мрамор. Свързани са били с железни скоби. Представлявали постамент, който е бил върху покрива на гробницата. В средата му е била монтирана статуя. Тя е била или на този, който е погребан, или на божеството, което той е почитал. Това е уникално, защото в много малко гробни съоръжения в света, главно в Рим и в азиатските царства, има монументи на върха на мавзолея. Мавзоле ят в Малтепе би отивал на още един войнишки император - Марк Юлий Филип, известен като Филип І Араб или Филип Арабина. Според някои историци подобен лукс напълно се вписвал с пищния живот на този малко известен римски венценосец. Роден е през 204 г. в Шахба, Йордания, заради което и носи прякора си Арабина. За живота и управлението му се знае малко. Възкачва се на трона при съмнителни обстоятелства. Някои автори дори го определят като първия император-християнин. По негово време Рим посреща хилядната годишнина от своето основаване и Филип използва случая, за да увеличи популярността си сред народа. Устройва невиждани празненства и зрелища. Величествени спектакли, шествия и представления за развлечение на населението има през цялата година. Смята се, че е убит край Бероя (Стара Загора). По това време управител във Филипопол е бил негов близък роднина, което би обяснило издигането на величествения мавзолей.", "date": "2019.01.05", "title": "Град на мъртвите под гробницата в Малтепе"}
