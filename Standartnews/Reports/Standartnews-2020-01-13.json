{"url": "https://standartnews.com/biznes/intenzivno-stroim-gazoprenosnata-si-mrezha-411630.html", "text": "България започна да работи по-активно върху изграждането на газоразпределителна мрежа, след като беше разкритикувана от страна на руския президент Владимир Путин, каза шефът на Газпром Алексей Милер, предаде ТАСС. Агенцията припомня, че руският президент Владимир Путин е заявявал по-рано, че България умишлено забавя изпълнението на проекта „Турски поток“. В отговор на думите на Путин българският премиер Бойко Борисов е обяснил дългите процедури, които са забавили процеса по строителство на газопровода. Впоследствие Борисов увери, че строителството ще приключи навреме – до 31 май. “Виждаме, че нашите български партньори в момента работят много по-интензивно от преди”, допълва Милер. В същото време руският министърът на енергетиката Александър Новак изразява увереност, че България ще изпълни задълженията си. “Днес работата е в разгара си, в голям мащаб. Ние сме уверени, че българските колеги ще изпълнят задълженията си и ще изградят своята част”, каза Новак. Сръбският президент Александър Вучич подчерта, че страната му е приключила част от работата си и сега чака строителството да приключи от страна на България: “Всичко сме изградили, но все още чакаме българите да завършат своята част от газопровода на българска територия”, пише ТАСС и припомня, че премиерът Борисов е съобщил, че България изгражда своята газоразпределителна мрежа и е готова за голямо количество газ от Русия и Азербайджан. “България изгражда своята газоразпределителна мрежа. И колкото повече газ идва от Русия и Азербайджан, толкова повече можем да транспортираме по нашия газопровод през България. Готови сме за това”, каза той. Газопроводът “Турски поток”, който стартира на 8 януари, преминава по дъното на Черно море от Русия до брега на Турция. Част от трасето е изградено по транзитна линия до границата със съседните страни, откъдето сега газът се изнася за Гърция, България и Северна Македония. В бъдеще (след приключване на изграждането на цялата инфраструктура) газът ще отиде до Сърбия и Унгария. Капацитетът на газопровода с дължина 930 км е 31,5 милиарда кубически м газ годишно.", "date": "2020.01.12", "title": "Русия смекчи тона към България: Строите активно!"}
{"url": "https://standartnews.com/biznes/specheli-li-biznest-ot-evrostolitsata-na-kulturata-411608.html", "text": "Всички очакваха ефект \"​уау\", а се получи само \"ауу\", при това със силно негативно звучене. Така хотелиери и ресторантьори обобщават шеговито ключовата 2019 година, когато Пловдив бе Столица на културата. Парадоксалното е, че бизнесът определя като по-успешна предходната 2018 година, твърди в анализ „Марица“ Причините са много и различни, но основната е летището,  обобщава ресторантьорът и шеф готвач Николай Боруков. През 2019 г. на аеропорта се изпълняваше само една редовна линия ​- до Лондон, година по-рано идваха туристи и от Италия и Белгия. Те бяха „качествени“ клиенти и идваха целенасочено до Пловдив с цел културно-исторически туризъм, категоризира ги той. Проблемът с Летище Пловдив продължава да стои нерешен. Министерство на транспорта направи анонс, че до края на 2019 година концесията ще бъде пусната, но това не се случи. Към днешна дата е ясно само, че концесионният анализ за аеропорта е готов, но все още не е публичен. Недобра година отчитат и от емблематичния хотел на пъпа на града \"Рамада Пловдив Тримонциум\". Нито сме регистрирали ръст в нощувките, нито пък в оборотите, категорични са оттам. 4-звездният хотел бе под обсада на багери, шум и прах почти девет месеца от 2019 година, докато течеше реконструкцията на площад \"Централен\". Навсякъде по света се правят ремонти, но вероятно пловдивските са уникални, щом предизвикаха такива гневни реакции дори сред немците, известни със сдържаността си, разказва пиарът на хотела Ертен Късова. Цените и през 2018 г., и през 2019 г. при нас бяха непроменени, но финансово през по-предишната година се представихме по-добре, обяснява Венцислава Тафкова, която участва в управлението на три семейни хотела - \"Даун таун\", \"Венис хаус\" и \"Челси\", по думите й от „среден клас“. Ние по нищо не разбрахме, че градът е Столица на културата, въпреки че бяха вложени доста инвестиции в базите преди ключовата година. Хотелите се пълнеха предимно за уикенда, и то от българи, обяснява Тафкова.  Единственото събитие, което хотелиерите всяка година очакват с нетърпение, е \"Хилс ъв рок\". Рок фестивалът на Гребната през лятото пълни не само базите в Пловдив, но и в околните общини. Рокаджиите нощуват в Асеновград, Бачково, Перущица, Марково и т.н. Отсега имаме резервации за тазгодишното издание, потвърждава тенденцията Венцислава Тафкова.", "date": "2020.01.12", "title": "Спечели ли бизнесът от евростолицата на културата"}
{"url": "https://standartnews.com/kultura/vezhdi-rezil-vv-venetsiya-411622.html", "text": "Вежди Рашидов заклейми начина, по който  България участва във Венецианското биенале през 2019-а.  \"За първи път видях като художник такова чудо - това е провал и ме е срам. Изхарчиха едни пари по един тотално неправилен начин - 500 000 лева. Ужасни неща - обикновени чаши, купени от Виетнам. Един-двама участника за един таван\", коментира шефът на парламентарната комисия за култура и медии в студиото на Георги Любенов в БНТ1.   \"Там беше битката кой да се набута в това старо биенале. Няма ни дори в каталога. Някои просто добре са си хапнали. Резил\", каза още прчутият художник. Да припомним, че много негови колеги реагираха в същия стил. Петко Дурмана написа в социалните мрежи „Изпратиха онзи трагикомичен фибран с пластмасови чаши за 600 хиляви лева, който никой никога не забеляза. Неактуален“. От сдружение \"Зограф\" поискаха обяснение за какво са изхарчени 500 000 лева за биеналето. 20 културтрегери пуснаха отворено писмо до медиите, в което отправиха въпроси към ресорното им министерство, като акцентът в тях беше върху сумата, похарчена за присъствието на България на форума. Те дадоха за пример разликата в някои цифри. Правителството на Северна Македония е отпуснало 127 000 лева за събитието, а кураторът на британския павилион за близо двегодишната си работа е  получил хонорар от 10 000 паунда. Сред въпросите бяха и следните два: „Защо изобщо беше взето решение да се провежда конкурс, след като не е имало достатъчно време за провеждането му и за професионална оценка на проектите от членовете на комисията? Венецианското биенале няма изисквания за провеждане на конкурси за националните павилиони и в много страни министрите на културата избират комисар, който избира куратор и той съответно кани артисти, да представят страната“ и „Защо срещу бюджет от 500 000 лева и специално наети PR агенции - чужди и български, няма никакъв международен отзвук на нашето участие освен една-единствена платена публикация в e-flux, която не е критичен материал, а анонс?“.", "date": "2020.01.12", "title": "Вежди: Резил във Венеция! Срам ме е!"}
{"url": "https://standartnews.com/biznes/sheft-na-boing-se-trgva-s-62-mln-dolara-411591.html", "text": "Отстраненият главен изпълнителен директор на „Боинг”  Денис Мюлънбърг ще получи 62 милиона \r\nдолара в акции и пенсионни начисления, но няма да получи компенсация за предсрочно прекратяването на трудовия си договор, посочва в документи самолетостроителят, цитиран от БТА. 62-годишният Мюлънбърг бе освободен през декември, тъй като компанията не успя да се справи с последиците от две фатални катастрофи с най-продавания й самолет „737 MAX” и не възстанови репутацията си сред авиокомпаниите и регулаторните органи. Освен това Мюлънбърг губи 14, 6 милиона долара. Председателят на съвета на директорите Дейвид Калхун поема ролята на главен изпълнителен директор от понеделник и ще получава основна заплата от 1,4 милиона долара годишно, а също така има право на премиална програма за дългосрочно стимулиране на стойност 26,5 милиона долара, отбелязва Боинг. През ноември самолетостроителят съобщи, че Денис Мюлънбърг доброволно се отказва от бонуса си за 2019 година и от възнаграждението в акции. През 2018 година бонусът му и възнаграждението под формата на акции е било около 20 милиона долара. От март полетите на „737 MAX” са забранени. Двете катастрофи в Индонезия и Етиопия в рамките на пет месеца отнеха живота на 346 души. „Боинг”  публикува в четвъртък стотици изключително неудобни вътрешни съобщения, съдържащи критики за разработването на модела „737 MAX”.", "date": "2020.01.12", "title": "Шефът на \"Боинг\" си тръгва с 62 млн. долара"}
{"url": "https://standartnews.com/biznes/makedontsite-shetat-iz-dupnitsa-registrirat-koli-411605.html", "text": "Македонците граждани купуват автомобили директно от Италия, с автовози ги вкарват в Дупница и след регистрация в КАТ си тръгват с тях за Северна Македония. Така спестявали 150-200 евро за превоз от Италия. Вчера двама македонски граждани, които се представиха с имена Боби и Георги от село Гевгели, чакаха да регистрират три автомобила в КАТ – Дупница и след като получат транзитни номера, да се върнат в родината си. Георги е на 63 г. и е пенсионер, върти търговия с автомобили втора ръка. Пред репортер на вестник “Струма” двамата търговци заявиха: “Купихме три автомобила от Италия и с автовоз на дупнишка автокъща ги докарахме дотук. Сега плащаме по 50 лв. на кола за регистрация в КАТ и си тръгваме за Гевгели. Предпочитаме български фирми, защото за превоза на колите ни вземат по 300-350 евро, а италианските фирми ни искат по 550 евро на кола да я транспортират от Италия до Северна Македония, въпреки че разстоянието е по-късо. За трите автомобила сме спестили около 600 евро. Това е близо една заплата в Македония. При вас заплатите са много по-ниски от нашите, средно с 250 лв. чисто, нашите са по-високи. Заради Европа се затегна много дисциплината при нас. Ако те хванат да караш нерегистриран мотор и си без каска, глобата е 600 евро. На месец вкараме по два-три автомобила и изкарваме добри пари. В Дупница “Пасат” се продава за по 3000-3500 лв., при нас вървят по 5000 лв.”, разказаха търговците. Репортер на “Струма” се свърза по телефона със собственика на няколко автокъщи в Дупница Вергил Кацов и го попита за търговията с автомобили на македонските граждани. Ето какво заяви той: “Автотърговците от Източна Европа са навсякъде в европейския пазар на автомобили втора ръка. Това не се харесва на колегите ни от Западна Европа и търсят начин да се вклинят в нашите пазари. Македонските граждани предпочитат да извозят закупените от Европа автомобили втора ръка с нашите автовози, на автокъщите в Дупница. Ние возим за по 350 евро на автомобил, колегите от Италия искат по 550 евро. Македонските търговци вкарват автомобилите си чрез дупнишки фирми. Регистрират ги в КАТ – Дупнпица за по 50 лв. По този начин влизат пари и в държавата, и собствениците на автокъщи изкарват пари, а и клиентите са доволни”, заяви В. Кацов. Допреди година македонците бяха основни купувачи на автомобили втора ръка от Дупница. Сега първенството е на гърците, които купуват коли на “килограм” и ги препродават в съседна Гърция. Практика е в автокъщите в Дупница да се продават автомобили в пакет. Пазарлъкът става на пакет автомобили. В тях има и по-нови коли, и по-стари.", "date": "2020.01.12", "title": "Македонците шетат из Дупница, регистрират коли"}
{"url": "https://standartnews.com/kultura/sara-nora-krsteva-trudno-se-izgrazhda-brzo-se-rushi-411636.html", "text": "Сара-Нора Кръстева, художественият ръководител на балета в Софийската опера, има забележителна кариера. Завършва Националното училище за танцово изкуство през 1996 година в класа на доцент Калина Богоева, но още преди да вземе дипломата си има успешни изяви - през 1995-а получава награда за постижения и за най-перспективен млад изпълнител в националния конкурс „Анастас Петров” и стипендия на името на родния класик. Става и най-младият участник с отличие от състезанието в Осака през 1996-а, а през 1997-а е финалист на международния конкурс в Москва. Веднага след завършването влиза в националната трупа, преминавайки през всички категории, макар че застъпва в тежки солови партии от самото начало. От 2003-а е прима, а от 2009-а е най-младият шеф на националната балетна трупа. В репертоара й са Китри и Кармесита - „Дон Кихот”, Мирта - „Жизел”, Одета-Одилия - „Лебедово езеро”, Зобеида - „Шехерезада”, Фея Люляк и Аврора - „Спящата красавица”, Ефи - „Силфида”, Маргарита Готие - „Дамата с камелиите”, Елина - „Козият рог”, Марина и Мадам Ортанс - „Зорба гъркът”... Международната си кариера Сара-Нора започва с гастрол като Одета-Одилия в „Baletto del Sud”, Италия, и получава тригодишни ангажименти. Самостоятелно гостува в Швейцария на „Ваllet Romand” в „Лешникотрошачката”. А с първата ни трупа обикаля цяла Европа, Южна Америка и Япония. През 2002-а завършва „Педагогика“ в Академията – отново при доцент Калина Богоева. Притежава наградите „Кристална лира”, „Сребърен ритон”, „Золотая муза“, „Златен век“ - Госпожо Кръстева, балетът на Софийската опера има големи успехи у нас и в чужбина. Как го постигате? - С много работа и високи изисквания особено при подбора. Това доведе до чудесен резултат - трупа от млади, възпитани, амбициозни и можещи артисти. Опитвам се да запазя няколко изключително важни неща стил на изпълнението, одухотвореност на личността, дисциплина и уважение към чуждия труд. Благодарна съм и на екипа от репетитори, с които работя в пълен синхрон вече над 10 години - Риолина Топалова, Маша Илиева, Ясен Вълчанов, Милена Симеонова, Иванка Касабова, Трифон Митев. Разбирателството, добрата конкуренция и спокойната атмосфера са от огромно значение. - Какви премиери да очакваме? - След огромния успех на „Кармина Бурана“ ни предстои втора премиера на 27 март   „1001 нощ“ по музика на Фикрет Амиров и хореография на Елдар Алиев . Приказно заглавие, което се надявам да донесе приказни емоции на публика и артисти. Интересното е, че и в двете ни премиери участва и хорът на Софийската опера – нещо, което не е стандартно и не е търсено нарочно, но пък е много приятно и ефектно. - Кои известни балетисти и балерини ще гостуват в София? - На 18 януари в „Баядерка“ ще видим Кимин Ким премиер солист на Марийнския театър. Уникален талант. Идеята да го поканя ми хрумна след бляскавия успех на Марта Петкова, нашата прима, която танцува с него на премиерата на същия спектакъл в Осло. Сега отново ще са заедно. Както знаете, в началото на сезона ни гостуваха Иван Василиев и Екатерина Крисанова от Болшой театър. - Какви са маршрутите у нас и по света – на вашата трупа? - След две представления на наша сцена на „Пахита и Карменсюита“ заминаваме за Варна на 4 февруари. На 5 февруари ще покажем пак там „Кармина Бурана“. Варна е балетен град и се надявам на пълни зали и успех. На 7 април сме в Стара Загора също с „Кармина Бурана“. Предстои и летният фестивал в Белоградчик. В момента работя и за гастрол зад граница, който се предвижда за началото на следващия сезон. - Сработихте ли се вече с новия главен диригент на Операта Павел Клиничев? - О, да, не е трудно човек да се сработи с него голям професионалист и прекрасен човек. Той ще дирижира премиерата на „1001 нощ“ и „Спящата красавица“ през април. - Кой ви насочи към балета? - Аз съм от артистично семейство и явно е било неизбежно. От 1987а се занимавам с него. Ето че се разкрих – и сега вече не мога да се правя на млада. - Кои са вашите учители? - Много са.  Всички, с които съм работила, са ми дали по нещо и съм им благодарна. Имам уникална памет и съм помнила всяка забележка, дори да ми е направена преди 10 години. Работила съм с Калина Богоева, Милена Симеонова, Мариана Денева, Любов Фоминих, Бисер Деянов, Ясен Вълчанов, както и с всички гостуващи чуждестранни хореографи... Но найголемият мой учител е майка ми. - Има ли друго изкуство, което ви привлича? - Всяко изкуство е ценно и обогатява. - Какво още ви се иска да направите за хората, чийто художествен ръководител сте? - Може да прозвучи нескромно, но и сега съм удовлетворена от постигнатото. Успях да променя закона за пенсиите, който беше хрумнал на някой безумец точно това доведе до сегашния възход на българския балет. Трябва да призная и огромната помощ и разбиране, получени от Парламента и медиите. Така съхранихме и развихме изкуството ни. Много бързо се руши, трудно се гради. Обогатих репертоара на балета с 34 нови заглавия в различни стилове, като, разбира се, тежкият класически репертоар надделява и това е нормално за институция като нашата. Някой от заглавията се поставиха за първи път в България –„Баядерка“, „Корсар“. За много от премиерите ни дойдоха хореографи от световна величина, колегите имаха шанс да работят с титани в балетното изкуство. Увеличих числеността на трупата. Сериозно се повиши жизненият стандарт на артистите. Въобще всичко, което на мен ми е липсвало, докато танцувах тук, а го получавах и виждах на гастролите си в чужбина, сега се опитвам да го организирам за колегите си. Но без подкрепата и грижите на директора ни, академик Пламен Карталов, нищо от казаното нямаше да е факт. - Как преодолявате трудностите по вашия път? - Любовта към балета и към колегите ме води и окрилява.", "date": "2020.01.12", "title": "Виртуозният Кимин Ким отново идва в София"}
{"url": "https://standartnews.com/kultura/ziko-predade-evrokulturnata-shchafeta-na-rieka-i-galouey-411664.html", "text": "Пловдив остава завинаги Европейска столица на културата. Титлата е чест и отговорност\". С тези думи Здравко Димитров символично предаде щафетата на зам.-кметовете на следващите градове-домакини на ЕСК - Галуей и Риека, пише Марица. На сцената един по един излязоха да благодарят първо хърватският политик Никола Иваниш, а след него и колегата му от Ирландия, Доналд Лайънс. Двамата чуждестранни гости получиха като подарък специални пластики на пловдивския художник Атанас Хранов, а след това бяха поздравени с народна песен.", "date": "2020.01.12", "title": "Зико даде еврокултурната щафета на Риека и Галоуей"}
{"url": "https://www.standartnews.com/sport/barselona-smenya-trenora-411597.html", "text": "Легендата на Барселона Шави Ернандес ще бъде представен като треньор на \"каталунците\" от 13 януари (понеделник), твърдят медиите в Испания. В последните няколко дни легедата на каталунците преговаря с ръководството на клуба в Саудитска Арабия и почти всички детайли по договора на специалиста са уточнени. Според Diario SPORT I Cadena COPE, бъдещето на Ернесто Валверде отдавна е решено и той ще бъде уволнен до часове. В същото време стана ясно, че от настоящия клуб на Шави – Ал Садд няма да му правят никакви пречки и ще го освободят без каквито и да е клаузи, ако самият той пожелае да напусне. Името на Шави се спрягаше и с треньорския пост в Пари Сен Жермен, но по всичко личи, че Барселона е с едни гърди пред всеки един клуб в Европа.", "date": "2020.01.12", "title": "Барселона сменя треньора"}
{"url": "https://www.standartnews.com/sport/tenisistite-ni-ostava-tova-koeto-napravikhme-na-atp-cup-411599.html", "text": "Тенисистите ни Димитър Кузманов, Александър Лазаров и Адриан Андреев успяха да се приберат в София малко след полунощ след истинска въздушна одисея. Тримата се завърнаха след участието си в турнира ATP Cup. Те трябваше да се приберат у нас в ранния следобед от Дубай, но самолетът им не е излетял. В крайна сметка те успяха да се качат на полет на нискотарифната авиокомпания до София и вече са у дома. Андреев и Лазаров имаха сериозни премеждия и на отиване към Сидни в края на 2019 година като отново проблемите бяха на летището в Дубай и забяването им беше повече от 24 часа. “Радваме се, че сме вече в България и вече може спокойно да се насладим на емоцията”, започна Мико Кузманов. “Беше много вълнуващо. След първата победа над Великобритания почти не спахме, аз лично не успях. Това беше невероятно преживяване. Само 24 държави участваха и ние да бъдем част от тях - това е нещо уникално”, добави Александър Лазаров. “Няма тъга. След злополучното развитие в групата си казахме, че трябва да бъдем и малко реалисти. Съжаляваме, че не прескочихме групата, но все пак сме девети в света в един от най-конкурентните спортове. С времето ще си дадем сметка какво постигнахме. Радваме се, че за две седмици успяхме да допринесем за повдигането на българския дух. Разбрахме, че хората са следили и са се вълнували от нас”, каза още Мико, който специално благодари на капитана на България за купа “Дейвис” Тодор Енев. “Изводът е, че можем. Никой от нас не е достигнал лимита на възможностите си. Сплотихме се и занапред ще си помагаме много”, добави Лазаров. “Такива емоции не е имало никога. Да видиш твоите съотборници да печелят срещу такива отбори е нещо невероятно”, каза от своя страна Адриан Андреев. “Не бях играл двойки с Григор и като разбрах, че ще играем първата ми мисъл беше да не се изложа. Гледал съм Джейми Мъри и съм му се възхищавал. Случи се, никой не е очаквал да спечелим. Мачът ни беше определен като един от най-добрите. Това е признание, което няма да забравя”, коментира Лазаров. “Научихме много от Григор. Той е изключителен професионалист. Минал е по този път. Даваше ни ценни съвети, които всеки от нас може да използва в собствената си кариера. С такъв човек до теб израстваш бързо и на тренировки, и на мачовете”, обясни Лазаров, а Андреев обобщи - “начина по който работи, концентрацията, увереността на корта”. Беше засегната и темата за анонимния текст срещу федерацията по тенис, който стана хит в интернет, след като беше споделен десетки хиляди пъти. “Ако не се беше появило това, все едно не сме българи. Цял живот ще ни съпътстват такива неща. Не разбирам защо някои хора се фиксират върху това кой какво е поел, платил, изкарал, а не се отчита факта, че сме девети в света. Вместо да се правят интриги, по-важното е, че сега сме тук и си говорим и за по-приятни неща. С какво е по-добре да бъде запомнен престоят ни там? Вариантите са два - с успехите ни или с обсъждане на финансовите аспекти. Всеки си преценява сам”, каза по темата Лазаров. “Да играеш с националната фланелка е най-уникалното чувство. Тенисът е индивидуален спорт и сме малко лишени от това усещане, но е несравнимо. Много съм щастлив и от подкрепата на българите в Австралия. Оставихме сърцето и душата си на корта и сме удовлетворени. Всеки от нас израсна и като личност, не просто като тенисисти. Аз лично изживях мечтата си. Надявам се това да е едно ново начало. Тепърва ще си даваме сметка какво постигнахме”, допълни Кузманов. “Със сигурност това участие ще ни даде тласък в индивидуалните кариери. Показахме от много висока трибуна, че имаме качествата. В тениса всичко е индивидуално. Понякога пътят до първите 200 или 100 е много тежък. Може да играеш добър тенис и без да си толкова нагоре в ранглистата”, каза още Мико, който ще има нужда от малко спокойствие, за да осъзнае постигнатото в Австралия”, завърши Кузманов. За финал тримата споделиха и какво им предстои. Мико има три седмици за подготовка в София и Барселона, след което в началото на март ще участва в два или три турнира, които ще са подготвителни за двубоя с Коста Рика от купа “Дейвис”. Андреев ще вземе участие в няколко турнира в САЩ преди мача с централноамериканците, а Лазаров все още няма яснота.  ", "date": "2020.01.12", "title": "Тенисистите ни: Остава това което направихме на ATP Cup"}
{"url": "https://standartnews.com/svyat/protesti-v-tekheran-arestuvakha-britanskiya-poslanik-411590.html", "text": "Посланикът на Великобритания в Иран Роб Макеър е бил задържан за няколко часа за организиране и участие в протестите на студенти в Техеран, съобщи РИА Новости. Според иранската информационна агенция посланикът ще бъде повикан днес в иранското външно министерство. Вчера пред сградата на университета \"Амир Кабир\" в Техеран се събраха стотици студенти, за да почетат жертвите на инцидента със сваления от иранска ракета украински пътнически самолет, при който загинаха 176 души. Полицията разпръсна демонстрантите, които поискаха оставка и преследване на отговорните за бедствието, съобщиха местните медии. Британското външно министерство потвърди краткото задържане на посланик Макеър, а първият дипломат Доминик Рааб нарече това \"скандално нарушение на международното право\". Той добави: \"В момента иранското правителство е на кръстопът. То може да продължи похода си към статут на държава парий с цялата политическа и икономическа изолация, която това носи със себе си, или да предприеме стъпки за деескалация на напрежението и да се ангажира с дипломатическия път напред\". Мехди Каруби - лидер на иранското зелено движение, също призова духовния лидер аятолах Али Хаменей да се оттегли. В изявление, публикувано онлайн, Каруби пита кога Хаменей е бил уведомен за свалянето на самолета и защо е забавена информацията за истинските причини. Междувременно президентът на Съединените щати Доналд Тръмп подкрепи в Туитър протестиращите в Иран на езика фарси, съобщи РИА Новости. \"Към отдавна страдащите, но смели иранци: С вас съм от самото начало на моето президентство и моята администрация ще продължи да бъде с вас. Следим много внимателно протеста ви и сме вдъхновени от вашата смелост\", написа Тръмп на официалния език на Иран.", "date": "2020.01.12", "title": "Протести в Техеран, арестуваха британския посланик"}
{"url": "https://standartnews.com/svyat/malta-se-sdobi-s-nov-premier-411593.html", "text": "Робърт Абела ще е следващият министър-председател на Малта, след като рано тази сутрин беше избран за лидер на управляващата Лейбъристка партия, което автоматично го направи и следващ премиер, предадоха световните агенции. Той ще замени Джоузеф Мускат, който беше принуден да подаде оставка след като разследването на убийството на журналистката Дафне Каруана Галиция уличи най-близкия му съветник. Юрист по професия, Абела спечели 57,9 процента от гласовете, изпреварвайки категорично съперника си и сегашен вицепремиер Крис Ферне. Мускат поздрави Абела и каза, че ще му предаде поста \"в понеделник\". В кратко изявление Абела каза, че се чувства смирен и очаква съвместната си работа с Ферне. В следобедните часове Абела ще произнесе първата си реч като партиен лидер на закриването на конгреса на Лейбъристката партия. Над 92 процента от 17 500 имащи право на глас членове на Лейбъристката партия гласуваха в избирателни секции в партийни клубове в цялата страна. 42-годишният Абела е син на президента на Малта (2009-2014 г.) Джордж Абела. Той влезе в парламента през 2017 г. и никога не е заемал министерски пост. За разлика от него, Ферне е министър на здравеопазването и беше заместник на Мускат, одобрен за премиер от голямото мнозинство от останалите министри.", "date": "2020.01.12", "title": "Малта се сдоби с нов премиер"}
{"url": "https://standartnews.com/svyat/strakh-v-london-che-trmp-shche-gi-zabravi-411595.html", "text": "Министърът на отбраната на Великобритания Бен Уолъс заяви, че не изключва Обединеното кралство в бъдеще да не може да разчита на военната подкрепа на САЩ, поради което британците трябва да са готови да се осланят на собствените си сили. В интервю за в. \"Сънди таймс\" министър Уолъс изрази опасения от засилване на изолационизма на САЩ при управлението на президента Доналд Тръмп. \"Разтревожен съм, че САЩ може са се откажат от лидерските си позиции в света. Това ще е лошо за света и лошо за нас. Готвим се за най-лошото и се надяваме на по-добро\", каза Уолъс пред изданието. \"През последната година САЩ изведоха войските си от Сирия, Доналд Тръмп каза в изявлението си за Ирак, че силите на НАТО трябва ги да заменят там и да дават повече в Близкия изток. Направените през 2010 г. предположения, че винаги ще сме в коалиция със САЩ, всъщност не отразяват мястото, което ще имаме\", отбеляза британският военен министър. Той каза още, че Великобритания е силно зависима от въздушната подкрепа на САЩ, от американските средства за разузнаване и следене, затова тя трябва да диверсифицира своите сили и средства. В изказване тази седмица за активизиране на ролята на НАТО в Близкия изток, Тръмп подчерта, че откакто той е в Белия дом националната икономика е започнала да бележи бум и САЩ фактически са станали независими от доставките на енергоресурси от чужбина. Във връзка с това, според Тръмп, са се променили и \"стратегическите приоритети\" на САЩ в Близкия изток.", "date": "2020.01.12", "title": "Страх в Лондон, че Тръмп ще ги забрави"}
{"url": "https://www.standartnews.com/sport/serina-s-prva-titla-za-2020-411607.html", "text": "Американската звезда в тениса Серина Уилямс спечели титлата на турнира на твърди кортове в Оукланд (Нова Зеландия) с награден фонд 275 хиляди долара. Тя се наложи над сънародничката си Джесика Пегюла с 6:3, 6:4 за 1:36 часа игра. Поставената под номер 1 Уилямс започна колебливо срещата, като допусна пробив в откриващото си подаване. В последствие вдигна оборотите и успя да изравни за 3:3, а след това спечели с убедителното 6:3. Във втората част интрига нямаше, след като Серина взе ранен пробив и не допусна грешка при подаванията си, като стигна до 6:4 в своя полза.", "date": "2020.01.12", "title": "Серина с първа титла за 2020"}
{"url": "https://www.standartnews.com/sport/sport-i-futbol-po-televiziyata-na-12-yanuari-411600.html", "text": "Спорт и футбол по българските телевизии днес: 08,30 ч Тенис, турнир за мъже в Аделаида Евроспорт 1 08,30 ч Тенис, турнир за жени в Оклънд F+/Sport+ HD 09,30 ч Тенис, АТР сup MAX Sport 1 10,00 ч Ски, СК (ж) супер Г за комбинация в Алтенмаркт Евроспорт 1 11,00 ч Голф MAX Sport 2 11,25 ч Ски, СК (м), слалом в Аделбоден Евроспорт 1 12.30 ч Северна комбинация, СК във Вал ди Фиеме Евроспорт 1 13,30 ч Биатлон, СК в Оберхоф Евроспорт 1 13,30 ч Баскетбол, „Естудиантес“ - „Реал“ (М) Нова спорт 13,30 ч „Удинезе“ - „Сасуоло“ MAX Sport 3 14,00 ч „Кардиф“ - „Суонзи“ Диема спорт 14,25 ч Ски, СК (м), слалом в Аделбоден Евроспорт 1 16,00 ч „Борнемут“ - „Уотфорд“ Диема спорт 16,00 ч „Фиорентина“ - СПАЛ MAX Sport 3 16,00 ч „Сент Етиен“ - „Нант“ RING 16,00 ч „Сампдория“ - „Бреша“ MAX Sport 1 \r\n16,00 ч „Торино“ - „Болоня“ MAX Sport 2 18,00 ч Дижон – Лил RING  18,00 ч „Астън Вила“ - „Манчестър С“ Диема спорт 2 19,00 ч „Верона“ - „Дженоа“ MAX Sport 3 20,00 ч „Реал“ (М) - „Атлетико“ (М) bTV action 21,45 ч „Рома“ - „Ювентус“ MAX Sport 3 22,00 ч „Пари СЖ“ - „Монако“  RING", "date": "2020.01.12", "title": "Спорт и футбол по телевизията на 12 януари"}
{"url": "https://standartnews.com/svyat/narkootmshchenie-okrvavi-khrvatski-grad-411606.html", "text": "Хърватската полиция задържа двама мъже, след като в центъра на Сплит бяха убити трима души. Местните медии съобщиха, че стрелецът е отмъстил на наркодилъри, които са тормозели брат му, въпреки че няма официално потвърждение на тази информация. Полицейски сили бяха разположени в центъра на втория по големина град на Хърватия - Сплит, след стрелбата. Очевидец в популярния пристанищен град съобщи, че е чул стрелба. Впоследствие онлайн се появи видеоклип, показващ мъж, който се разхожда, носейки автомат. Кметът на Сплит Андро Кръстулович Опара потвърди, че извършителят е в ареста. „Такъв акт не е наблюдаван от десетилетия“, написа Опара във Фейсбук. По-късно полицията заяви, че са задържани двама души. \"Единият от тях е свързан с престъплението, докато вторият човек е свидетел\", се казва в изявление на полицията, цитирано от хърватския обществен оператор HRT. Макар че официалните власти не са публикували веднага подробности за стрелбата, няколко хърватски медии съобщават, че стрелецът е 26-годишен професионален моряк и че жертвите му са свързани с търговията с наркотици. Според сплитския всекидневник „Slobodna Dalmacija”, един от братята на стрелеца е имал дългове към хора, участващи в организирана престъпност, като членове на престъпни кланове впоследствие са заплашвали както задлъжнелия брат, така и предполагаемия стрелец. Една от жертвите на стрелбата е лежала три години в затвора за това, че през 2004 година ранява осемгодишно момиче с мотоциклета си и бяга от местопроизшествието.", "date": "2020.01.12", "title": "Наркоотмъщение окървави хърватски град"}
{"url": "https://standartnews.com/svyat/postignakha-primirie-v-libiya-411618.html", "text": "Подкрепяното от ООН правителство на Либия обяви днес, че е приело примирието, за което призоваха Русия и Турция, след като главните му противници обявиха прекратяване на огъня няколко часа по-рано, предаде ДПА. Ръководителят на либийското правителство на националното съгласие в Триполи Файез Сарадж обяви прекратяване на огъня от полунощ на 12 януари. Правителството отбелязва, че има \"легитимното право на самозащита в отговор на атака или агресия, които биха могли да бъдат осъществени от другата страна\". Основният противник на либийското правителство на националното съгласие - либийската национална армия на маршал Халифа Хафтар - обяви, че е съгласна да премине към прекратяване на бойните действия и операции в Западна Либия, която включва и столицата Триполи, от полунощ днес, в съответствие с призива, отправен от Москва и Анкара.", "date": "2020.01.12", "title": "Постигнаха примирие в Либия"}
{"url": "https://standartnews.com/svyat/zhestoki-stikhii-moryat-amerikantsi-411610.html", "text": "Десетки са загинали в резултат на лошото време в южните части на Съединените щати. Торнадо, ураганни ветрове и проливни дъждове оставиха без ток хиляди. Най-малко 1000 полета в района, засегнат от бурите, са били отменени. Очакванията са и за опасно понижаване на температурите. \r\nМестни жители са запечатали момента, в който ураганният вятър вдига покрива на къща в Рим, щата Джорджия. Най-малко трима души са загинали след буря и в Луизиана. Изпочупени прозорци и изкоренени дървета са най-честата гледа в района. Заради скъсани електропроводи хиляди домакинства са без ток. Сериозно е и положението в щата Мисисипи. Хиляди останаха блокирани и на двете големи летища в Чикаго, Илинойс. \r\nОще трима загинаха, след като торнадо премина през Алабама. По пътя не стихията не е останало почти нищо. Местни обясняват, че бурята е дошла толкова бързо, че едва са успели да се скрият. \r\nТемпературите в района рязко се понижиха. Местните власти приканиха хората да потърсят места в създадените кризисни центрове. А в Оклахома заради проливните дъждове има много наводнени райони. Според Националната метеорологична служба около 18 милиона души в щатите Луизиана, Тексас, Арканзас и Оклахома са изложени на риск заради продължаващото опасно време.", "date": "2020.01.12", "title": "Жестоки стихии морят американци"}
{"url": "https://www.standartnews.com/sport/brinone-specheli-prvata-kombinatsiya-pri-damite-411623.html", "text": "Италианката Федерика Бриноне спечели първата алпийска комбинация при дамите за световната купа. В Алтенмарт-Цаухензее (Ав) тя даде общо време от супергигантския слалом и слалома - 2:03,45 мин. Втора на 0,15 сек остана Уенди Холденер (Швейц), а трета на 0,82 сек е Марта Басино (Ит). Лидерката за СК Микаела Шифрин не завърши супергигантския слалом. Същата съдба споходи и основната й конкурентка Петра Влъхова. За Бриноне това е втора победа за сезона след триумфа й на гигантски слалом в Куршевел. Тя има и две втори места на супер-г и гигантски слалом. Това е и нейната 12-а победа за Световната купа. Със спечелените днес 100 т Бриноне има 565 точки и е втора за големия Кристален глобус. Шифрин води с 826 т. Трета е Влъхова с 513 т. Бриноне е лидер за купата в алпийската комбинация със 100 т, пред Холденер - 80 и Басино - 60.", "date": "2020.01.12", "title": "Бриноне спечели първата комбинация при дамите"}
{"url": "https://standartnews.com/balgariya/vreme-e-za-surova-411601.html", "text": "Всяка година в нощта на 13 срещу 14 януари, когато е Васильовден по стария църковен календар, в цяло Пернишко всички празнуват. Хиляден народ се събира в опустяващите села. Това е времето на Сурва или Сурoва, както по-често се е наричал и се нарича обичаят. Преките участници са с колоритни костюми и стра-ховити маски, опасани са с нанизи звънци на кръста и по раменете. Без сценична треска са готови да изявят себе си зад маската. Публиката и маскираните са в приповдигнато настроение и повсеместно се разменят прегръдки и целувки. Вие се хоро. Преките изпълнители на тази прастара, но жива до днес новогодишна обредност са маскарадните групи. В различните села те се наричат различно - \"сурвакари\", \"сурвашкарье\", \"сирвискарье\", \"мечкарье\", \"старци\". Вечерта на 13 януари маскираните излизат в центъра на селището. През последните години Палят огън и танцуват своеобразен танц около него. През тази нощ маскарадните групи се разменят гостувания и обикалят заедно по няколко села. Всички, за-едно с публиката, играят хоро и се веселят. А рано сутринта на 14 януари маскираните се събират отново, за да обходят селото. Посещението им във всеки дом е задължително. Очакват ги всички и приемат това като специално пожелание за здраве и берекет. Домакините посрещат гостите с обредна трапеза със задължителните свинска пача, вариво от кисело зеле със свинско, баници, погачи, греяна ракия. Те гощават сурвакарите и ги даряват богато, а после до зори оста-ват на трапезата. Зрелището и веселбата са неописуеми. Повечето от маскираните участници са преоблечени в кожи от до-машни и диви животни, обърнати с козината навън. А някои от дружините са в костюми на ресни от нарязан плат. или пъстрота. На кръста си всеки от така маскираните има няколко десетки звънци, хлопки и чанове. На главата си носи маска, наричана и лик. Тези маски са направени от дърво и са украсени с препарирани части на домашни животни, кожи, рога, опашки, птичи крила и пера. По-често маските напомнят животни, но поня-кога са и човешки лица. Сред множеството маскирани мъже има задължителни персонажи. Със специални роли са водачът (бо-любашия), \"младоженците\", \"сватбената рода\", \"попът\", \"мечкарят и мечката\". В някои дружини има доктор, поляк, полицай. Булката задължително е преоблечен мъж. Участниците изработват своите маски сами, зато-ва всяка от тях е уникално произведение на приложното изкуство. През последните десетилетия в някои от селищата се появиха творци, които правят маски целогодишно за всички желаещи да участват в празника. Звънците се изработват от майстори-звънчари, а се сгласяват по тон от самите участници в маскарадните иг-ри. Сурвакарският танц е в специален ритъм, който се отмерва от гръмовити тъпани и пискливите свирки на водачите. Във всяка къща \"попът\" ритуално венчава \"младоженците\", а всички останали шумно и весело играят на двора. Стопаните ги чакат с любов и нетърпение, посрещат ги на трапезата с обредни храни, гощават ги и ги даряват богато. Помнят се случаи по селата, когато в някоя къ-ща стопаните ги няма, да са оставили даровете за сурвакарите отвънка. Сега изследователите на обичая разказвт, че до началото на XX век са се маскирали само младите неже-нени мъже от селото, \"тъй като обичаят е бил пряко свързан с мъжките посвещения и женитбата. Днес се маскират масово мъже от всички възрасти, жени и деца. В някои от селищата има и големи детски групи с отделни персонажи, които дублират тези на големите. Всички сурвакари излизат да играят спонтанно, по традиция, както са го правели техните предшественици през годините назад. Всяка сурвакарска група има между 50 и 100 участници, но в големите села маскираните надвишават това число и двойно. Така че по Су-рова на магдена в пернишките села излизат 4-5 хиляди \"артисти\". Заради масовото участие в тази традиция и заради старателно запазената й чистота от външни влияния на 2 декември 2015 г. Междуправителственият комитет на ЮНЕСКО за нематериалното културно наследство, на свое заседание, проведено в Намибия, включи обичая \"Сурoва\" (\"Сурва\") в за нематериално културно наследство на човечеството. Обредното маскиране по Сурoва е жива традиция в селищата Банище, Батановци, Бегуновци, Бела вода, Беренде, Богданов дол, Велковци, Вискяр, Витановци, Габров дол, Гигинци, Големо Бучино, Горна Врабча, Дивотино, Долна Секирна, Дивля, Долни Раковец, Драгичево, Друган, Елов дол, Земен, Зидарци, Извор, Ка-лище, Ковачевци, Кондофрей, Косача, Копаница, Кошарево, Кралев дол, Лесковец, Лобош, Люлин, Мещица, Мурено, Непразненци, Ноевци, Пещера, Прибой, Радомир, Ракиловци, Расник, Ребро, Садовик, Светля, Се-лищен дол, Сирищник, Слаковци, Сопица, Стефаново, Църква, Чепино, Черна гора, Ярджиловци. Навсякъде обичаят на маскираните е зрелищен, многолюден и жив. И до днес се предава от баща на син. В нощта на Сурoва по родните си места преселили се през годините в други краища на страната и по света, за да се потопят в магията на \"Сурва\". Така чрез маскарадната обредност поколения наред в Пернишко в добро настроение осъществяват и пре-хода от старата към новата година. През годините на социализма някой културтрегер измислил обяснението, че така се гони злото и сега това се повтаря като добре заучена мантра, без да е вярно, защото смисълът на обичая е в обновяването и оплождането. Всъщност много отдавна съхранената маскарадна традиция е все-народен и най-любим и тачен празник, освободен от всякакви езически предразсъдъци. За хора, попаднали за първи път в атмосферата на традиционната Сурoва в пернишките села, обстановка-та е като нереална. Това най-ярко се илюстрира с един спомен на историка и етнолог Симеон Мильов. Той е запомнил как в годините на соца го пратили да съпровожда в тези дни група журналисти от някогашния Съ-ветски съюз. Като се нагледали на празника и във всяко село обилно ги нагостили и почерпили, тръгвайки обратно, съветските гости попитали: \"И това всичко заради нас ли го организирахте?\" Те не можели да си представят, че така масово в Пернишкия край хората празнуват на този ден. На основата на живата маскарадна традиция, през 1966 г. в Перник е създаден Международен фестивал на маскарадните игри ДСурваУ, който в повече от половинвековната си история няма аналог в Европа. Маскарадните групи, участници в него от България и света, са винаги повече от сто, а маскираните през последните години надвишават 7000 човека. Всяка година, в последните почивни дни на месец януари Пер-ник посреща и стотици хиляди зрители, за да изживеят заедно радостта и неповторимата красота на маска-рада. За жалост заради кризата с водата, въведения воден режим в града и опасността от зарази, се наложи кметът Станислав Владимиров да отмени тазгодишния фестивал \"Сурва\" в Перник. Но ако ви се отвори път, идете в селата на 13-ти срещу 14 януари. Там ще се насладите на истинската Сурoва.", "date": "2020.01.12", "title": "Време е за Сурoва"}
{"url": "https://standartnews.com/balgariya/velikdenska-vakantsiya-na-more-zashcho-ne-411633.html", "text": "Първите лъчи на пролетното слънце ни напомнят, че наближава един от най-големите празници в кален-дара - Великден. В главата ни изникват спомени за безгрижните дни от пролетната ваканция, в които боя-дисваме яйца, месим козунаци и похапваме крехко агнешко, печено на чеверме. Понякога времето позволя-ва волни игри сред природата, друг път е мрачно и ни улавя с книга в ръка на сухо и топло. Идилията от детството може да се превърне в идеалната семейна ваканция сега и то без усилия. Вместо да ставате в 5 сутринта, за да месите козунаци и да боядисвате яйца, можете просто да резервирате велик-денската си почивка в Албена и да прекарате в компанията на семейството и близките си. Топ готвачите в най-красивия ни курорт ще се погрижат да ви върнат спомените за вкусна домашна храна със специалитетите, които ще подготвят с много любов специал-но за вас: топящо се в устата агнешко, пухкав сладък козунак и яйца, шарени като детските емоции - какво повече ви трябва, за да почувствате празничния дух на Великден. Децата ще имат възможност да боядисват яйца и да се забавляват в компанията на аниматори и велик-денски зайци. През това време вие можете да се отпуснете в или в някой от СПА центровете в Албена. Вкусната храна - повече от 50% произведена в собствените ни био градини, традиционните напитки - ра-кия \"Златна слива\" или \"Златна череша\" и вино \"Геранеа\" и уютната обстановка в хотелите са само част от предимствата на комплекса, който ви предизвиква да го изберете за ваканцията си. Семейната идилия се до-пълва от възможността да опознаете района, като се запишете на екскурзия до Балчик или нос Калиакра и се докоснете до историята на едни от най-живописните и Усмихнат и професионален екип на ваканционното селище ще се погрижи дните в Албена за Великден да се превърнат в един незабравим положителен спомен, който да ви накара да поискате отново да бъдете гос-ти за курорта.", "date": "2020.01.12", "title": "Великденска ваканция на море - защо не?"}
{"url": "https://standartnews.com/regionalni/pamporovo-s-po-evtini-lift-karti-411624.html", "text": "Пампорово работи с по-ниски цени на лифт картите този месец. От 13 до 17 включително всички скиори и сноубордисти в Пампорово ще могат да се възползват от специалните по-ниски цени за лифтовете и различни услуги в курорта, като дневната карта е 52 лева за възрастни, 31 лева за деца. Снощи започна зимната културна програма в курорта с представлението „Една нощ с хитовете на Бродуей“ на Музикален Театър София. Всяка събота през януари и февруари гостите на Пампорово и местните жители ще могат да гледат на живо специално подбрани постановки и изпълнители, сред които Камен Донев и неговата лекция за народното творчество, Тони Димитрова, групата „Акага“ и театрални постановки „Аз досадникът“, „Мъжът на жена ми“ и други. Всички актуални цени и промоции, както и информация за работещите писти и съоръжения може да се намерят в онлайн платформата на курорта..", "date": "2020.01.12", "title": "Пампорово с по-евтини лифт карти"}
{"url": "https://standartnews.com/sport/nash-borets-s-titla-v-istanbul-411616.html", "text": "Георги Вангелов се окичи със злато на силния турнир по борба \"Яшар Догу\" в Истанбул. На финала в категория 57 кг в свободната борба националът победи узбека Абдулаев с технически туш - 10:0. Преди това той постигна 3 успеха - технически туш над туркменистанеца Сеидов, после се справи с двама азери - Ибрахимов с 10:3 и Кашалов - 2:2. Другият ни финалист Ахмед Магамаев претърпя поражение с 0:4 от Салим Яшар (Турция) в категория 86 кг и остана със сребро. До решаващата битка натуралиизираният у нас дагестанец също регистрира 3 победи - стартира с технически туш над турчина Кагрикан, а после преодоля азерите Нурмагомедов с 10:7 и Хасанов с 11:7.   При 74-килограмовите Али Умарпашаев също проби до финал и днес ще спори за титлата срещу грузинеца Сулава. Преди това натурализирараният у нас чеченец постигна победа над Овезмирадов (Таджикистан) с 10:0, после  надви азера Гаджиев със 7:4, а на полуфинала спечели и срещу Азгаров, също от Азербайджан, с 13:3. При жените Евелина Николова  (53 кг) записа победа с туш над Фикрие Гок (Турция), но след това загуба също с туш и от норвежката Силдже Кипър. На старта в категорията поражение претърпя и Сезен Белберова (53) след 0:3 от Зейнеб Йетки (Турция). Днес на тепиха ще излязат Тайбе Юсеин (62) и Мария Оряшкова (76).", "date": "2020.01.12", "title": "Наш борец с титла в Истанбул"}
{"url": "https://www.standartnews.com/sport/nash-borets-s-titla-v-istanbul-411616.html", "text": "Георги Вангелов се окичи със злато на силния турнир по борба \"Яшар Догу\" в Истанбул. На финала в категория 57 кг в свободната борба националът победи узбека Абдулаев с технически туш - 10:0. Преди това той постигна 3 успеха - технически туш над туркменистанеца Сеидов, после се справи с двама азери - Ибрахимов с 10:3 и Кашалов - 2:2. Другият ни финалист Ахмед Магамаев претърпя поражение с 0:4 от Салим Яшар (Турция) в категория 86 кг и остана със сребро. До решаващата битка натуралиизираният у нас дагестанец също регистрира 3 победи - стартира с технически туш над турчина Кагрикан, а после преодоля азерите Нурмагомедов с 10:7 и Хасанов с 11:7.   При 74-килограмовите Али Умарпашаев също проби до финал и днес ще спори за титлата срещу грузинеца Сулава. Преди това натурализирараният у нас чеченец постигна победа над Овезмирадов (Таджикистан) с 10:0, после  надви азера Гаджиев със 7:4, а на полуфинала спечели и срещу Азгаров, също от Азербайджан, с 13:3. При жените Евелина Николова  (53 кг) записа победа с туш над Фикрие Гок (Турция), но след това загуба също с туш и от норвежката Силдже Кипър. На старта в категорията поражение претърпя и Сезен Белберова (53) след 0:3 от Зейнеб Йетки (Турция). Днес на тепиха ще излязат Тайбе Юсеин (62) и Мария Оряшкова (76).", "date": "2020.01.12", "title": "Наш борец с титла в Истанбул"}
{"url": "https://standartnews.com/sport/tenisistite-ni-ostava-tova-koeto-napravikhme-na-atp-cup-411599.html", "text": "Тенисистите ни Димитър Кузманов, Александър Лазаров и Адриан Андреев успяха да се приберат в София малко след полунощ след истинска въздушна одисея. Тримата се завърнаха след участието си в турнира ATP Cup. Те трябваше да се приберат у нас в ранния следобед от Дубай, но самолетът им не е излетял. В крайна сметка те успяха да се качат на полет на нискотарифната авиокомпания до София и вече са у дома. Андреев и Лазаров имаха сериозни премеждия и на отиване към Сидни в края на 2019 година като отново проблемите бяха на летището в Дубай и забяването им беше повече от 24 часа. “Радваме се, че сме вече в България и вече може спокойно да се насладим на емоцията”, започна Мико Кузманов. “Беше много вълнуващо. След първата победа над Великобритания почти не спахме, аз лично не успях. Това беше невероятно преживяване. Само 24 държави участваха и ние да бъдем част от тях - това е нещо уникално”, добави Александър Лазаров. “Няма тъга. След злополучното развитие в групата си казахме, че трябва да бъдем и малко реалисти. Съжаляваме, че не прескочихме групата, но все пак сме девети в света в един от най-конкурентните спортове. С времето ще си дадем сметка какво постигнахме. Радваме се, че за две седмици успяхме да допринесем за повдигането на българския дух. Разбрахме, че хората са следили и са се вълнували от нас”, каза още Мико, който специално благодари на капитана на България за купа “Дейвис” Тодор Енев. “Изводът е, че можем. Никой от нас не е достигнал лимита на възможностите си. Сплотихме се и занапред ще си помагаме много”, добави Лазаров. “Такива емоции не е имало никога. Да видиш твоите съотборници да печелят срещу такива отбори е нещо невероятно”, каза от своя страна Адриан Андреев. “Не бях играл двойки с Григор и като разбрах, че ще играем първата ми мисъл беше да не се изложа. Гледал съм Джейми Мъри и съм му се възхищавал. Случи се, никой не е очаквал да спечелим. Мачът ни беше определен като един от най-добрите. Това е признание, което няма да забравя”, коментира Лазаров. “Научихме много от Григор. Той е изключителен професионалист. Минал е по този път. Даваше ни ценни съвети, които всеки от нас може да използва в собствената си кариера. С такъв човек до теб израстваш бързо и на тренировки, и на мачовете”, обясни Лазаров, а Андреев обобщи - “начина по който работи, концентрацията, увереността на корта”. Беше засегната и темата за анонимния текст срещу федерацията по тенис, който стана хит в интернет, след като беше споделен десетки хиляди пъти. “Ако не се беше появило това, все едно не сме българи. Цял живот ще ни съпътстват такива неща. Не разбирам защо някои хора се фиксират върху това кой какво е поел, платил, изкарал, а не се отчита факта, че сме девети в света. Вместо да се правят интриги, по-важното е, че сега сме тук и си говорим и за по-приятни неща. С какво е по-добре да бъде запомнен престоят ни там? Вариантите са два - с успехите ни или с обсъждане на финансовите аспекти. Всеки си преценява сам”, каза по темата Лазаров. “Да играеш с националната фланелка е най-уникалното чувство. Тенисът е индивидуален спорт и сме малко лишени от това усещане, но е несравнимо. Много съм щастлив и от подкрепата на българите в Австралия. Оставихме сърцето и душата си на корта и сме удовлетворени. Всеки от нас израсна и като личност, не просто като тенисисти. Аз лично изживях мечтата си. Надявам се това да е едно ново начало. Тепърва ще си даваме сметка какво постигнахме”, допълни Кузманов. “Със сигурност това участие ще ни даде тласък в индивидуалните кариери. Показахме от много висока трибуна, че имаме качествата. В тениса всичко е индивидуално. Понякога пътят до първите 200 или 100 е много тежък. Може да играеш добър тенис и без да си толкова нагоре в ранглистата”, каза още Мико, който ще има нужда от малко спокойствие, за да осъзнае постигнатото в Австралия”, завърши Кузманов. За финал тримата споделиха и какво им предстои. Мико има три седмици за подготовка в София и Барселона, след което в началото на март ще участва в два или три турнира, които ще са подготвителни за двубоя с Коста Рика от купа “Дейвис”. Андреев ще вземе участие в няколко турнира в САЩ преди мача с централноамериканците, а Лазаров все още няма яснота.  ", "date": "2020.01.12", "title": "Тенисистите ни: Остава това което направихме на ATP Cup"}
{"url": "https://www.standartnews.com/sport/albert-popov-s-istorichesko-klasirane-v-adelboden-411632.html", "text": "Алберт Попов се записа в историята на българските ски днес. Той зае 13-о място в слалома за Световната купа и стана първия ни алпиец спечелил точки в тази дисциплина на пистата \"Куонингсбергли\". Абе бе 27-и след първия манш, но със страхотен втори се изстреля до 13-ото място. Само във второто спускане той даде трето време, като дори победителя Даниел Юл (Швейц) и следващите 4 не успяха да дадат по-добро време от това на Попов. Със спечелените днес точки Аби вече има 55 и е 24-и в класирането за малката световна купа в слалома. Сега му предстои участие на слалома във Венген на 19-и януари. Другият ни алпиец днес Камен Златков зае 46-о място в първия манш на 1,07 сек от влизане във втория. Той обаче показа, че вече навлиза във формата, която всички очакваме от него.", "date": "2020.01.12", "title": "Алберт Попов с историческо класиране в Аделбоден"}
{"url": "https://standartnews.com/sport/serina-s-prva-titla-za-2020-411607.html", "text": "Американската звезда в тениса Серина Уилямс спечели титлата на турнира на твърди кортове в Оукланд (Нова Зеландия) с награден фонд 275 хиляди долара. Тя се наложи над сънародничката си Джесика Пегюла с 6:3, 6:4 за 1:36 часа игра. Поставената под номер 1 Уилямс започна колебливо срещата, като допусна пробив в откриващото си подаване. В последствие вдигна оборотите и успя да изравни за 3:3, а след това спечели с убедителното 6:3. Във втората част интрига нямаше, след като Серина взе ранен пробив и не допусна грешка при подаванията си, като стигна до 6:4 в своя полза.", "date": "2020.01.12", "title": "Серина с първа титла за 2020"}
{"url": "https://standartnews.com/sport/sport-i-futbol-po-televiziyata-na-12-yanuari-411600.html", "text": "Спорт и футбол по българските телевизии днес: 08,30 ч Тенис, турнир за мъже в Аделаида Евроспорт 1 08,30 ч Тенис, турнир за жени в Оклънд F+/Sport+ HD 09,30 ч Тенис, АТР сup MAX Sport 1 10,00 ч Ски, СК (ж) супер Г за комбинация в Алтенмаркт Евроспорт 1 11,00 ч Голф MAX Sport 2 11,25 ч Ски, СК (м), слалом в Аделбоден Евроспорт 1 12.30 ч Северна комбинация, СК във Вал ди Фиеме Евроспорт 1 13,30 ч Биатлон, СК в Оберхоф Евроспорт 1 13,30 ч Баскетбол, „Естудиантес“ - „Реал“ (М) Нова спорт 13,30 ч „Удинезе“ - „Сасуоло“ MAX Sport 3 14,00 ч „Кардиф“ - „Суонзи“ Диема спорт 14,25 ч Ски, СК (м), слалом в Аделбоден Евроспорт 1 16,00 ч „Борнемут“ - „Уотфорд“ Диема спорт 16,00 ч „Фиорентина“ - СПАЛ MAX Sport 3 16,00 ч „Сент Етиен“ - „Нант“ RING 16,00 ч „Сампдория“ - „Бреша“ MAX Sport 1 \r\n16,00 ч „Торино“ - „Болоня“ MAX Sport 2 18,00 ч Дижон – Лил RING  18,00 ч „Астън Вила“ - „Манчестър С“ Диема спорт 2 19,00 ч „Верона“ - „Дженоа“ MAX Sport 3 20,00 ч „Реал“ (М) - „Атлетико“ (М) bTV action 21,45 ч „Рома“ - „Ювентус“ MAX Sport 3 22,00 ч „Пари СЖ“ - „Монако“  RING", "date": "2020.01.12", "title": "Спорт и футбол по телевизията на 12 януари"}
{"url": "https://www.standartnews.com/sport/bez-berbo-v-bitkata-za-shef-na-bfs-411621.html", "text": "„Димитър Бербатов не иска да става президент на БФС – засега.“  Това заяви неговият агент Емил Данчев. \r\n\"Много говорихме с Бербатов и той заяви, че не е готов да поеме БФС. И аз съм на същото мнение. Не искам да бъде употребен, както това се случи с негови колеги. Според мен най-добрия път за него е първо да бъде вицепрезидент или член на Управителен съвет, да навлезе в нещата като ръководител. Нека да му дадем време сам да реши. Досега той е показвал, че рядко бърка\", каза Емил Данчев пред Канал 3. \r\n \r\nСпоред мениджъра евентуална кандидатура на Лъчезар Танев за поста, ще бъде много подходяща. \r\n \r\n\"Лъчо е изключително ерудиран човек, с много опит и познава много добре кухнята на българския футбол. Най-важното обаче е, че той може да казва \"не\". Хората, които пряко отговарят за избора на нов президент на БФС, трябва да изработят модел на бъдещия ръководител на българския футбол със съответните критерии и тогава да се търси подходящия човек\", добави Данчев.", "date": "2020.01.12", "title": "Без Бербо в битката за шеф на БФС"}
{"url": "https://standartnews.com/sport/barselona-smenya-trenora-411597.html", "text": "Легендата на Барселона Шави Ернандес ще бъде представен като треньор на \"каталунците\" от 13 януари (понеделник), твърдят медиите в Испания. В последните няколко дни легедата на каталунците преговаря с ръководството на клуба в Саудитска Арабия и почти всички детайли по договора на специалиста са уточнени. Според Diario SPORT I Cadena COPE, бъдещето на Ернесто Валверде отдавна е решено и той ще бъде уволнен до часове. В същото време стана ясно, че от настоящия клуб на Шави – Ал Садд няма да му правят никакви пречки и ще го освободят без каквито и да е клаузи, ако самият той пожелае да напусне. Името на Шави се спрягаше и с треньорския пост в Пари Сен Жермен, но по всичко личи, че Барселона е с едни гърди пред всеки един клуб в Европа.", "date": "2020.01.12", "title": "Барселона сменя треньора"}
{"url": "https://www.standartnews.com/sport/cherno-more-prodlzhava-da-vodi-v-klasiraneto-po-futzal-411642.html", "text": "Черно море продължава да е лидер в държавното първенство по футзал и след изиграването на мачовете от десетия кръг. С това на практика шампионатът бе преполовен. Варненци бяха домакини на два от основните си съперници този уикенд, като успяха да вземат 4 точки. Вчера \"моряците\" разгромиха с 6:2 солидния тим на УНСС, а преди малко завършиха 2:2 с Левски. \r\n \r\nПо този начин отборът събра актив от 22 точки, като единствен в групата все още няма допусната загуба. На второ място на полусезона завършват съгражданите от Черно море Мания. Те разгромиха аутсайдера тази година Варна Сити с 10:5 и се възползваха от грешната стъпка на УНСС в морската ни столица. \"Студентите\" бяха изпреварени и от ФК Русе, който днес ги победи с 6:3. След почти месец пауза, държавното първенство по футзал се подновява на 8 февруари. Тогава от 18,00 часа играят Русе - Черно море и Варна Сити - Левски. От 20,00 е мачът Черно море Мания - УНСС. \r\n \r\n Черно море Мания - Варна Сити 10:5, Русе - Левски 4:3, Черно море - УНСС 6:2,  Русе - УНСС 6:3, Черно море - Левски 2:2 \r\n \r\n 1. Черно море 6 победи, 4 равенства, 0 загуби,   +11 голова разлика 2. Черно море Мания 5 2 3,   +13 3. ФК Русе 5 1 4,   +7  4. УНСС 4 2 4,   -9 5. Левски 3 3 4   +1 \r\n \r\n6. Варна Сити 0 2 8,   -23", "date": "2020.01.12", "title": "Черно море продължава да води в класирането по футзал"}
{"url": "https://www.standartnews.com/sport/portugalets-zagina-v-rali-dakar-411620.html", "text": "40-годишният португалски мотоциклетист Пауло Гонсалвиш стана поредната жертва на Рали Дакар, което в момента се провежда в Саудитска Арабия. Едно от най-симпатичните и популярни лица в ралито падна лошо на 276-ия километър от днешния специален етап. Организаторите веднага пратиха медицински хеликоптер, медиците откриха Гонсалвиш в безсъзнание и бездиханен. След неуспешен опит да бъде реанимиран на място той бе транспортиран до най-близката болница „Лайла“, където само потвърдиха смъртта му. Според черната статистика Гонсалвиш е 71-вата жертва на Рали Дакар от 1979 г. насам, като 29 са вече загиналите мотоциклетисти. Португалецът, който бе световен шампион в рали кроскънтри през 2013 г. участваше в своя 13-и Дакар с отбора си \"Херо Моторспортс“, представляващ индийска фирма. Той дебютира за пръв път в Дакар през 2006 г., като оттогава 4 пъти е завършвал в топ 10 в крайното класиране, а през 2015 г. бе втори зад Марк Кома. Пауло Гонсалвиш е сред малцината, които са участвали в Дакар първо в Африка, след това в Южна Америка, в пустинята Атакама, и сега в С. Арабия, където намери смъртта си.", "date": "2020.01.12", "title": "Португалец загина в Рали Дакар"}
{"url": "https://standartnews.com/sport/mach-na-dvoyki-reshava-titlata-v-atp-cup-411625.html", "text": "Мач на двойки ще определи първия победител в новия турнир по тенис ATP Cup. До момента Сърбия и Испания играят при 1:1. В първия мач Роберто Баутиста Агут надви набързо Душан Лайович със 7:5, 6:1. В класиката Ноле Джокович победи световния №1 Рафа Надал с 6:2, 7:6 (4). Така титлата ще се реши след малко в мача на двойки Дкожович/Троицки - Надал Кареньо Буста. ", "date": "2020.01.12", "title": "Мач на двойки решава титлата в ATP Cup"}
{"url": "https://standartnews.com/sport/bez-berbo-v-bitkata-za-shef-na-bfs-411621.html", "text": "„Димитър Бербатов не иска да става президент на БФС – засега.“  Това заяви неговият агент Емил Данчев. \r\n\"Много говорихме с Бербатов и той заяви, че не е готов да поеме БФС. И аз съм на същото мнение. Не искам да бъде употребен, както това се случи с негови колеги. Според мен най-добрия път за него е първо да бъде вицепрезидент или член на Управителен съвет, да навлезе в нещата като ръководител. Нека да му дадем време сам да реши. Досега той е показвал, че рядко бърка\", каза Емил Данчев пред Канал 3. \r\n \r\nСпоред мениджъра евентуална кандидатура на Лъчезар Танев за поста, ще бъде много подходяща. \r\n \r\n\"Лъчо е изключително ерудиран човек, с много опит и познава много добре кухнята на българския футбол. Най-важното обаче е, че той може да казва \"не\". Хората, които пряко отговарят за избора на нов президент на БФС, трябва да изработят модел на бъдещия ръководител на българския футбол със съответните критерии и тогава да се търси подходящия човек\", добави Данчев.", "date": "2020.01.12", "title": "Без Бербо в битката за шеф на БФС"}
{"url": "https://standartnews.com/sport/brinone-specheli-prvata-kombinatsiya-pri-damite-411623.html", "text": "Италианката Федерика Бриноне спечели първата алпийска комбинация при дамите за световната купа. В Алтенмарт-Цаухензее (Ав) тя даде общо време от супергигантския слалом и слалома - 2:03,45 мин. Втора на 0,15 сек остана Уенди Холденер (Швейц), а трета на 0,82 сек е Марта Басино (Ит). Лидерката за СК Микаела Шифрин не завърши супергигантския слалом. Същата съдба споходи и основната й конкурентка Петра Влъхова. За Бриноне това е втора победа за сезона след триумфа й на гигантски слалом в Куршевел. Тя има и две втори места на супер-г и гигантски слалом. Това е и нейната 12-а победа за Световната купа. Със спечелените днес 100 т Бриноне има 565 точки и е втора за големия Кристален глобус. Шифрин води с 826 т. Трета е Влъхова с 513 т. Бриноне е лидер за купата в алпийската комбинация със 100 т, пред Холденер - 80 и Басино - 60.", "date": "2020.01.12", "title": "Бриноне спечели първата комбинация при дамите"}
{"url": "https://www.standartnews.com/sport/srbiya-obrna-ispaniya-na-finala-na-atp-cup-411637.html", "text": "Новак Джокович изведе Сърбия до победата над Испания в първия в историята финал на ATP Cup. Ноле и Виктор Троичцки спечелиха решителния мач на двойки с 6:3, 6:4 срещу Фелисиано Лопез и Пабло Кареньо Буста. Преди това Роберто Баутиста Агут бе победил Душан Лйович със 7:5, 6:1 в първия мач. Джокович обаче победи в класиката Рафа Надал с 6:2, 7:6 (4) и всичко отиде да се решава в двойките. Заради натрупаната умора обаче Надал отказа да играе и така Буста трябваше да го смени, което се оказа фатално за испанците.", "date": "2020.01.12", "title": "Сърбия обърна Испания на финала на ATP Cup"}
{"url": "https://standartnews.com/sport/cherno-more-prodlzhava-da-vodi-v-klasiraneto-po-futzal-411642.html", "text": "Черно море продължава да е лидер в държавното първенство по футзал и след изиграването на мачовете от десетия кръг. С това на практика шампионатът бе преполовен. Варненци бяха домакини на два от основните си съперници този уикенд, като успяха да вземат 4 точки. Вчера \"моряците\" разгромиха с 6:2 солидния тим на УНСС, а преди малко завършиха 2:2 с Левски. \r\n \r\nПо този начин отборът събра актив от 22 точки, като единствен в групата все още няма допусната загуба. На второ място на полусезона завършват съгражданите от Черно море Мания. Те разгромиха аутсайдера тази година Варна Сити с 10:5 и се възползваха от грешната стъпка на УНСС в морската ни столица. \"Студентите\" бяха изпреварени и от ФК Русе, който днес ги победи с 6:3. След почти месец пауза, държавното първенство по футзал се подновява на 8 февруари. Тогава от 18,00 часа играят Русе - Черно море и Варна Сити - Левски. От 20,00 е мачът Черно море Мания - УНСС. \r\n \r\n Черно море Мания - Варна Сити 10:5, Русе - Левски 4:3, Черно море - УНСС 6:2,  Русе - УНСС 6:3, Черно море - Левски 2:2 \r\n \r\n 1. Черно море 6 победи, 4 равенства, 0 загуби,   +11 голова разлика 2. Черно море Мания 5 2 3,   +13 3. ФК Русе 5 1 4,   +7  4. УНСС 4 2 4,   -9 5. Левски 3 3 4   +1 \r\n \r\n6. Варна Сити 0 2 8,   -23", "date": "2020.01.12", "title": "Черно море продължава да води в класирането по футзал"}
{"url": "https://standartnews.com/sport/srbiya-obrna-ispaniya-na-finala-na-atp-cup-411637.html", "text": "Новак Джокович изведе Сърбия до победата над Испания в първия в историята финал на ATP Cup. Ноле и Виктор Троичцки спечелиха решителния мач на двойки с 6:3, 6:4 срещу Фелисиано Лопез и Пабло Кареньо Буста. Преди това Роберто Баутиста Агут бе победил Душан Лйович със 7:5, 6:1 в първия мач. Джокович обаче победи в класиката Рафа Надал с 6:2, 7:6 (4) и всичко отиде да се решава в двойките. Заради натрупаната умора обаче Надал отказа да играе и така Буста трябваше да го смени, което се оказа фатално за испанците.", "date": "2020.01.12", "title": "Сърбия обърна Испания на финала на ATP Cup"}
{"url": "https://www.standartnews.com/sport/mach-na-dvoyki-reshava-titlata-v-atp-cup-411625.html", "text": "Мач на двойки ще определи първия победител в новия турнир по тенис ATP Cup. До момента Сърбия и Испания играят при 1:1. В първия мач Роберто Баутиста Агут надви набързо Душан Лайович със 7:5, 6:1. В класиката Ноле Джокович победи световния №1 Рафа Надал с 6:2, 7:6 (4). Така титлата ще се реши след малко в мача на двойки Дкожович/Троицки - Надал Кареньо Буста. ", "date": "2020.01.12", "title": "Мач на двойки решава титлата в ATP Cup"}
{"url": "https://standartnews.com/sport/portugalets-zagina-v-rali-dakar-411620.html", "text": "40-годишният португалски мотоциклетист Пауло Гонсалвиш стана поредната жертва на Рали Дакар, което в момента се провежда в Саудитска Арабия. Едно от най-симпатичните и популярни лица в ралито падна лошо на 276-ия километър от днешния специален етап. Организаторите веднага пратиха медицински хеликоптер, медиците откриха Гонсалвиш в безсъзнание и бездиханен. След неуспешен опит да бъде реанимиран на място той бе транспортиран до най-близката болница „Лайла“, където само потвърдиха смъртта му. Според черната статистика Гонсалвиш е 71-вата жертва на Рали Дакар от 1979 г. насам, като 29 са вече загиналите мотоциклетисти. Португалецът, който бе световен шампион в рали кроскънтри през 2013 г. участваше в своя 13-и Дакар с отбора си \"Херо Моторспортс“, представляващ индийска фирма. Той дебютира за пръв път в Дакар през 2006 г., като оттогава 4 пъти е завършвал в топ 10 в крайното класиране, а през 2015 г. бе втори зад Марк Кома. Пауло Гонсалвиш е сред малцината, които са участвали в Дакар първо в Африка, след това в Южна Америка, в пустинята Атакама, и сега в С. Арабия, където намери смъртта си.", "date": "2020.01.12", "title": "Португалец загина в Рали Дакар"}
{"url": "https://standartnews.com/sport/albert-popov-s-istorichesko-klasirane-v-adelboden-411632.html", "text": "Алберт Попов се записа в историята на българските ски днес. Той зае 13-о място в слалома за Световната купа и стана първия ни алпиец спечелил точки в тази дисциплина на пистата \"Куонингсбергли\". Абе бе 27-и след първия манш, но със страхотен втори се изстреля до 13-ото място. Само във второто спускане той даде трето време, като дори победителя Даниел Юл (Швейц) и следващите 4 не успяха да дадат по-добро време от това на Попов. Със спечелените днес точки Аби вече има 55 и е 24-и в класирането за малката световна купа в слалома. Сега му предстои участие на слалома във Венген на 19-и януари. Другият ни алпиец днес Камен Златков зае 46-о място в първия манш на 1,07 сек от влизане във втория. Той обаче показа, че вече навлиза във формата, която всички очакваме от него.", "date": "2020.01.12", "title": "Алберт Попов с историческо класиране в Аделбоден"}
{"url": "https://standartnews.com/sport/furkad-specheli-v-oberkhof-iliev-e-21-i-411660.html", "text": "Петкратният олимпийски шампион Мартен Фуркад записа втора победа в германския зимен център Оберхоф, след като триумфира в масовия старт на 15 километра от световната купа по биатлон. 31-годишният французин, който е и 11-кратен световен шампион, спечели и спринта на 10 километра в петък. Фуркад измина трасето за 41:01.4 минути и допусна две грешки в четирите си стрелби. Така Фуркад записа трета победа за сезона и 75-а в кариерата си. В спор за второто място представителят на домакините Арнд Пайфер победи Симон Дестьо (Франция). Пайфер завърши втори на 20.1 секунди след Фуркад с три грешки в стрелбата, а Дестьо остана на 20.3 секунди също с три пропуснати мишени. Владимир Илиев се класира на 21-о място от 30 стартирали. Той направи пет грешки в стрелбата и финишира на 1:56.5 минути след победителя.  Носителят на Световната купа и лидер в генералното класиране за сезона Йоханес Тингес Бьо (Норвегия) пропусна стартовете в Оберхоф, тъй като в близките дни се очаква съпругата му да роди първото им дете. След днешната победа Мартен Фукрад излезе начело в генералното класиране за световната купа след девет старта за сезона с 387 точки. Втори е Йоханес Тингес Бьо с 374 точки, а трети - Симон Дестьо с 352 точки. Владимир Илиев е 24-и със 126 точки, а Красимир Анев - 46-и с 34 точки. Следващият кръг от световната купа по биатлон ще се проведе от 15 до 19 януари в Руполдинг.  ", "date": "2020.01.12", "title": "Фуркад спечели в Оберхоф, Илиев е 21-и"}
{"url": "https://standartnews.com/sport/real-madrid-specheli-superkupata-411666.html", "text": "Реал Мадрид спечели Суперкупата на Испания, след като победи след дузпи Атлетико (Мадрид) с 4:1. В редовното време и продълженията финалът игран в Саудитска Арабия завърши 0:0. Трофеят е 11-и за Реал Мадрид. Кралският клуб завърши мача с 10 души след като 5 минути преди края на продълженията с червен картон бе изгонен Валверде. Той събори останалия сам срещу вратаря Куртоа нападател на Атлетико Алваро Мората. При дузпите точни за Реал бяха Карвахал, Родриго, Модрич и Рамос. За Атлетико едва третата вкара Трипиер. Това е петия финал за Суперкупата който Атлетико губи.", "date": "2020.01.12", "title": "Реал Мадрид спечели Суперкупата"}
{"url": "https://standartnews.com/sport/albert-popov-oshche-malko-mi-tryabva-411663.html", "text": "Водещият ни алпиец Алберт Попов коментира 13-ата си позиция в днешния слалом за Световната купа в Аделбоден (Швейц). Българинът стана първият ни алпиец, спечелил точки в тази дисциплина на пистата \"Куонингсбергли\". \"Много съм доволен специално от втория си резултат. Вратите на втория манш бяха на по-къси разстояния, беше точно моето трасе и направих страхотно спускане. Програмата е много тежка. Или караме ски, или пътуваме. Още не съм имал почивен ден през януари. Тежка е, но в крайна сметка всички излизат на старта и всеки се старае да покаже най-доброто от себе си. Стискаме зъби и продължаваме напред.\" \"Искам да направя два силни манша и да мога да се придвижа възможно най-напред. Вече събрах увереност и карането ми е на ниво. Просто трябва да повярвам още малко в себе си, да пусна ските, и ще стане\", заяви Попов. \"Във Венген е доста подходящо за мен. За жалост миналия сезон изхвърчах на десетата врата и нямах шанс да покарам до финала. Но определено е трасе като за мен - тежко, стръмно, ледено, и мисля, че ще имам добро класиране\", каза Попов.", "date": "2020.01.12", "title": "Алберт Попов: Още малко ми трябва"}
{"url": "https://standartnews.com/sport/man-siti-se-vrna-na-vtoroto-myasto-v-angliya-411662.html", "text": "Английският шампион Манчестър Сити записа 15-ата си победа през сезона във Висшата лига. \"Гражданите\" отнесоха с 6:1 Астън Вила и то като гост. Рияд Марез откри резултата на „Вила Парк” в 18-ата минута. Шест минути по-късно алжирското крило на Сити вкара втори гол в срещата, а в 28-ата минута Серхио Агуеро оформи класическия резултат за ужас на феновете на „виланите”. Центриране отдясно на Кевин Де Бройне отдясно бе блестящо оползотворено от Габриел Жезус за край на първото полувреме, а Серхио Агуеро вкара втория си гол в мача, ставайки най-резултатният чужденец, играл във Висшата лига на Англия. Хеттрикът на аржентинеца бе оформен след 81 минути игра, когато отбраната на домакините сбърка при изнасянето на топката, а Рияд Марез пусна за Агуеро, който закова 20-ия си хеттрик в историята на Висшата лига. Почетният гол за Астън Вила дойде в 91-ата минута, след като Анвар Ел-Гази бе точен от дузпа, след като Илкай Гюндоган извърши нарушение в наказателното поле на Сити. По този начин тимът на Хосеп Гуардиола се възползва от грешката на Лестър Сити, който загуби с 1:2 от Саутхемптън в събота, и се настани на второто място във временното класиране в елита на Англия с 47 точки. Така Сити продължава да изостава с 14 точки зад убедителния лидер Ливърпул, който е и с мач по-малко след 22-ия кръг на Англия. Вила, от своя страна, остана в зоната на изпадане, след като е 18-и с 21 точки, но още по-неприятното е визията за игра на отбора, воден от Дийн Смит. В идния кръг Сити приема Кристъл Палас, докато Астън Вила ще гостува на южния бряг за визита на Брайтън.", "date": "2020.01.12", "title": "Ман. Сити се върна на второто място в Англия"}
{"url": "https://standartnews.com/svyat/svetovni-lideri-na-kraka-pri-noviya-sultan-na-oman-411648.html", "text": "В Оман днес пристигат лидери на държави, за да се срещнат с новия султан на страната, определен само ден след като почина дългогодишният държавен глава Кабус бин Саид ал Саид, предаде Асошиейтед прес. Сред кацналите в Маскат за срещата със султан Хайсам бин Тарик Ал Саид са британският премиер Борис Джонсън и принц Чарлз, емирът на Кувейт шейх Сабах ал Ахмад ал Джабер ас Сабах и емирът на Катар шейх Тамим бин Хамад Ал Тани, предаде БТА. Новият султан Хайсам бин Тарик Ал Саид бе министър на културата на Оман преди да стане наследник на султан Кабус бин Саид ал Саид - най-дълго управлявалия монарх в Близкия изток. Той почина на 79 години, след като страда от болест, която не бе обявена. 66-годишният султан Хайсам бин Тарик Ал Саид обеща да следва примера на султан Кабус бин Саид ал Саид за насърчаване на мира и диалога в Близкия изток. Оман играе ролята на посредник между Иран и САЩ, които са изправени пред безпрецедентно напрежение. Иранският външен министър Мохамад Джавад Зариф също замина за Маскат днес, за да се срещне със султан Хайсам бин Тарик Ал Саид.", "date": "2020.01.12", "title": "Световни лидери на крака при новия султан"}
{"url": "https://www.standartnews.com/sport/furkad-specheli-v-oberkhof-iliev-e-21-i-411660.html", "text": "Петкратният олимпийски шампион Мартен Фуркад записа втора победа в германския зимен център Оберхоф, след като триумфира в масовия старт на 15 километра от световната купа по биатлон. 31-годишният французин, който е и 11-кратен световен шампион, спечели и спринта на 10 километра в петък. Фуркад измина трасето за 41:01.4 минути и допусна две грешки в четирите си стрелби. Така Фуркад записа трета победа за сезона и 75-а в кариерата си. В спор за второто място представителят на домакините Арнд Пайфер победи Симон Дестьо (Франция). Пайфер завърши втори на 20.1 секунди след Фуркад с три грешки в стрелбата, а Дестьо остана на 20.3 секунди също с три пропуснати мишени. Владимир Илиев се класира на 21-о място от 30 стартирали. Той направи пет грешки в стрелбата и финишира на 1:56.5 минути след победителя.  Носителят на Световната купа и лидер в генералното класиране за сезона Йоханес Тингес Бьо (Норвегия) пропусна стартовете в Оберхоф, тъй като в близките дни се очаква съпругата му да роди първото им дете. След днешната победа Мартен Фукрад излезе начело в генералното класиране за световната купа след девет старта за сезона с 387 точки. Втори е Йоханес Тингес Бьо с 374 точки, а трети - Симон Дестьо с 352 точки. Владимир Илиев е 24-и със 126 точки, а Красимир Анев - 46-и с 34 точки. Следващият кръг от световната купа по биатлон ще се проведе от 15 до 19 януари в Руполдинг.  ", "date": "2020.01.12", "title": "Фуркад спечели в Оберхоф, Илиев е 21-и"}
{"url": "https://standartnews.com/svyat/trmp-zove-iran-da-ne-ubiva-protestirashchi-411653.html", "text": "Президентът на САЩ Доналд Тръмп предупреди Иран да не убива протестиращите, които излязоха по улиците с искане за оставка на правителството заради грешката със свалянето на украинския самолет. Демонстрантите излязоха по улиците, а с това ислямския режим се изправи пред редица предизвикателства в момент, в който лавира но ръба и трябва да мисли как да избегне война със САЩ. \"Към лидерите на Иран - НЕ УБИВАЙТЕ ПРОТЕСТИРАЩИТЕ СИ\", написа американският президент в профила си в Туитър. Тръмп предупреди, че САЩ много изкъсо следят ситуацията в Иран.", "date": "2020.01.12", "title": "Тръмп зове Иран да не убива протестиращи"}
{"url": "https://www.standartnews.com/sport/real-madrid-specheli-superkupata-411666.html", "text": "Реал Мадрид спечели Суперкупата на Испания, след като победи след дузпи Атлетико (Мадрид) с 4:1. В редовното време и продълженията финалът игран в Саудитска Арабия завърши 0:0. Трофеят е 11-и за Реал Мадрид. Кралският клуб завърши мача с 10 души след като 5 минути преди края на продълженията с червен картон бе изгонен Валверде. Той събори останалия сам срещу вратаря Куртоа нападател на Атлетико Алваро Мората. При дузпите точни за Реал бяха Карвахал, Родриго, Модрич и Рамос. За Атлетико едва третата вкара Трипиер. Това е петия финал за Суперкупата който Атлетико губи.", "date": "2020.01.12", "title": "Реал Мадрид спечели Суперкупата"}
{"url": "https://standartnews.com/svyat/irantsi-vragt-e-tuk-ne-v-amerika-411645.html", "text": "Втори пореден ден в Иран е организиран протест срещу правителството след признанието на военните, че са свалили украинския пътнически самолет, информира \"Ройтерс\", позовавайки се на съобщения в Туитър. Осведомителната агенция отбелязва, че не може да потвърди достоверността на съобщенията в социалната мрежа. Но вчера държавна медия информира, че е имало антиправителствени демонстрации след признанието и извинението на правителството. \"Те лъжат, че нашият враг е Америка, нашият враг е точно тук\", скандираха протестиращи, събрали се пред университет в Техеран. Демонстрации имаше и в други градове. По-рано посланикът на Великобритания в Техеран отрече да е вземал участие в демонстрация срещу иранското правителство във връзка със сваления украински пътнически самолет. Иранските власти за кратко задържаха Роб Макеър, което предизвика гневна реакция от страна на Лондон. Вчера в Техеран се надигнаха протести, след като властите признаха, че иранските военни са поразили с ракета украинския самолет, който се разби в сряда край столицата на страната. Протестиращите поискаха оставката на аятолах Али Хаменеи, както и да бъдат наказани виновните за катастрофата.", "date": "2020.01.12", "title": "Иранци: Врагът е тук, не в Америка"}
{"url": "https://standartnews.com/svyat/vulkan-progoni-khilyadi-ot-domovete-im-411631.html", "text": "Вулкан изригна днес край столицата на Филипините, което наложи евакуацията на хиляди хора от домовете им, предаде ДПА. Огромен облак от бяла и сива пепел с височина един километър се образува над основния кратер на вулкана Таал, намиращ се на 66 км южно от Манила. Местните власти казаха, че около 6000 души са били евакуирани, включително десетки туристи. Изригването бе предшествано от изпускане на пара и няколко труса, съобщи Филипинският институт по вулканология и сеизмология. Временно са спрени полетите на летището в Манила.", "date": "2020.01.12", "title": "Вулкан прогони хиляди от домовете им"}
{"url": "https://standartnews.com/svyat/papata-krsti-32-bebeta-411640.html", "text": "Папа Франциск кръсти днес 32 бебета, включително две двойки близнаци, в Сикстинската капела във Ватикана, предаде АП. Той се изненада от това, че бебетата са останали спокойни, докато изчакват да им дойде редът да бъдат кръстени под прочутите фрески на Микеланджело на тавана. Кръщенетата, извършвани от папата веднъж годишно в капелата, където се избират папите, обикновено са шумни. Подготвяйки се за хор от ревящи бебета, папа Франциск се пошегува в кратката си проповед: \"Концертът все още не е започнал\". Но дори когато папата поливаше децата с вода като символ на пречистването от грехове и изчиташе имената им, децата останаха напълно спокойни, както и любопитните им по-големи братя и сестри.", "date": "2020.01.12", "title": "Папата кръсти 32  бебета"}
{"url": "https://www.standartnews.com/sport/man-siti-se-vrna-na-vtoroto-myasto-v-angliya-411662.html", "text": "Английският шампион Манчестър Сити записа 15-ата си победа през сезона във Висшата лига. \"Гражданите\" отнесоха с 6:1 Астън Вила и то като гост. Рияд Марез откри резултата на „Вила Парк” в 18-ата минута. Шест минути по-късно алжирското крило на Сити вкара втори гол в срещата, а в 28-ата минута Серхио Агуеро оформи класическия резултат за ужас на феновете на „виланите”. Центриране отдясно на Кевин Де Бройне отдясно бе блестящо оползотворено от Габриел Жезус за край на първото полувреме, а Серхио Агуеро вкара втория си гол в мача, ставайки най-резултатният чужденец, играл във Висшата лига на Англия. Хеттрикът на аржентинеца бе оформен след 81 минути игра, когато отбраната на домакините сбърка при изнасянето на топката, а Рияд Марез пусна за Агуеро, който закова 20-ия си хеттрик в историята на Висшата лига. Почетният гол за Астън Вила дойде в 91-ата минута, след като Анвар Ел-Гази бе точен от дузпа, след като Илкай Гюндоган извърши нарушение в наказателното поле на Сити. По този начин тимът на Хосеп Гуардиола се възползва от грешката на Лестър Сити, който загуби с 1:2 от Саутхемптън в събота, и се настани на второто място във временното класиране в елита на Англия с 47 точки. Така Сити продължава да изостава с 14 точки зад убедителния лидер Ливърпул, който е и с мач по-малко след 22-ия кръг на Англия. Вила, от своя страна, остана в зоната на изпадане, след като е 18-и с 21 точки, но още по-неприятното е визията за игра на отбора, воден от Дийн Смит. В идния кръг Сити приема Кристъл Палас, докато Астън Вила ще гостува на южния бряг за визита на Брайтън.", "date": "2020.01.12", "title": "Ман. Сити се върна на второто място в Англия"}
{"url": "https://www.standartnews.com/sport/albert-popov-oshche-malko-mi-tryabva-411663.html", "text": "Водещият ни алпиец Алберт Попов коментира 13-ата си позиция в днешния слалом за Световната купа в Аделбоден (Швейц). Българинът стана първият ни алпиец, спечелил точки в тази дисциплина на пистата \"Куонингсбергли\". \"Много съм доволен специално от втория си резултат. Вратите на втория манш бяха на по-къси разстояния, беше точно моето трасе и направих страхотно спускане. Програмата е много тежка. Или караме ски, или пътуваме. Още не съм имал почивен ден през януари. Тежка е, но в крайна сметка всички излизат на старта и всеки се старае да покаже най-доброто от себе си. Стискаме зъби и продължаваме напред.\" \"Искам да направя два силни манша и да мога да се придвижа възможно най-напред. Вече събрах увереност и карането ми е на ниво. Просто трябва да повярвам още малко в себе си, да пусна ските, и ще стане\", заяви Попов. \"Във Венген е доста подходящо за мен. За жалост миналия сезон изхвърчах на десетата врата и нямах шанс да покарам до финала. Но определено е трасе като за мен - тежко, стръмно, ледено, и мисля, че ще имам добро класиране\", каза Попов.", "date": "2020.01.12", "title": "Алберт Попов: Още малко ми трябва"}
{"url": "https://standartnews.com/biznes/chetvrti-student-poluchi-stipendiya-ot-chez-411698.html", "text": "Студент от четвърти курс в Техническия университет в град София стана четвъртият стипендиант на ЧЕЗ по програмата за  подпомагане на студенти. Юсуф Байрям Молла учи в специалност „Енергетика и електрообзавеждане“ на ТУ. В началото на новата година той получи стипендия от 500 лева от ЧЕЗ въз основа на успеха си от предходния семестър.   „Разбрах за състезанието от участието си в ЧЕЗ Академия, където научих много неща за професията на енергетика. Искам да продължа да се развивам в тази област и силно се надявам един ден да имам възможност да бъда част от екипа на голямата мултинационална компания ЧЕЗ“, каза Молла при връчване на стипендията.   В конкурса „Стани стипендиант на ЧЕЗ“ за студенти могат да кандидатстват всички студенти от технически висши учебни заведения на територията на Западна България, които са участвали в конкурса за ученици, в стажантската програма на ЧЕЗ или в ЧЕЗ Академия.  Конкурсът „Стани стипендиант на ЧЕЗ“ за студенти е част от дългосрочна политика на дружеството за насърчаване на професионалното образование в България и е продължение на конкурса „Стани стипендиант на ЧЕЗ“ за ученици, стартирал през 2012 г. Досега са дадени три стипендии на студенти.   От септември 2019 г. ЧЕЗ започна да предоставя и социална стипендия за ученици, които са сираци или полусираци и учат в професионални гимназии с електротехнически профил. Всяка година компанията ще дава по една целогодишна стипендия в размер на 1440 лева.   До момента 54-ма ученици и студенти са получили стипендии от ЧЕЗ.     е-mail:     ", "date": "2020.01.12", "title": "Четвърти студент получи стипендия от ЧЕЗ"}
