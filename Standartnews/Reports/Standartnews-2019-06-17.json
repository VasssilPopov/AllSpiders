{"url": "https://www.standartnews.com/sport/mesi-pokani-grizman-v-barsa-394964.html", "text": "Нападателят Антоан Гризман, който обяви, че напуска Атлетико Мадрид, не възнамерява да се премести в Манчестър Юнайтед, съобщава \"Daily Star\". Капитанът на Барселона Лионел Меси лично се е обадил на 28-годишния французин, за да го убеди да акостира на \"Камп Ноу\". \r\nОчаква се Гризман да се присъедини към Барселона на 14 юли. В последните дни неговото име се свързва с преминаване в Реал Мадрид, където подготвят мащабна селекция. \r\nПрез сезон 2018/19 Антоан Гризман изигра 48 мача за Атлетико във всички турнири, отбеляза 21 гола и даде 10 асистенции. Нападателят Антоан Гризман, който обяви, че напуска Атлетико Мадрид, не възнамерява да се премести в Манчестър Юнайтед, съобщава \"Daily Star\". Капитанът на Барселона Лионел Меси лично се е обадил на 28-годишния французин, за да го убеди да акостира на \"Камп Ноу\". \r\nОчаква се Гризман да се присъедини към Барселона на 14 юли. В последните дни неговото име се свързва с преминаване в Реал Мадрид, където подготвят мащабна селекция. \r\nПрез сезон 2018/19 Антоан Гризман изигра 48 мача за Атлетико във всички турнири, отбеляза 21 гола и даде 10 асистенции.", "date": "2019.06.16", "title": "Меси покани Гризман в Барса"}
{"url": "https://www.standartnews.com/sport/viki-tomova-s-vtora-pobeda-v-birmingam-394965.html", "text": "Виктория Томова постигна втора победа в квалификациите на силния турнир на тревни кортове в Бирмингам, който е от категория WTA Premier. Най-добрата българска тенисистка се наложи с 6:4, 7:6 (3) над представителката на САЩ Катрин Макнали в двубой, който продължи близо два часа. \r\nСрещата не започна добре за софиянката, която допусна пробив още в първия гейм. След светкавичен рибрейк обаче Томова изравни резултата, а в десетия гейм се справи за втори път с началния удар на опонентката си и си заслужи сета. \r\nПрез втората част двете си размениха по два пробива, все в края на сета, след което логично се стигна до тайбрек. В дългия гейм Томова запази концентрация и след успех със 7:3 точки се поздрави с крайния успех. \r\nВ третия финален кръг на пресявките Томова ще премери сили с Габриела Дабровски (Канада) или Ана Калинская (Русия).", "date": "2019.06.16", "title": "Вики Томова с втора победа в Бирмингам"}
{"url": "https://standartnews.com/biznes/pishat-pravila-za-menidzhrite-na-drzhavni-kompanii-394957.html", "text": "Да има ясни правила как се назначават мениджърите на държавни дружества, които осъществяват и социални функции. Те ще бъдат записани в Закона за публичните предприятия, който регламентира принципите и правилата за функционирането им, стана ясно от думите на икономическия министър Емир Караниколов пред БНР. \"Трябва да има ясни програми, които управляващите да спазват. Те  \", обясни Караниколов. Министърът посочи, че този закон е важен във връзка с кандидатстването на страната ни за „чакалнята“ на еврото - валутния механизъм ERM II. Проектът бе разработен от междуведомствена работна група според препоръките на Организацията за икономическо сътрудничество и развитие /ОИСР/, за да се приведе националното законодателство в съответствие с насоките на Организацията. \"Законът е много важен, за да бъде разрешено на страната ни да започне процедура за членство в клуба на богатите – ОИСР“, каза още Караниколов. През изминалата седмица   Пред ресорната парламентарна комисия той обясни, че икономическото министерство се  . Предстои на 19 юни да се проведе национален съвет за тристранно сътрудничество, на който да бъдат разгледани мненията на привържениците и противниците на проекта за мегаагенция, която да определя държавната политика в дружествата с над 50 процента публична собственост.  Караниколов обясни, че идеята да се обединят двете агенции - за приватизация с 27 служители и за за инвестиции - с 50, е била  тези екипи да работят с инвеститорите. , коментираха за \"Стандарт\" запознати с мотивите на икономическото ведомство. Според експерти, това е достатъчно, за да отговорим на изискванията за членство в ERM II. Пред БНР Караниколов коментира и предвиденият в специалния закон текст за  , който в момента е част от Закона за приватизация. Новият закон предвижда  продажбата на всяко дружество с над 50 процента държавно участие да се продава само с одобрението на парламента. \"Преди 2 години правителството и партиите, които участват в коалицията, ясно изразиха позиция, че ще бъде спряна приватизацията. Беше подготвено изменение на Закона за приватизация в два аспекта – първият е да се забрани. Внесохме, че . От тук нататък няма смисъл да има забранителен списък, при положение че имаш забрана за приватизация на дружествата\", обясни министърът по повод политическите полемики, че чрез промени в закона някои държавни предприятия могат да бъдат извадени от забранителния списък за приватизация.  „Наистина настояваме за текста, който ще забрани приватизацията, независимо дали дружествата са съществуващи, новоразкрити или преструктурирани“, каза министърът, според когото приватизацията е изчерпана. „Някой ще постави въпроса: „Повече няма ли да има приватизация?“. Не, както и сега - допуска се след решение на Народното събрание, но за конкретно дружеството, то да бъде раздържавено, ако има въобще такава необходимост\".  Прегледът на приватизационните сделки от страна на Агенцията за приватизация също е приключил, отчете Караниколов.  „Агенцията трябваше да окомплектова преписките по искане на прокуратурата и други компетентни органи. Това сме го направили! Друг е въпросът, че много от сделките, които сме изпратили и са анализирани, са с изтекъл давностен срок, но тук прокуратурата може да види дали има продължаващо престъпление и дали може да предприема действия“. Министърът коментира и престижната позиция на България в класацията на \"Евростат\" за икономическия растеж - България е сред първите пет в ЕС за 2018 година. „Много е хубаво да имаме икономически ръст, износът да върви. Много е хубаво да имаме и ниска безработица, защото, когато имаме ниска безработица, това означава че работодателите се борят за всеки един работник. Борбата е с по-високо възнаграждение и по-добри условия на труд. България върви добре и показателите наистина са положителни, но доходите са ни изключително ниски. Тук мога да кажа, че почнахме преди 30 години от много ниско стъпало. Защо за тези 30 години доходите все още са ни най-ниски?! Да започнем с 90-те години – България беше фалирала. Реално има някакъв ръст 2004-2008 година - ниска безработица и доходите по някакъв начин процентно са се качили. От 2009 до 2013 - финансова криза, световна. През 2014 година имаме друго правителство. Много хора говорят за срив на инвестициите в момента в България. Ще напомня, че 2014 г. инвестициите в България са били 247 милиона евро. От 2015 досега доходите всяка година растат в частния сектор с между 8 и 12%, а в държавния – 10, за учителите 20. Надявам се, че и от следващата година също ще има увеличение“.  Караниколов допълни, че влизането в „чакалнята на Еврозоната“ и в ОИСР ще дадат на България по-висок кредитен рейтинг и повече инвестиции. „Имаме ли инвестиции, ще имаме  и създаване на заводи, производство и услуги с висока добавена стойност. Ще създаде и по-високи доходи на българите, но те трябва да инвестират в своето образование“. Министърът отказа да коментира дали и кога \"Фолксваген\" ще изгради завод у нас.  „Един инвеститор дали ще дойде в България, ще го чуете от тях. През 2017 година имаше среща на автомобилния клъстър в България. Тогава беше заявено, че България е готова и произвежда всеки един елемент от автомобил. След среща с министър-председателя и министъра на финансите обсъдихме възможността България да покани стратегически производители на цели автомобили. Обърнахме се към двама такива. Едните към момента са доста по-активни. Другите вероятно са в изчакване. Правим всичко възможно наистина да имаме такъв инвеститор в България“. Той каза още, че един от най-големите световни инвеститори, които се занимават с воден транспорт, има интерес към България. Вероятно става въпрос за корабоплаване по Дунав, за което министърът посочи, че е най-евтиния превоз.  В страната има над 6700 язовира и вече е известно състоянието на всички тях, каза министърът и допълни, че общините са прехвърлили около 2700 язовира на държавата за стопанисване.  „До края на този месец ще е готов анализът кои са най-спешните и важни язовири, в които, надявам се, до един месец вече да видим и техника. До края на този месец Министерство на икономиката ще уведоми с кои язовири започваме и, съответно, стойностите за ремонтите, които ще бъдат извършвани. Още есента ще има вече ремонтирани язовири. Министерство на икономиката поема ангажимент, че до няколко месеца ще започнат ремонт на язовирите“, каза още Емил Караниколов.", "date": "2019.06.16", "title": "Пишат правила за мениджърите на държавни компании"}
{"url": "https://www.standartnews.com/sport/ludogorets-s-treti-nov-futbolist-394950.html", "text": "Селекцията на шампионите от Лудогорец продължава с пълна сила. Днес те представиха третото си ново попълнение за идния сезон след Мавис Чибота от Бней Йехуда и Дан Битон от Ашдод. Шампионите привлякоха Жордан Икоко, който идва от френския Гинган, изпаднал от Лига 1 през изминалия сезон. Защитникът е юноша на Пари Сен Жермен, като е играл още за Кретей, Льо Авър и Ланс. \r\n25-годишният бранител позира с фланелката на шампионите, като през идния сезон ще играе с номер 22. Новото попълнение на Лудогорец Джордан Икоко заяви, че голямото му желание е да стигне до групите на Шампионска лига с екипа на разградчани.  \"Убедих се, че това е един клуб с амбиции и иска да играе в Шампионската лига. Това искам и аз. Дори и да не успеем, мисля, че ще се класираме за Лига Европа. Изгледах някои мачове на тима от Шампионската лига. С другите отбори в България не съм запознат, но бързо ще наваксам. България е много хубава страна, знам, че е много студено през зимата и горещо през лятото. Знам, че Разград е малък град, но със симпатични хора\", каза Икоко. Той е юноша на френския шампион Пари Сен Жермен, като дори има мачове за втория тим на парижани. Играл е още за Кретей, Льо Авър и Ланс. Последно беше част от състава на Гингам, но тимът изпадна от френския елит.  Има мачове за всички юношески формации на Франция, но в крайна сметка взима решение да дебютира за мъжкия национален отбор на ДР Конго на 5 юли 2017 година. Оттогава досега той е записал седем мача с екипа на африканската държава.", "date": "2019.06.16", "title": "Лудогорец с трети нов футболист"}
{"url": "https://standartnews.com/svyat/turistka-se-udavi-v-zhenevskoto-ezero-394966.html", "text": "Лошо време с ураганни ветрове обхвана западната част на Швейцария. В Женевското езеро се преобръщаха лодки. Властите съобщиха, че чуждестранна туристка се е удавила в езерото. Проливни дъждове и градушки нанесоха сериозни щети на земеделците в Източна Франция. Ситуацията е тежка, казва собственик на парник, който е напълно изпочупен. В девет департамента е обявена оранжева тревога. Мощни бури вилняха в обширни райони на Полша. Над 11 000 домакинства останаха без ток. Повалени са дървета, нанесени са щети върху къщи и върху автомобили. Пожарникари са се отзовали на повече от 1000 обаждания за помощ. В чешката област Южна Бохемия след гръмотевична буря се образува свлачище, което засипа автомобил. За щастие няма пострадали хора. Обитателите на близката къщата са отказали да се евакуират.", "date": "2019.06.16", "title": "Туристка се удави в Женевското езеро"}
{"url": "https://standartnews.com/biznes/letnitsa-e-nomer-1-po-naemane-na-khora-394941.html", "text": "Ловешката община   е номер 1 у нас по ръст на наетите хора за периода 2011-2017 г.  Това показва анализ на Института за пазарна икономика /ИПИ/. От него става ясно, че за периода от 6 г. в общината са наели на работа близо 1500 души, което е увеличение с около 70%.  ., ĸoeтo e c 18% нaд cpeднитe нивa зa cтpaнaтa. Eднa oт ocнoвнитe пpичини зaд дoбpoтo пpeдcтaвянe нa Лeтницa e пpиcъcтвиeтo нa компанията \"Уолтопия\" OOД, която е сред световните лидери по производство на стени за катерене. В oбщинaтa oпepиpaт и peдицa фиpми oт ĸepaмичнaтa и xpaнитeлнo-вĸycoвaтa пpoмишлeнocт. От ИПИ правят уточнение, че дaннитe, пpeдcтaвeни нa интерактивната ĸapтa, пoĸaзвaт нaeтитe лицa в зaвиcимocт oт тяxнaтa мecтopaбoтa, a нe oт тяxнoтo мecтoживeeнe. Зaтoвa нaпpимep нe e изнeнaдвaщo, чe в oбщинитe oĸoлo Πлoвдив, ĸъдeтo ce нaмиpaт пo-гoлямaтa чacт oт нoвooтĸpититe пpoизвoдcтвeни мoщнocти в Tpaĸия иĸoнoмичecĸa зoнa, peгиcтpиpaт пo-гoлям oтнocитeлeн pъcт нa нaeтитe лицa oт oблacтния цeнтъp. Като цяло спpямo 2011 г. oбщият бpoй нa нaeтитe лицa в cтpaнaтa пpeз 2017 г. ce yвeличaвa c 2,9%. 78 oбщини peгиcтpиpaт пo-гoлямo yвeличeниe oт cpeднoтo зa cтpaнaтa: oт oблacтнитe цeнтpoвe тyĸ пoпaдaт Cтoличнa oбщинa, Πлoвдив, Cливeн, Tъpгoвищe и Kъpджaли;  29 oбщини peгиcтpиpaт pъcт, мaĸap и пo-мaлъĸ oт cpeдния зa cтpaнaтa: oт oблacтнитe цeнтpoвe тyĸ ca Moнтaнa, Πaзapджиĸ, Ямбoл, Paзгpaд, Bapнa и Бypгac; B ocтaнaлитe 155 oбщини бpoят нa нaeтитe лицa нaмaлявa, ĸaтo в 57 oт тяx cпaдът e c нaд 10%: oт oблacтнитe цeнтpoвe тyĸ ca Лoвeч и Дoбpич. Сред добрите примери след Летница следва  , което е на второ място по ръст /62%/, ĸaтo cpeднaтa зaплaтa нa paбoтeщитe тaм 2500 дyши дocтигa близo 1150 лв. пpeз 2017 г., нaдxвъpляйĸи c 10% cpeднитe зa cтpaнaтa нивa. B близocт дo cтoлицaтa, ocвeн в Бoжypищe, знaчитeлeн pъcт нa нaeтитe лицa (c oĸoлo eднa тpeтa) peгиcтpиpa и oбщинa Бoтeвгpaд, ĸъдeтo eжeгoднo нaeтитe ce yвeличaвaт c близo 500 дyши, дocтигaйĸи 12,6 xил. дyши. Taзи пoлoжитeлнa тeндeнция e нeпpeĸъcнaтa oт 2012 г. нacaм и e cъпътcтвaнa c pъcт нa зaплaтитe нaд cpeдния тeмп зa cтpaнaтa. Heщo пoвeчe - oт 2017 г. нивoтo нa възнaгpaждeниятa в oбщинaтa e вeчe нaд cpeднoтo зa cтpaнaтa.  Caмo в paмĸитe нa 2017 г. pязĸo ce yвeличaвa и бpoят нa нaeтитe в oбщинa   (c близo 1900 дyши), блaгoдapeниe нaй-вeчe нa пpoизвoдcтвoтo нa aвтoчacти. Зaплaтитe в paйoнa oбaчe ocтaвaт ниcĸи, a бeзpaбoтицaтa - cpaвнитeлнo виcoĸa. Уcпexът нa   e яcнo видим нa ĸapтaта на ИПИ. Oбщинитe oĸoлo Πлoвдив пocтигaт eдни oт нaй-дoбpитe peзyлтaти в cтpaнaтa, ĸaтo пpeз 2017 г. pъcтът нa бpoя нa нaeтитe e 48% в oбщинa   в cpaвнeниe c 2011 г., 39% в  , 28% в  , 23% в  , 15% в oбщинa  . Bъв вcяĸa eднa oт тeзи oбщини, c изĸлючeниe нa Kyĸлeн, нивoтo нa зaплaщaнe ce yвeличaвa пo-бъpзo oт cpeднoтo зa cтpaнaтa, ĸaтo cpeднaтa зaплaтa в oбщинa \"Mapицa\", ĸъдeтo paбoтят и нaй-мнoгo xopa (aĸo изĸлючим caмия Πлoвдив), вeчe e c 1% нaд cpeднoтo зa cтpaнaтa. C нaд 50% нapacтвa oтнocитeлният дял нa нaeтитe в oбщинитe   и  , oблacт Bapнa. B Aĸcaĸoвo тeндeнциятa ĸъм yвeличeниe e тpaйнa, a инвecтициoнният интepec ĸъм paйoнa пpoдължaвa дa e знaчитeлeн. Cъщeвpeмeннo peзyлтaтът зa пo-мaлĸия мecтeн пaзap нa тpyдa в Cyвopoвo ce дължи ocнoвнo нa eднoĸpaтнa eĸcпaнзия пpeз 2012 г., cлeдвaнa oт пepиoд нa cтaгнaция в бpoя нa нaeтитe лицa. B cъщoтo вpeмe, cъщo ĸaĸтo и пpи ycпeшнитe oбщини, тoзи eфeĸт мoжe дa бъдe oмeĸoтeн или ycилeн в зaвиcимocт oт cъcтoяниeтo нa мecтнaтa иĸoнoмиĸa. Haй-гoлям cпaд нa нaeтитe лицa ce нaблюдaвa в плeвeнcĸaтa oбщинa   (c 40%), ĸaĸтo и в oбщинитe  и   (c пo 33,8%). Baжнoтo e, чe в cлyчaя pъĸa зa pъĸa въpвят oбщинa, пpoвeлa peфepeндyм cpeщy paзвитиeтo нa тeжĸaтa пpoмишлeнocт, ĸaĸтo и oбщинa, в ĸoятo cepиoзни пpoблeми в ĸoмпaнии oт cъщия ceĸтop вoдят дo зaтвapянe нa pyдници и мacoви cъĸpaщeния, отбелязват от ИПИ. Близo 1400 oт oбщo зaгyбeнитe в oбщинa Бoбoв дoл 1700 paбoтни мecтa изчeзвaт пpeз 2016 и 2017 г., ĸoeтo e cвъpзaнo c ĸpизaтa във въглeдoбивa - \" (нa cвoй peд зaтвopeн пpeз 2018 г.). Дънoтo зa пaзapa нa тpyдa в oбщинa Tpън идвa cpaвнитeлнo ĸъcнo - пpeз 2015 г., a пocлeдвaлoтo пoвишaвaнe нa бpoя нa нaeтитe e пo-cĸopo cимвoличнo и тpyднo мoжe дa ce гoвopи зa peaлнo възcтaнoвявaнe. B cъщoтo вpeмe в Tpън, и в дpyги cpaвнитeлнo мaлĸи oбщини, ĸaтo cпoмeнaтaтa вeчe Mизия, Гeopги Дaмянoвo, Бpeгoвo, Бpycapци и т.н., paзмepът нa тpyдoвитe възнaгpaждeния ce пoвишaвa пo-бъpзo oт cpeднoтo зa cтpaнaтa, нaй-вeчe зapaди нeпocpeдcтвeния eфeĸт oт yвeличeниятa нa минимaлнaтa зaплaтa. Bъпpeĸи тoвa във вcичĸи тeзи oбщини cpeднoтo бpyтнo възнaгpaждeниe ocтaвa пoд 65% oт cpeднoтo зa cтpaнaтa, ĸaтo в пoвeчeтo \"зacтигaнeтo\" e caмo oт няĸoлĸo пpoцeнтни пyнĸтa, a ĸaĸтo вeчe cпoмeнaxмe, нaeтитe лицa нaмaлявaт знaчитeлнo. Cилнo пpитecнитeлнa e cитyaциятa в   (oблacт Ямбoл), ĸъдeтo cпaдът нa бpoя нa нaeтитe c 25% e пpидpyжeн и c oтнocитeлeн cпaд нa възнaгpaждeниятa - oт 69% нa 59% oт cpeднoтo. Πpeдвид пpoблeмитe в ĸлючoвия зa oбщинaтa живoтнoвъдeн ceĸтop пpeз 2018 г. (eвтaнaзиятa нa xиляди дpeбни пpeживни живoтни) мoжe дa ce oчaĸвa, чe cитyaциятa e oщe пo-нeпpиятнa.  Oщe пo-знaчитeлeн cпaд нa cpeднoтo възнaгpaждeниe, oтнoвo cъпътcтвaн и c чyвcтвитeлeн cпaд нa бpoя нa нaeтитe лицa, e peгиcтpиpaн в  - cъoтвeтнo oт 109% нa 83% oт cpeднoтo зa cтpaнaтa и oт 97% нa 66% oт cpeднoтo зa cтpaнaтa. Дaннитe зa нивaтa нa бpyтнитe зaплaти и зa бpoя нa нaeтитe лицa нa нивo oбщинa пoĸaзвaт, чe възcтaнoвявaнeтo нa тpyдoвия пaзap и пocлeдвaлaтa eĸcпaнзия пpoтичaт нepaвнoмepнo нa тepитopиятa нa cтpaнaтa. Πoдoбpeниeтo нa oбщaтa иĸoнoмичecĸa ĸoнюнĸтypa нямa ĸoй знae ĸaĸъв пoлoжитeлeн eфeĸт въpxy пaзapa нa тpyдa в мнoгo oт пo-бeднитe oбщини, ocoбeнo в тeзи, в ĸoитo ce нaблюдaвaт и тpaйни нeгaтивни дeмoгpaфcĸи пpoцecи. Bъпpeĸи чe гoлямa чacт oт yвeличaвaнeтo нa нaeтитe ce cлyчвa пpeдимнo нa юг oт Cтapa плaнинa, няĸoи oт нaй-дoбpe пpeдcтaвящитe ce мecтни пaзapи нa тpyдa ca нa ceвep. Kaĸтo e видимo oт ĸapтaтa oбaчe, тpyднo мoжe дa ce гoвopи зa няĸaĸвo xoмoгeннo paзвитиe в Ceвepoзaпaдния и Ceвepния цeнтpaлeн paйoни зa плaниpaнe. Bпeчaтлeниeтo зa нaличиe caмo нa oтдeлни \"ocтpoви\" нa иĸoнoмичecĸa aĸтивнocт ce пoтвъpждaвa и oт тeзи дaнни. От ИПИ отбелязват още, че тoзи пoдxoд ĸъм paзглeждaнeтo нa дaннитe пpeдпoлaгa извecтнa ycлoвнocт, пopaди ĸoeтo в ĸoмeнтapa нacoчвaт внимaниeтo caмo ĸъм oбщини, в ĸoитo ce нaблюдaвaт тpaйни тeндeнции нa пaзapa нa тpyдa, нeзaвиcимo oт дeмoгpaфcĸoтo paзвитиe. \r\n ", "date": "2019.06.16", "title": "Летница е номер 1 по ръст на работещите"}
{"url": "https://www.standartnews.com/sport/fenovete-na-cherno-more-ima-dokazatelstva-sreshchu-zhoro-iliev-394907.html", "text": "Националният фенклуб на Черно море излезе с официална позиция относно разразилия се скандал с футболистите на отбора, които бяха изгонени заради съмнения за симулативна игра в мача срещу ЦСКА. „Организирано е вътрешно разследване след появили се съмнения за симулативно поведение в един от мачовете на отбора. Същото е проведено на най-високо ниво, благодарение на което са извлечени редица неоспорими доказателства, уличаващи част от футболистите, сред които и легендата на клуба Георги Илиев. Доказателства, които всеки здравомислещ човек би разбрал, че предвид мащаба на скандала, ние няма как да бъдем оторизирани да разпространим и единствените, които могат да оперират с тях са отново ръководителите на ПФК „Черно море” Варна“, се казва в позицията на феновете. В името на Черно море! Следващите редове са плод единствено и само на любов, гняв и много болка относно случващото се в нашия любим клуб през последния месец и ние по никакъв начин няма да позволим да се спекулира, както с името, така и с позицията на организацията ни, която естествено се превърна в буферна зона на конфликта и мишена на дезинформацията. Поехме ангажимент да осъществим контакт с ръководителите на ПФК „Черно море” Варна. След състоялата се среща стана ясно, че тяхната първоначална позиция остава непроменена. Организирано е вътрешно разследване след появили се съмнения за симулативно поведение в един от мачовете на отбора. Същото е проведено на най-високо ниво, благодарение на което са извлечени редица неоспорими доказателства, уличаващи част от футболистите, сред които и легендата на клуба Георги Илиев. Доказателства, които всеки здравомислещ човек би разбрал, че предвид мащаба на скандала, ние няма как да бъдем оторизирани да разпространим и единствените, които могат да оперират с тях са отново ръководителите на ПФК „Черно море” Варна. Повечето от Вас ще са очаквали нещо повече като информация. Това са фактите към този момент! Това са грозните факти, с които колкото и да не ни се иска трябва да се съобразим, докато не ни бъде предоставено ново доказателство, което освен емоционална да има и правна тежест, която да наклони везните в другата посока. В този ред на мисли, да се съсредоточим и върху темата за Жоро Илиев. Всяко дете на стадиона знае кой е той и колко много е направил за отбора. През последните години той се превърна в частицата магия, която различава Черно море от всички останали клубове в България. Разбираме и дори насърчаваме неговото желание да изчисти името си, но смятаме, че първите, които имат нужда от лично обяснение сме ние-хората, които толкова години скандираме името му, веем знамена с лика му, ходим по летища и прочее, а не разни журналисти, на които не им пука за нищо друго освен за рейтинга им. Подчертаваме, че всеки има право на свое мнение по въпроса! Всеки има право да изрази своето несъгласие така, както ние като организация бранеща фенските интереси сме го правили многократно през годините, стига това несъгласие да е подплатено с факти и да е изявено там, където му е мястото-на стадиона, а не зад клавиатурата! Изказвания от сорта на „подочух от там” и „четох в един сайт” са нелепи и несериозни и не водят до нищо друго, освен до създаване на излишно напрежение. Вярваме, че заедно ще се справим и с тази трудност. Вярваме, че ни очакват още много велики победи! И понеже доживяхме чорбари да определят кое е честно и достойно, нека им напомним, че Черно море, който „подари” титлата на Лудогорец, също така и ги би на два пъти през сезона, а те-проектошампионите, заедно с другия псевдо-гранд го направиха общо 0 (НУЛА) пъти... САМО ВАРНА И ЧЕРНО МОРЕ!", "date": "2019.06.16", "title": "Феновете на Черно море: Има доказателства срещу Жоро Илиев"}
{"url": "https://www.standartnews.com/sport/georgi-domuschiev-nuzhno-ni-e-osvezhavane-394910.html", "text": "Съсобственикът на Лудогорец Георги Домусчиев изгледа първата проверка на шампионите по време на лятната подготовка. На стадиона в комплекс „Царско село” в София, разградчани разбиха с 12:1 третодивизионния Надежда Доброславция.Георги Домусчиев сподели, че целта пред отбора е нова титла в България и участие в групите на някой от европейските клубни турнири, но тя трябва да бъде постигната с „атрактивен футбол”. „Целта пред Лудогорец на първо място е да играе качествен, бърз и атрактивен футбол, който да се харесва на феновете. Естествено, че и през тази година ще гоним шампионската титлата и участие в групите на Шампионската лига или Лига Европа. Искаме Лудогорец да играе футбол, който се харесва на феновете, пари за грозен футбол няма да даваме. В клуба е нужно освежаване, тъй като знаете, че някои играчи вече са на години. Селекцията ще продължи, въпреки че не е лесно в България да се привличат класни попълнения. Още от утре Лудогорец ще има нов футболист”, сподели Георги Домусчиев след мача.", "date": "2019.06.16", "title": "Георги Домусчиев: Нужно ни е освежаване"}
{"url": "https://www.standartnews.com/sport/grmovna-izdnka-za-mesi-i-arzhentina-video-394911.html", "text": "Националният отбор на Аржентина започна по най-лоши възможен начин участието си на Копа Америка. Възпитаниците на Лионел Скалони допуснаха загуба с 0:2 от Колумбия в първия си мач от група “В”. Гаучосите не се възползваха от своите възможности в срещата и бяха наказани. Роджър Мартинес откри резултата с красив гол в 71-ата минута, а Дуван Сапата довърши съперника в 86-ата минута и донесе първи три точки на своя тим в турнира. Това е първа победа на Колумбия над Аржентина от 2007 година насам.", "date": "2019.06.16", "title": "Гръмовна издънка за Меси и Аржентина (ВИДЕО)"}
{"url": "https://standartnews.com/biznes/khvanakha-neizryadni-turoperatori-v-slnchev-bryag-394916.html", "text": "Туристическият министър Николина Ангелкова се включи в проверка на обекти в курорта Слънчев бряг, предлагащи екскурзии. Инспекциите се направиха съвместно с експерти на КЗП и Икономическа полиция по сигнали, че се извършва нерегламентирана дейност. Оказа се, че много от малките туроператори не предлагат задължителната застраховка, която да гарантира безопасността на туристите. Затова част от тях ще бъдат заличени, информира Нова телевизия. Застраховката трябва да е на видно място, за да знае всеки клиент в какъв размер може да получи обезщетение при отмяна или отказ от пътуване. В първото помещение се установи липса на задължителна застраховка за туроператорска дейност и това ще бъде докладвано незабавно на специализираната експертна комисия към министерството за евентуално заличаване на фирмата, информира министърът. Освен това е била констатирана промяна на обстоятелствата за дейността, което също веднага ще се провери и ако е извършено нарушение, то ще бъде добавено към първото. Във втория обект на крайбрежната алея се е установила липса на видно място на валидна застраховка за дейността, което е задължително изискване по закон. Туристът трябва да бъде информиран за услугите, които заплаща. Ако застраховка наистина липса, ще бъде наложена санкция, коментира министърът. В третия обект документите се оказаха изрядни, съобщи министър Ангелкова и предупреди, че инспекциите ще продължат интензивно. За година и половина заради подобни нарушения сме заличили над 350 туроператора, подчерта тя. В отговори на журналистически въпроси за гласуваните промени на Закона за устройството на Черноморското крайбрежие министър Ангелкова коментира, че частта на закона за административните санкции беше стартирана за обсъждане преди 2 години с всички заинтересовани. Целта е да бъдат опазени дюните и да се преустановят всички нарушения, които сме срещали, особено за неохраняемите плажове, санкциите да бъдат конкретизирани и да се налагат наказания. Между първо и второ четене народните представители предложиха регламентиране на къмпингуването с предложение четири ведомства да подготвят наредба, която детайлно да определи съответния регламент. Никога не сме били против къмпингуването и винаги сме търсили широк диалог, за да може този вид туризъм да се развива по правилата, категорична бе министърът. Всички трябва да ги спазваме, за да можем да опазваме природата. Веднага ще инициираме диалог съвместно с колегите, за да се чуят всички предложения и да се приеме най-доброто решение, обобщи министър Ангелкова.", "date": "2019.06.16", "title": "Хванаха неизрядни туроператори в Слънчев бряг"}
{"url": "https://www.standartnews.com/sport/ramos-i-rubio-si-kazakha-da-s-blyaskava-svatba-394909.html", "text": "Капитанът на Реал Мадрид Серхио Рамос и жената на живота му Пилар Рубио си казаха заветното „да“ на церемония като от приказките. Влюбената двойка се бракосъчета във внушителната Катедрала на Севиля пред повече от 500 гости, сред които Дейвид Бекъм и половинката му Виктория, Кейлор Навас, Лукас Васкес, Лука Модрич, Серхио Бускетс, Жорди Алба и други. В духа на традицията пръв в катедралата влезе Рамос, придружаван от майка си. Той бе заложил на класически костюм на райе с фраг. Очарователната булка пристигна под ръка с татко си. Рубио бе с ослепителна рокля на популярния дизайнер Зухаир Мурад. Любопитният момент при дамата на Рамос бе букетът, който бе черен. Пилар Рубио направи първи коментар малко след церемонията: „Беше емоционално. Разчувствахме се, когато видяхме как ни гледат децата. Заложих на черния букет, защото исках да почертая индивидуалността си и се получи перфектна смесица“. „Ходил съм на много сватби, но нито една не е била като моята. Любовта е тази, която движи света, а ние имаме невероятно семейство. Сега ни остава да се насладим, да сме щастливи и влюбени“, коментира, на свой ред, пресният младоженец Рамос.", "date": "2019.06.16", "title": "Рамос и Рубио си казаха \"да\" с бляскава сватба"}
{"url": "https://www.standartnews.com/sport/desislava-atanasova-nagradi-shampionite-ot-albena-kp-394942.html", "text": "Народният представител Десислава Атанасова връчи трофея в ръцете на \r\nкапитан на  ДиЕксСи Технолоджи София -  отборът победител в най-големия \r\nтурнир за аматьорски футбол Албена Къп 2019. Като специален гост на \r\nнадпреварата, зам.-председателят на правната комисия в Парламента \r\nпоздрави шампионите и благодари на всички участници в осмото издание, \r\nкоето събра рекордните 32 тима. Топли думи към присъстващите отправи и \r\nАнатоли Илиев. \r\nВъв финала на турнира ДиЕксСи Технолоджи София надигра трудно с 1:0 тима \r\nна Магьосниците от София. На трето място се наредиха отборите на \r\nВиктория Перник и Вихър Николово Монтана. Специалният трофей за феърплей \r\nзаслужи тимът на Антибиотик Рз, купата беше връчена лично от кмета на \r\nРазград Валентин Василев. \r\nВ продължение на три дни 32 аматьорски отбора излъчиха най-добрите в \r\nстраната на терените на обновения футболен комплекс в к.к. Албена, който \r\nтази година е с титлата „Европейски курорт на спорта“. Участниците си \r\nразпределиха общ награден фонд от 12 000 лв., като шампионите заслужиха \r\n3200 лв, сребърните медалисти 2400 и т.н. до осмо място. С годините \r\nАлбена къп заслужи реномето на най-големия аматьорски турнир в България.", "date": "2019.06.16", "title": "Десислава Атанасова награди шампионите от \"Албена Къп\""}
{"url": "https://standartnews.com/svyat/56-godini-ot-poleta-na-prvata-zhena-v-kosmosa-394929.html", "text": "На днешната дата преди 56 години в Космоса полетя първата жена-космонавт. С руския космически кораб „Восток 6” Валентина Терешкова прекара в Космоса 2 денонощия,  22 часа и 50 минути. Родената през 1937 година в Ярославска област, Централна Русия Валентина Терешкова се увлича по парашутизъм и авиационен спорт. Тя се занимава влюбителски аероклуб. В края на 1961 година специална комисия подбира момичета-парашутистки за подготовка за евентуален космически полет. Комисията обикаля аероклубовете в страната в търсене на подходящи кандидатки. Така Валентина Терешкова попада в отряда на космонавтите. Валентина Терешкова завършва през 1969 година Военновъздушната инженерна академия „Жуковски” и става кандидат на техническите науки. Тя става председател на Комитета на съветските жени и вицепрезидент на Международната демократична федерация на жените. През 2000 година Терешкова е обявена за „Жена на века” от Британска женска организация.", "date": "2019.06.16", "title": "56 години от полета на първата жена в Космоса"}
{"url": "https://standartnews.com/svyat/trmp-london-e-londonistan-kmett-e-bedstvie-394928.html", "text": "Доналд Тръмп отново разкритикува кмета на британската столица Садик Кан, наричайки го \"бедствие\" и предричайки, че тепърва ще става по-лошо в града, съобщи \"Ройтерс\". Причината е убийството на трима души само за един ден в Лондон. По традиция, президентът на САЩ изказа критиката си в Туитър. Той също така сподели думите на крайнодясната журналистка Кати Хопкинс, в които се казва, че \"Това е Лондонистан на Кан\". От известно време насам Тръмп критикува Кан за неспособността му да се справи с престъпността и мюсюлманската радикализация в столицата. По-рано този месец Тръмп нарече Садик Хан \"пълен неудачник\", след като кметът критикува британското правителство, че е поканило Тръмп на официално посещение. Хан сравни Тръмп с фашистите от миналия век. Но враждата между двамата датира от няколко години - Хан, който е пакистански произход, критикува Тръмп заради забраната му мюсюлмани да влизат в САЩ, а Тръмп скастри кмета, че не се е справил с теророристичните атаки на Лонвоския мост през 2017 г., когато 11 човека бяха убити.", "date": "2019.06.16", "title": "Тръмп:Лондон е Лондонистан, кметът е бедствие!"}
{"url": "https://www.standartnews.com/sport/grisho-pochva-s-kanadski-talant-v-kuins-394912.html", "text": "Григор Димитров попадна в тежката първа четвърт на схемата на силния турнир в \"Куинс Клъб\" в Лондон, с който българинът стартира своя сезон на трева. Шампионът от 2014-а този път не е сред поставените и като такъв ще има много тежък съперник още в първи кръг. Това е №8 в схемата Феликс Оже-Алиасим. Канадецът е считан за една от големите звезди на младото поколение като е само на 18 години, а вече е под №21 в световната ранглиста. Той вече стартира сезона си на трева като този следобед играе полуфинал в Щутгарт срещу Милош Раонич. Димитров и Оже-Алиасим. нямат мачове помежду си до момента. С Оже-Алиасим обаче Григор далеч няма да приключи с тежките мачове. При евентуален успех, във втори кръг го очаква победителят от мача между винаги опасния Ник Кириос и Адриан Манарино.  Евентуален съперник в трети кръг пък е №1 в схемата Стефанос Циципас. Мачът на Григор с канадския суперталант е едно от дербитата в първи кръг, в който ще видим още няколко страхотни двубоя като Фернандо Вердаско - Даниил Медведев, Стан Вавринка - Даниел Евънс и Хуан Мартин дел Потро и Денис Шаповалов.", "date": "2019.06.16", "title": "Гришо почва с канадски талант в \"Куинс\""}
{"url": "https://standartnews.com/svyat/74-po-rikhter-registrirakha-kray-nova-zelandiya-394933.html", "text": "Земетресение с магнитут 7,4 по Рихтер е било регистрирано тази сутрин в района на островната група Кермадек в Тихия океан, предават Ройтерс и АП. Те се позовават на Тихоокеанския център за предупреждение за цунами. Според центъра няма заплаха от цунами за Хаваите. Властите в Нова Зеландия също съобщават, че за страната няма опасност от цунами. Очаква се само леко повишение на морското равнище по крайбрежието. По данни на Геологическия институт на САЩ епицентърът е бил на 875 км североизточно от новозеландския град Нгунгуру на дълбочина 10 км под морското дъно. Архипелагът Кермадек, който е под юрисдикцията на Нова Зеландия, е необитаем. Той е с повишена вулканична активност.", "date": "2019.06.16", "title": "7,4 по Рихтер регистрираха край Нова Зеландия"}
{"url": "https://standartnews.com/svyat/frantsiya-zabrani-pette-pestitsidi-ubiytsi-na-pcheli-394938.html", "text": "Франция забрани използването на петте неоникотиноидни пестициди, за които се смята, че причиняват смъртта на пчелите. Решението  \r\nидва на фона на факта, че в световен мащаб популацията на пчелите намалява с обезпокоителни темпове, пише ВВС. Пчелите са основно звено в хранителната верига, а оцеляването на над 85% от растителните видове на планетата е пряко свързано с опрашващите насекоми. Всеки трети плод, който консумираме, съществува заради опрашването, извършено от пчели и други насекоми. Без пчелите разнообразието от храна ще намалее с близо една трета.  Фактори като загубата на хабитати, суша и глобалното затопляне допринасят за т.нар. синдром на празния кошер (Colony Collapse Disorder), но несъмнено главният убиец на пчелите са пестицидите. Неоникотиноидните пестициди са препарат за унищожаване на насекоми, който съдържа никотин и влияe върху определени рецептори в невронния синапс. Те са най-вече токсични за безгръбначните животни (в това число и насекомите) и по-малко за бозайниците, птиците и други по-висши организми. Доскоро се смяташе, че неоникотиноидите имат ниска токсичност за полезните насекоми каквито са пчелите, но нови проучвания опровергават това твърдение. В пчелния прашец са открити над 150 различни вида остатъци от химикали – един  “смъртоносен коктейл от пестициди”, според специалиста по апикултура към Калифорнийския университет Ерик Мусен.   Световни компании като Bayer (които притежават лидера в биотехнологиите Monsanto), Syngenta, BASF, Dow и DuPont отричат химическите им продукти да вредят на пчелните колонии, въпреки явната връзка между неоникотиноидите и синдрома на празния кошер. Синдромът на празния кошер е феномен, който се появява, когато болшинството от пчелите-работнички в една колония изчезнат и в нея останат само пчелата-майка и няколко пчели-работнички, които да се грижат за оплодените яйца и за своята царица.  Учените се опитват да обяснят причините за феномена още от 2006 г. насам, когато той е описан за първи път. Проучванията на д-р Алекс Лу от факултета по “Екология и опазване на околната среда” към Харвардския университет целят да докажат връзката между неоникотиноидите и изчезването на пчелните колонии. В продължение на една година (2012-2013 г.) д-р Лу изследва 18 кошера с пчели, изложени на два вида неоникотиноиди – клотианидин и имидаклоприд. Резултатът? Шест от общо дванайсетте, изложени на неоникотиноиди колонии, напуснали кошерите си. Други проучвания установяват, че макар и да не унищожава моментално пчелните колонии, натрупването на неоникотиноиди след време води до тяхната гибел. Според учените пестицидите са особено вредни за пчелата-майка като значително намалят репродуктивната й функция. За да разберат какво точно се случва с пчелите, група канадски учени от Университета Йорк в Торонто използвали лаборатория на открито (далече от посевите с царевица) като в продължение на 12 седмици излагали пчелите на действието на пестицида клотианидин. Оказало се, че въпреки контролираните дози, насекомите започнали да страдат. Защитните им механизми били отслабени, много от пчелите-работнички започнали да се застояват в кошера и шансовете им за оцеляване намалели. Пчелите изгубили и своята царица, чиито яйца гарантират оцеляването на колонията. Макар че ЕС забрани употребата на три (клотианидин, имидаклоприд и тиаметоксам) от общо петте неоникотиноидни пестициди, причиняващи смъртта на пчелите, Франция взе решение да забрани използването и на петте вредители както върху посевите на открито така и в парниците. В доклад на агенцията за обществено здраве на Франция ANSES се казва, че “съществуват достатъчно на брой и безвредни алтернативи на неоникотиноидите и че трябва да се работи със, а не срещу природата.”", "date": "2019.06.16", "title": "Франция забрани петте пестициди - убийци на пчели"}
{"url": "https://www.standartnews.com/sport/schupikha-s-blizo-chas-rekorda-na-200-km-dvoyna-obikolka-na-vitosha-394943.html", "text": "С невероятен рекорд завърши поредното издание на Обиколката на Витоша, \r\nкоято отново е част от инициатива „София – европейска столица на \r\nспорта“. Кристиян Кирилов грабна победата при дуатлонистите, които в \r\nрамките уикенда първо изминават 100-те километра с велосипед и после \r\nпробягват същото разстояние. 26-годишният супермен финишира с общо време \r\n14.26:26 ч. за да подобри с уникалните 54 минути собствения си рекорд на \r\nтрасето (15:32,44 ч.). Значението на това постижение се засилва от \r\nфакта, че Кристиян обиколи два пъти Витоша за едно денонощие и три часа. \r\nРезултатът му с велосипеда е 5.04:12 ч. (4-ти след първото изпитание), а \r\nна бягане даде 9.22:15 ч. – девето време сред всички финиширали. \r\n„Тръгнах една идея по-бавно, но след като усетих че имам сили засилих \r\nтемпото. Щастлив съм с третата си победа от третото участие. Тежко е да \r\nизминеш 200 км за толкова кратко време, изпитанието изисква сериозна \r\nподготовка от няколко месеца. Трасето бе отлично, времето също. \r\nНапоследък се концентрирам в супермаратоните, бяганията на класическите \r\n42.195 км вече са ми кратки. Следващото ми състезание е националният \r\nшампионат на писта, вероятно ще стартирам и в изкачването на Витоша от \r\nНДК до Черни връх на 25 август,“ каза след финала супермена от \r\nБерковица. \r\nВтори при дуатлонистите завърши миналогодишният шампион Камен Тончев за \r\n14.40:13 ч - също с по-бързо от досегашния рекорд, трети е Димитър \r\nЦанков с 15.51:02 ч. \r\nПри жените супергероят бе Лили Ангелова, спечелили пълен комплект \r\nмедали. След като грабна среброто с велосипеда, тя финишира трета при \r\nбегачите, за да ликува с титлата на дуатлон с общо време 16.25:38 ч. – \r\nчетвърто време от всички завършили, веднага след първите трима мъже! \r\nПродължава доминацията на Мария Николова при жените в бягането на 100 \r\nкм. Мария спечели петата си победа при деветото си участие в Обиколката. \r\nТози път резултатът й и бе 9.41:15 ч., като само три минути не й \r\nдостигнаха до остави в историята собствения си рекорд на трасето от \r\nминалото лято. Среброто бе за Моника Филипова с 10.19:14, а трета в \r\nбягането завърши спечелилата дуатлона Лили Ангелова с 10.45:57 ч. \r\n„Това бе най-трудното ми състезание. Имах леко навехнат глезен и го \r\nпазех до 30 км, Там обаче стъпих накриво при едно изкачване от което \r\nболката се усили. И започна голямото страдание… След това просто стисках \r\nзъби от един подкрепителен пункт до друг. Доволна съм, защото на \r\nпрактика завърших изпитанието на един крак…“ сподели след победата си \r\nНиколова. \r\nМного интересно се разви спорът за титлата в 100-километровото бягане \r\nпри мъжете. Миналогодишният шампион и рекордьор Александър Спасов тръгна \r\nсупер мощно и по средата на разстоянието бе лидер с рекорден график, \r\nкойто го водеше към уникалния резултат под 8 часа. Към 70-ия км обаче \r\nСпасов получи стомашна криза, намали темпото, което му попречи да \r\nзавърши в рекордния си ритъм. Там някъде напред излезе 24-годишният \r\nХристо Цветков, който запази преднината си до края и финишира за 8.34:05 \r\nч. Преди да даде интервюта обаче той изчака да завърши и да поздрави \r\nсвоя най-добър приятел Владимир Ставрев, финиширал втори за 8.42:04, \r\nбронзът бе за Любомир Тодоров с 8.55:51 ч. \r\n„Благодаря на Владо, защото той ми помогна с класното съперничество. \r\nТова лято времето бе доста по-топло, трасето бе много добро. Проблем \r\nбяха крампите, което ме мъчиха към 30-и км, но след това се \r\nстабилизирах. Жалко за Александър Спасов, задминах го 30 км преди \r\nфинала, той страдаше от болки в стомаха. Мечтая обаче да победя когато \r\nтой няма проблеми и да му отнема рекорда. Може би следващата година…,“ \r\nказа след победата си Христо Цветков. \r\nЗавършилите атлети ползваха „екстрите“ на душ веднага след финала, \r\nосигурен от „Софийска вода“, която раздаде на призьорите ваучери за над \r\n3000 лв.. Общият награден фонд бе над 10 000 лв. На старт в Обиколката \r\nна Витоша застанаха представители на 29 държави, чужденците са 112. Тази \r\nгодина ръководството на Природен парк Витоша даде разрешение маршрутът \r\nна Обиколката на Витоша да бъде „осиновен“, което означава, че \r\nмаркировката и табелките вече ще могат да се поддържат и ползват от \r\nвсички желаещи целогодишно. \r\n ", "date": "2019.06.16", "title": "Счупиха с близо час рекорда на 200 км двойна обиколка на Витоша"}
{"url": "https://standartnews.com/svyat/gozbi-za-100-000-dokarakha-prisda-na-sara-netanyakhu-394947.html", "text": "Поръчани скъпи гозби за сметка на хазната доведоха до присъда за съпругата на израелския премиер Бенямин Нетаняху - Сара. Днес тя беше призната за виновна в неправомерни разходи на гърба на данъкоплатците от съда в Йерусалим.  Обвинена през юни 2018 г. в измама и злоупотреба с доверие, Сара Нетаняху постигна споразумение с обвинението, което съдът прие. В крайна сметка тя бе празната за виновна, че е използвала грешките на друг човек и беше осъдена да плати глоба от 10 000 шекела (2500 евро) и да възстанови 45 000 шекела (11 000 евро) на държавата. Съпругата на премиера беше обвинена в измама и злоупотреба с доверие, тъй като поръчала ястия от луксозни ресторанти за общо близо 100 000 долара (около 85 000 евро), платени с държавни средства, под лъжливия претекст, че официалната резиденция на премиера не разполага с готвач. По силата на сключеното споразумение обвиненията в измама, за които можеше да получи тежко наказание, отпаднаха. Срещу 60-годишната Сара Нетаняху е имало и други обвинения. През 2016 г. съд в Ерусалим постанови изплащането на обезщетение на бивш иконом на семейство Нетаняху, обвинил премиера и съпругата му в лошо отношение. Мени Нафтали прибра 170 000 шекела (около 42 000 долара) за понесени вреди и съдебни разходи. Той посочи, че при един от случаите Сара го извикала в 3 сутринта, за да се оплаче, че е купил мляко в найлонова торба, вместо в картонена кутия. При друг случай, жената на премиера хвърлила на пода ваза с цветя на един ден и му се скарала, че не били достатъчно свежи. В началото на октомври самият Бенямин Нетаняху трябва да се яви на съд по обвинения в корупция, измама и злоупотреба с доверие.", "date": "2019.06.16", "title": "Гозби за $ 100 000 докараха присъда на Сара Нетаняху"}
{"url": "https://www.standartnews.com/sport/yolo-nikolov-i-militsa-mircheva-spechelikha-pazardzhik-rn-394944.html", "text": "Второто издание на шосейния пробег „Пазарджик – Острова“ – част от веригата „Рън България“ се състоя на 15 юни 2019-а и събра над 150 участника в различните състезания. Надпреварите бяха на 5.4 км за различни възрастови групи, щафети 3х1.786 км, бягане на деца и хора със затруднения, и занимание по „Детска атлетика“. В основното бягане на 5.4 км Йоло Николов(Орхание – Ботевград) и Милица Мирчева (Атлет -  Мездра) спечелиха безапелационно при мъжете и жените. Николов измина дистанцията за 16:28 и победи с повече от минута втория Деян Атанасов (Стратеш атлетик – Ловеч) 17:33 и Йордан Петров (Атлетик 90 – Луковит) 17:37. Милица Мирчева, която се завърна от САЩ преди няколко дена, показа отлично време с 17:56 и изпревари Силвия Георгиева (Евър – Варна) – 18:50 и Ивета Бонова (Юниверсал – София) – 24:00. В стартовете при юношите и девойките под 20 години Валентин Вълканов (Супер спорт – Варна) и Лиляна Георгиева (Актив 2013 – Пловдив) бяха най-издръжливи в горещото време. Вълканов финишира за 17:51, а негови подгласници станаха Владислав Михайлов (Атлетик 90 – Луковит) с 18:23 и състезателят по модерен петобой от Пазарджик – Любомир Германов с 19:31. Лиляна Георгиева измина трите обиколки в парка за 21:29, а близо до нея финишира Радостина Балова (Русе Кар Мотор спорт) 21:44. Паолина Грозева (Тракия 96 – Пловдив) бе трета с 23:34. Преди и след основния старт имаше демонстративни бягания за деца и възрастни със затруднения, някои от които преминаха по трасето с придружители. Втората част на Рън България в парк „Острова“ бе щафети, където 15 отбора по 3 души бягаха отборно. В това състезание се включи кметът на община Пазарджик Тодор Попов, който първо даде старта на основната дистанция, а по-късно бяга на щафетите. Най-силният отбор бе на „Шишарките“ в състав Валентин Вълканов (шампиона при юношите), Йордан Петров (третия при мъжете) и Владислав Николов (втория при юношите). Заедно те регистрираха време от 17:10. Известният отбор на „Жулистан“ стана втори в състав Максим Христов, Ахмед Ахмед и Мирослав Спасов, и време 18:03.0. „Подпалвачите“ се класираха трети с 18:03.1 със състезатели Стоян Ганчев, Георги Димитров-Клечо и Максим Стоименов. По време на бяганията около 30 деца на възраст от 6 до 13 години се състезаваха в различни дисциплини на „Детската атлетика“, а талисманът Маршъл, който представя леката атлетика в инициативата „Мисия спорт на любимите герои“, подкрепяше децата. Призьорите в различните стартове и всички деца бяха наградени от кметът на община Пазарджик Тодор Попов, главният организатор на събитието Ренета Камберова – бронзова медалистка с ансамбъла по художествена гимнастика от олимпийските игри в Рио 2016 и Антон Бонов – Българска федерация лека атлетика. Първите трима при мъжете и жените получиха традиционните ваучери от „Спорт Депо“ основен партньор на веригата „Рън България“.", "date": "2019.06.16", "title": "Йоло Николов и Милица Мирчева спечелиха „Пазарджик рън\""}
{"url": "https://standartnews.com/svyat/obszhdaneto-za-gotse-delchev-zatsikli-394956.html", "text": "В изявление за телевизия Сител проф. Драги Георгиев, директор на Института за национална история и ръководител на македонския екип в съвместната комисия на България и Северна Македония по историческите въпроси, каза, че в македонските учебници Гоце Делчев ще остане македонски революционер и по никакъв начин няма да приеме, че трябва да бъде признат за български революционер. Министрите Екатерина Захариева и Красимир Каракачанов заявиха наскоро, че Македония трябва да признае, че Гоце Делчев е българин, и заплашиха, че ще възпрепятстват членството на Македония в ЕС, ако това не бъде прието. На това реагира и историкът Наташа Котлар. „Апостолът на македонската революционна борба Гоце Делчев е македонска историческа личност и не може да се пазарите за него! Бораня, шампанско, зеле има много на пазара, за тези зеленчуци се пазарете, колкото искате...!“, написа Котлар.", "date": "2019.06.16", "title": "Обсъждането за Гоце Делчев зацикли"}
{"url": "https://standartnews.com/svyat/b-dzhonsn-e-nay-veroyatniyat-lider-sochi-dopitvane-394959.html", "text": "Според данните от социологически проучвания, публикувани във вестниците „Сънди Таймс“ и „Сън“, британците смятат бившия министър на външните работи Борис Джонсън за най-силния кандидат за лидер на Консервативната партия, който също така ще замени Тереза Мей на поста премиер на Великобритания. Според допитване на социологическата служба YouGov 47% от британците смятат, че Джонсън ще осигури победа на торите над лейбъристите и на набиращата популярност партия Брекзит на парламентарните избори. С тази оценка не са съгласни едва 22% от анкетираните. Ако сегашният външен министър Джереми Хънт оглави партията, тогава шансове за победа на консерваторите виждат само 15%. Останалите кандидати имат още по-ниски шансове за успех, сочи проучването. 30% от участниците в изследване на социологическата служба OnePoll са посочили Борис Джонсън, отговаряйки на въпроса кой от британските политици има най-големи шансове да реализира Брекзит и изведе своята партия до победа на парламентарните избори. При това нито един от петимата му съперници в надпреварата за премиерското кресло не е събрал повече от 7% подкрепа. Въпросът кой от кандидатите най-много ще увеличи популярността на Консервативната партия е зададен и в двете допитвания. Съответно 22% и 24% от запитаните са отговорили – Борис Джонсън. Неговите основни противници – Джереми Хънт, Майкъл Гоув и Саджид Джавид – са получили по около 8%. Борис Джонсън спечели най-много гласове на първия тур на вътрешнопартийното гласуване в четвъртък. Той бе подкрепен от 114 от 312 депутати, вторият Хънт получи 43 гласа. Името на новия лидер на торите и бъдещ премиер на Обединеното кралство ще стане известно в края на юли.", "date": "2019.06.16", "title": "Джонсън е най-вероятният наследник на Мей"}
{"url": "https://standartnews.com/svyat/erdogan-vnasyame-s-400-prez-yuli-394960.html", "text": "„Имахме възможността да обсъдим с руския президент Владимир Путин темата за С-400, но тя и без това е затворена, не става дума за нищо негативно. Мисля, че през първата половина на юли ще започнат доставките“, каза Ердоган пред журналисти на борда на самолета, с който се завърна от срещата на върха в таджикската столица Душанбе. В Анкара подчертават, че няма да се откажат от покупката на руските зенитно-ракетни комплекси С-400. САЩ многократно заявиха, че тези ЗРК са несъвместими със стандартите на НАТО, като заплашиха и със санкции, в случай че С-400 бъдат купени. Вашингтон също така неведнъж е заявявал, че може да забави или отмени продажбата на най-новите американски изтребители Ф-35 на Турция. Освен това според списание „Форин полиси“, позоваващо се на писмо от 6 юни на изпълняващия длъжността американски министър на отбраната Патрик Шанахан до неговия турски колега Хулуси Акар, турските пилоти, които се обучават по програмата за Ф-35, трябва да напуснат страната до 31 юли. Нови пилоти няма да бъдат приемани за обучение, което говори за силно втвърдяване на тона от страна на Щатите.", "date": "2019.06.16", "title": "Ердоган: внасяме С-400 през юли"}
{"url": "https://standartnews.com/sport/zagubikhme-ot-yaponiya-vv-varna-394906.html", "text": "Българският национален отбор по волейбол допусна поражение от Япония с 2:3 гейма във втория си мач от Лигата на нациите във Варна. В отделните части срещата се разви при 25:22, 19:25, 25:16, 19:25 и 19:21. Момчетата на Силвано Пранди се бориха до последно в зала „Конгресна“ след доброто начало на мача, но някои колебания, особено в тайбрека, им костваха успеха.  Така тимът ни, който в петък подчини Австралия, инкасира пето поражение в надпреварата. С актив от 8 точки „лъвовете“ са на 12-ото място. Позиция пред тях е Япония със същия актив, но с по-добри показатели. В неделя „трикольорите“ ще изиграят третия си мач от състезателния уикенд в надпреварата. Отборът ни се изправя срещу Италия. „Адзурите“ по-рано подчиниха „кенгурата“, които ще спорят с волейболистите от Страната на изгряващото слънце.", "date": "2019.06.16", "title": "Загубихме от Япония във Варна"}
{"url": "https://standartnews.com/svyat/apokalipsis-milioni-bez-tok-zaradi-avariya-394951.html", "text": "Милиони хора в Южна Америка останаха без ток. Заради авария в ключов пункт от електропреносната мрежа без електричество са целите държави Аржентина и Уругвай, засегнати са били и части от Бразилия и Парагвай, съобщиха световните агенции.  В Аржентина и Уругвай живеят общо 48 млн. души. Аржентински медии съобщават за внезапно спрели влакове и проблеми със системите за управление на трафика. Засегнато е и водоподаването, допълва ДПА. Местната водоснабдителна компания призова клиентите си да ограничат използването на питейна вода до необходимия минимум. Не работеха светофарите, нито бе възможно да колите да бъдат заредени с гориво. Спряха и всичките шест линии на метрото в Буенос Айрес. \"Масовият срив във взаимосвързаната електрическата система остави целите Аржентина и Уругвай без електричество\", съобщи компанията Едесур Аржентина, пише \"Фокус\". Уругвайската енергийна компания UTE заяви, че \"срив в мрежата на Аржентина е засегнала взаимосвързаната система, оставяйки цялата национална територия без ток, както и няколко провинции на съседната страна\". Според изявлението системата се е сринала в 7 сутринта (13 часа българско време). Няколко часа по-късно започнаха да пристигат съобщения за възстановяване на захранването в части от Буенос Айрес и по крайбрежната ивица на Уругвай. Въпреки твърденията на компаниите за срив в системите, от министерството на енергетиката на Аржентина заявиха, че причините се разследват и все още не са установени.  В неделя част от аржентинците трябва да гласуват на местни избори. Според министерството пълното възстановяване на услугите ще отнеме няколко часа. Уругвайската енергийна компания УТЕ (UTE) посочи в туит, че системата й се възстановява от нулата, отбелязва АП. Според компанията спирането на тока се дължи на проблем в аржентинската мрежа. Услугите са възстановени в част от крайбрежните градове и компанията продължава да работи за пълното им възстановяване.", "date": "2019.06.16", "title": "Апокалипсис! Милиони без ток заради авария"}
{"url": "https://standartnews.com/sport/fenovete-na-cherno-more-ima-dokazatelstva-sreshchu-zhoro-iliev-394907.html", "text": "Националният фенклуб на Черно море излезе с официална позиция относно разразилия се скандал с футболистите на отбора, които бяха изгонени заради съмнения за симулативна игра в мача срещу ЦСКА. „Организирано е вътрешно разследване след появили се съмнения за симулативно поведение в един от мачовете на отбора. Същото е проведено на най-високо ниво, благодарение на което са извлечени редица неоспорими доказателства, уличаващи част от футболистите, сред които и легендата на клуба Георги Илиев. Доказателства, които всеки здравомислещ човек би разбрал, че предвид мащаба на скандала, ние няма как да бъдем оторизирани да разпространим и единствените, които могат да оперират с тях са отново ръководителите на ПФК „Черно море” Варна“, се казва в позицията на феновете. В името на Черно море! Следващите редове са плод единствено и само на любов, гняв и много болка относно случващото се в нашия любим клуб през последния месец и ние по никакъв начин няма да позволим да се спекулира, както с името, така и с позицията на организацията ни, която естествено се превърна в буферна зона на конфликта и мишена на дезинформацията. Поехме ангажимент да осъществим контакт с ръководителите на ПФК „Черно море” Варна. След състоялата се среща стана ясно, че тяхната първоначална позиция остава непроменена. Организирано е вътрешно разследване след появили се съмнения за симулативно поведение в един от мачовете на отбора. Същото е проведено на най-високо ниво, благодарение на което са извлечени редица неоспорими доказателства, уличаващи част от футболистите, сред които и легендата на клуба Георги Илиев. Доказателства, които всеки здравомислещ човек би разбрал, че предвид мащаба на скандала, ние няма как да бъдем оторизирани да разпространим и единствените, които могат да оперират с тях са отново ръководителите на ПФК „Черно море” Варна. Повечето от Вас ще са очаквали нещо повече като информация. Това са фактите към този момент! Това са грозните факти, с които колкото и да не ни се иска трябва да се съобразим, докато не ни бъде предоставено ново доказателство, което освен емоционална да има и правна тежест, която да наклони везните в другата посока. В този ред на мисли, да се съсредоточим и върху темата за Жоро Илиев. Всяко дете на стадиона знае кой е той и колко много е направил за отбора. През последните години той се превърна в частицата магия, която различава Черно море от всички останали клубове в България. Разбираме и дори насърчаваме неговото желание да изчисти името си, но смятаме, че първите, които имат нужда от лично обяснение сме ние-хората, които толкова години скандираме името му, веем знамена с лика му, ходим по летища и прочее, а не разни журналисти, на които не им пука за нищо друго освен за рейтинга им. Подчертаваме, че всеки има право на свое мнение по въпроса! Всеки има право да изрази своето несъгласие така, както ние като организация бранеща фенските интереси сме го правили многократно през годините, стига това несъгласие да е подплатено с факти и да е изявено там, където му е мястото-на стадиона, а не зад клавиатурата! Изказвания от сорта на „подочух от там” и „четох в един сайт” са нелепи и несериозни и не водят до нищо друго, освен до създаване на излишно напрежение. Вярваме, че заедно ще се справим и с тази трудност. Вярваме, че ни очакват още много велики победи! И понеже доживяхме чорбари да определят кое е честно и достойно, нека им напомним, че Черно море, който „подари” титлата на Лудогорец, също така и ги би на два пъти през сезона, а те-проектошампионите, заедно с другия псевдо-гранд го направиха общо 0 (НУЛА) пъти... САМО ВАРНА И ЧЕРНО МОРЕ!", "date": "2019.06.16", "title": "Феновете на Черно море: Има доказателства срещу Жоро Илиев"}
{"url": "https://standartnews.com/svyat/khonkong-ne-miryasva-394961.html", "text": "Нови протести бяха организирани в Хонконг, въпреки че властите замразиха спорния законопроект, позволяващ екстрадициите в Китай. Според недоволните проектът може отново да бъде задействан. Стотици хиляди излязоха по улиците на Хонконг с настояване проектът да бъде окончателно оттеглен. Демонстрацията беше наречена „море от черно“, тъй като голяма част от хората са облечени в черно в памет на протестиращ, който загина при падане по време на предишните протести. Демонстрантите поискаха и оставката на главния администратор на Хонконг Кари Лам, която се извини за конфликтите и споровете, които проектозаконът предизвика. „Управителят признава, че пропуски в работата на правителството й са довели до много конфликти и спорове в обществото на Хонконг и са разочаровали и притеснили много граждани“, се посочва в изявление на Лам. „Моментът е тъжен, но е хубаво, че хората се обединяват и протестират заедно“, каза протестираща. Очаква се протестите в Хонконг да продължат.", "date": "2019.06.16", "title": "Хонконг не мирясва"}
{"url": "https://standartnews.com/svyat/obvinyavat-iran-za-atakite-394962.html", "text": "Саудитска Арабия се присъедини към страните, които обвиняват Иран за атаките срещу двата петролни танкера в Оманския залив. Техеран категорично отрича обвиненията, но те засилват опасенията от по-широка конфронтация в региона. Престолонаследникът на Саудитска Арабия принц Мохамед бин Салман Ал Сауд заявява в интервю, че кралството не иска война в региона, но няма да се поколебае да се справи с всяка заплаха срещу своя народ и суверенитет. Принцът посочва Иран като извършител на нападенията в четвъртък срещу два петролни танкера в Оманския залив. По думите му поведението на Иран изисква решителна позиция от страна на международната общност. Американският държавен секретар Майк Помпео днес отново каза, че „няма съмнение“, че Иран е отговорен за нападенията, и добави, че Вашингтон ще направи всичко възможно да не бъде затворен Ормузкият проток – ключов за корабоплаването в района. „Свободното корабоплаване е важно за целия свят и Съединените щати ще прибегнат до всички необходими дипломатически и други действия, за да гарантират това“, заяви той. Папа Франциск също изрази притеснение от последиците на атаките и призова към сдържаност и намаляване на напрежението в Близкия изток. „Призовавам всички да използват инструментите на дипломацията, за да решат комплекса от проблеми в Близкия изток“, каза той.", "date": "2019.06.16", "title": "Обвиняват Иран за атаките"}
{"url": "https://standartnews.com/svyat/nazryava-skandal-v-kipr-394963.html", "text": "Съветът за национална сигурност на Гърция се събра днес на извънредна среща, председателствана от премиера Алексис Ципрас, заради ситуацията в Източното Средиземноморие. На срещата ще бъде направена оценка на ситуацията и ще бъдат координирани действията на Атина по отношение на турските сондажи в Изключителната икономическа зона на Кипър. По-рано представител на кипърското правителство, отговаряйки на въпрос дали турският кораб Phortistis е започнал сондажи в Изключителната икономическа зона на Кипър на запад от остров Пафос, обяви, че правителството разполага с информация за това, но той не е в състояние да го потвърди. „Никозия разполага с информация за транспортирането на материали и оборудване, свързани със сондажните действия, но не е в състояние да потвърди тази информация“, казал представителят. Вестник „Филелефтерос“ пише днес на първа страница, че Република Кипър има сериозни индикации, че Турция е започнала сондажи в Изключителната икономическа зона на Кипър, в западната част на острова. Ставало въпрос за транспортирането на цимент и материали, използвани за целите на сондажа, добавя изданието. В петък турският външен министър Мевлют Чавушоглу, позовавайки се на турските действия в Източното Средиземноморие, заяви, че сондажният кораб е започнал работа на запад от Пафос, добавяйки, че втори подобен турски кораб, който първоначално трябваше да отиде в Черно море, се отправя към същия район. В същото интервю турският външен министър изрази мнението, че всичко ще бъде наред и че няма причина за загриженост за Средиземноморието, заявявайки, че „след като правата и интересите на всички са гарантирани от закона и те знаят за сондажа, няма да има проблем“.  ", "date": "2019.06.16", "title": "Назрява скандал в Кипър"}
{"url": "https://standartnews.com/sport/ludogorets-startira-kontrolite-s-12-gola-394908.html", "text": "Шампионът Лудогорец започна със стряскаща победа контролните си мачове по време на лятната си подготовка. На терена в комплекс „Царско село” тимът на Стойчо Стоев разби с 12:1 третодивизионния тим на Надежда Доброславци. Новите попълнения на разградчани Мавис Чибота и Дан Битон направиха своите неофициални дебюти със „зелената” фланелка, като първият се отличи с две асистенции и пропусната дузпа, докато Битон реалзиира гол и асистира на Димо Бакалов за едно от четирите му попадения в срещата. През първото полувреме футболистите на Стойчо Стоев бяха доста „пестеливи” и вкараха само три гола, дело на Джоди Лукоки и Якуб Швиерчок, а бранител на Надежда си вкара автогол. Новото попълнение Мавис Чибота пропусна да вкара първото си попадение с фланелката на новия си тим, след като не успя да реализира от бялата точка. През втората част паднаха нови цели десет гола, като едно от тях – последното, бе във вратата на разградчани. То дойде от дузпа в последните минути на контролната среща. Димо Бакалов се отличи с четири попадения, докато Вандерсон вкара хетрик. Новото попълнение Дон Битон ознаменува неофициалния си дебют с гол, вкарвайки минути, след като се появи на терена. Тази среща засега е единствената за разградчани на родна земя. В неделя, 16 юни, отборът отлита за Австрия, където ще протече основната част от предсезонните тренировки. На австрийска земя „орлите” имат планирани 4 проверки – срещу словенския Триглав, шампиона на Азербайджан Карабах, шампиона на Украйна Шахтьор Донецк и румънския Ботошани.", "date": "2019.06.16", "title": "Лудогорец стартира контролите с 12 гола"}
{"url": "https://standartnews.com/sport/ramos-i-rubio-si-kazakha-da-s-blyaskava-svatba-394909.html", "text": "Капитанът на Реал Мадрид Серхио Рамос и жената на живота му Пилар Рубио си казаха заветното „да“ на церемония като от приказките. Влюбената двойка се бракосъчета във внушителната Катедрала на Севиля пред повече от 500 гости, сред които Дейвид Бекъм и половинката му Виктория, Кейлор Навас, Лукас Васкес, Лука Модрич, Серхио Бускетс, Жорди Алба и други. В духа на традицията пръв в катедралата влезе Рамос, придружаван от майка си. Той бе заложил на класически костюм на райе с фраг. Очарователната булка пристигна под ръка с татко си. Рубио бе с ослепителна рокля на популярния дизайнер Зухаир Мурад. Любопитният момент при дамата на Рамос бе букетът, който бе черен. Пилар Рубио направи първи коментар малко след церемонията: „Беше емоционално. Разчувствахме се, когато видяхме как ни гледат децата. Заложих на черния букет, защото исках да почертая индивидуалността си и се получи перфектна смесица“. „Ходил съм на много сватби, но нито една не е била като моята. Любовта е тази, която движи света, а ние имаме невероятно семейство. Сега ни остава да се насладим, да сме щастливи и влюбени“, коментира, на свой ред, пресният младоженец Рамос.", "date": "2019.06.16", "title": "Рамос и Рубио си казаха \"да\" с бляскава сватба"}
{"url": "https://standartnews.com/sport/georgi-domuschiev-nuzhno-ni-e-osvezhavane-394910.html", "text": "Съсобственикът на Лудогорец Георги Домусчиев изгледа първата проверка на шампионите по време на лятната подготовка. На стадиона в комплекс „Царско село” в София, разградчани разбиха с 12:1 третодивизионния Надежда Доброславция.Георги Домусчиев сподели, че целта пред отбора е нова титла в България и участие в групите на някой от европейските клубни турнири, но тя трябва да бъде постигната с „атрактивен футбол”. „Целта пред Лудогорец на първо място е да играе качествен, бърз и атрактивен футбол, който да се харесва на феновете. Естествено, че и през тази година ще гоним шампионската титлата и участие в групите на Шампионската лига или Лига Европа. Искаме Лудогорец да играе футбол, който се харесва на феновете, пари за грозен футбол няма да даваме. В клуба е нужно освежаване, тъй като знаете, че някои играчи вече са на години. Селекцията ще продължи, въпреки че не е лесно в България да се привличат класни попълнения. Още от утре Лудогорец ще има нов футболист”, сподели Георги Домусчиев след мача.", "date": "2019.06.16", "title": "Георги Домусчиев: Нужно ни е освежаване"}
{"url": "https://standartnews.com/sport/grmovna-izdnka-za-mesi-i-arzhentina-video-394911.html", "text": "Националният отбор на Аржентина започна по най-лоши възможен начин участието си на Копа Америка. Възпитаниците на Лионел Скалони допуснаха загуба с 0:2 от Колумбия в първия си мач от група “В”. Гаучосите не се възползваха от своите възможности в срещата и бяха наказани. Роджър Мартинес откри резултата с красив гол в 71-ата минута, а Дуван Сапата довърши съперника в 86-ата минута и донесе първи три точки на своя тим в турнира. Това е първа победа на Колумбия над Аржентина от 2007 година насам.", "date": "2019.06.16", "title": "Гръмовна издънка за Меси и Аржентина (ВИДЕО)"}
{"url": "https://standartnews.com/sport/desislava-atanasova-nagradi-shampionite-ot-albena-kp-394942.html", "text": "Народният представител Десислава Атанасова връчи трофея в ръцете на \r\nкапитан на  ДиЕксСи Технолоджи София -  отборът победител в най-големия \r\nтурнир за аматьорски футбол Албена Къп 2019. Като специален гост на \r\nнадпреварата, зам.-председателят на правната комисия в Парламента \r\nпоздрави шампионите и благодари на всички участници в осмото издание, \r\nкоето събра рекордните 32 тима. Топли думи към присъстващите отправи и \r\nАнатоли Илиев. \r\nВъв финала на турнира ДиЕксСи Технолоджи София надигра трудно с 1:0 тима \r\nна Магьосниците от София. На трето място се наредиха отборите на \r\nВиктория Перник и Вихър Николово Монтана. Специалният трофей за феърплей \r\nзаслужи тимът на Антибиотик Рз, купата беше връчена лично от кмета на \r\nРазград Валентин Василев. \r\nВ продължение на три дни 32 аматьорски отбора излъчиха най-добрите в \r\nстраната на терените на обновения футболен комплекс в к.к. Албена, който \r\nтази година е с титлата „Европейски курорт на спорта“. Участниците си \r\nразпределиха общ награден фонд от 12 000 лв., като шампионите заслужиха \r\n3200 лв, сребърните медалисти 2400 и т.н. до осмо място. С годините \r\nАлбена къп заслужи реномето на най-големия аматьорски турнир в България.", "date": "2019.06.16", "title": "Десислава Атанасова награди шампионите от \"Албена Къп\""}
{"url": "https://standartnews.com/sport/grisho-pochva-s-kanadski-talant-v-kuins-394912.html", "text": "Григор Димитров попадна в тежката първа четвърт на схемата на силния турнир в \"Куинс Клъб\" в Лондон, с който българинът стартира своя сезон на трева. Шампионът от 2014-а този път не е сред поставените и като такъв ще има много тежък съперник още в първи кръг. Това е №8 в схемата Феликс Оже-Алиасим. Канадецът е считан за една от големите звезди на младото поколение като е само на 18 години, а вече е под №21 в световната ранглиста. Той вече стартира сезона си на трева като този следобед играе полуфинал в Щутгарт срещу Милош Раонич. Димитров и Оже-Алиасим. нямат мачове помежду си до момента. С Оже-Алиасим обаче Григор далеч няма да приключи с тежките мачове. При евентуален успех, във втори кръг го очаква победителят от мача между винаги опасния Ник Кириос и Адриан Манарино.  Евентуален съперник в трети кръг пък е №1 в схемата Стефанос Циципас. Мачът на Григор с канадския суперталант е едно от дербитата в първи кръг, в който ще видим още няколко страхотни двубоя като Фернандо Вердаско - Даниил Медведев, Стан Вавринка - Даниел Евънс и Хуан Мартин дел Потро и Денис Шаповалов.", "date": "2019.06.16", "title": "Гришо почва с канадски талант в \"Куинс\""}
{"url": "https://standartnews.com/sport/yolo-nikolov-i-militsa-mircheva-spechelikha-pazardzhik-rn-394944.html", "text": "Второто издание на шосейния пробег „Пазарджик – Острова“ – част от веригата „Рън България“ се състоя на 15 юни 2019-а и събра над 150 участника в различните състезания. Надпреварите бяха на 5.4 км за различни възрастови групи, щафети 3х1.786 км, бягане на деца и хора със затруднения, и занимание по „Детска атлетика“. В основното бягане на 5.4 км Йоло Николов(Орхание – Ботевград) и Милица Мирчева (Атлет -  Мездра) спечелиха безапелационно при мъжете и жените. Николов измина дистанцията за 16:28 и победи с повече от минута втория Деян Атанасов (Стратеш атлетик – Ловеч) 17:33 и Йордан Петров (Атлетик 90 – Луковит) 17:37. Милица Мирчева, която се завърна от САЩ преди няколко дена, показа отлично време с 17:56 и изпревари Силвия Георгиева (Евър – Варна) – 18:50 и Ивета Бонова (Юниверсал – София) – 24:00. В стартовете при юношите и девойките под 20 години Валентин Вълканов (Супер спорт – Варна) и Лиляна Георгиева (Актив 2013 – Пловдив) бяха най-издръжливи в горещото време. Вълканов финишира за 17:51, а негови подгласници станаха Владислав Михайлов (Атлетик 90 – Луковит) с 18:23 и състезателят по модерен петобой от Пазарджик – Любомир Германов с 19:31. Лиляна Георгиева измина трите обиколки в парка за 21:29, а близо до нея финишира Радостина Балова (Русе Кар Мотор спорт) 21:44. Паолина Грозева (Тракия 96 – Пловдив) бе трета с 23:34. Преди и след основния старт имаше демонстративни бягания за деца и възрастни със затруднения, някои от които преминаха по трасето с придружители. Втората част на Рън България в парк „Острова“ бе щафети, където 15 отбора по 3 души бягаха отборно. В това състезание се включи кметът на община Пазарджик Тодор Попов, който първо даде старта на основната дистанция, а по-късно бяга на щафетите. Най-силният отбор бе на „Шишарките“ в състав Валентин Вълканов (шампиона при юношите), Йордан Петров (третия при мъжете) и Владислав Николов (втория при юношите). Заедно те регистрираха време от 17:10. Известният отбор на „Жулистан“ стана втори в състав Максим Христов, Ахмед Ахмед и Мирослав Спасов, и време 18:03.0. „Подпалвачите“ се класираха трети с 18:03.1 със състезатели Стоян Ганчев, Георги Димитров-Клечо и Максим Стоименов. По време на бяганията около 30 деца на възраст от 6 до 13 години се състезаваха в различни дисциплини на „Детската атлетика“, а талисманът Маршъл, който представя леката атлетика в инициативата „Мисия спорт на любимите герои“, подкрепяше децата. Призьорите в различните стартове и всички деца бяха наградени от кметът на община Пазарджик Тодор Попов, главният организатор на събитието Ренета Камберова – бронзова медалистка с ансамбъла по художествена гимнастика от олимпийските игри в Рио 2016 и Антон Бонов – Българска федерация лека атлетика. Първите трима при мъжете и жените получиха традиционните ваучери от „Спорт Депо“ основен партньор на веригата „Рън България“.", "date": "2019.06.16", "title": "Йоло Николов и Милица Мирчева спечелиха „Пазарджик рън\""}
{"url": "https://standartnews.com/sport/schupikha-s-blizo-chas-rekorda-na-200-km-dvoyna-obikolka-na-vitosha-394943.html", "text": "С невероятен рекорд завърши поредното издание на Обиколката на Витоша, \r\nкоято отново е част от инициатива „София – европейска столица на \r\nспорта“. Кристиян Кирилов грабна победата при дуатлонистите, които в \r\nрамките уикенда първо изминават 100-те километра с велосипед и после \r\nпробягват същото разстояние. 26-годишният супермен финишира с общо време \r\n14.26:26 ч. за да подобри с уникалните 54 минути собствения си рекорд на \r\nтрасето (15:32,44 ч.). Значението на това постижение се засилва от \r\nфакта, че Кристиян обиколи два пъти Витоша за едно денонощие и три часа. \r\nРезултатът му с велосипеда е 5.04:12 ч. (4-ти след първото изпитание), а \r\nна бягане даде 9.22:15 ч. – девето време сред всички финиширали. \r\n„Тръгнах една идея по-бавно, но след като усетих че имам сили засилих \r\nтемпото. Щастлив съм с третата си победа от третото участие. Тежко е да \r\nизминеш 200 км за толкова кратко време, изпитанието изисква сериозна \r\nподготовка от няколко месеца. Трасето бе отлично, времето също. \r\nНапоследък се концентрирам в супермаратоните, бяганията на класическите \r\n42.195 км вече са ми кратки. Следващото ми състезание е националният \r\nшампионат на писта, вероятно ще стартирам и в изкачването на Витоша от \r\nНДК до Черни връх на 25 август,“ каза след финала супермена от \r\nБерковица. \r\nВтори при дуатлонистите завърши миналогодишният шампион Камен Тончев за \r\n14.40:13 ч - също с по-бързо от досегашния рекорд, трети е Димитър \r\nЦанков с 15.51:02 ч. \r\nПри жените супергероят бе Лили Ангелова, спечелили пълен комплект \r\nмедали. След като грабна среброто с велосипеда, тя финишира трета при \r\nбегачите, за да ликува с титлата на дуатлон с общо време 16.25:38 ч. – \r\nчетвърто време от всички завършили, веднага след първите трима мъже! \r\nПродължава доминацията на Мария Николова при жените в бягането на 100 \r\nкм. Мария спечели петата си победа при деветото си участие в Обиколката. \r\nТози път резултатът й и бе 9.41:15 ч., като само три минути не й \r\nдостигнаха до остави в историята собствения си рекорд на трасето от \r\nминалото лято. Среброто бе за Моника Филипова с 10.19:14, а трета в \r\nбягането завърши спечелилата дуатлона Лили Ангелова с 10.45:57 ч. \r\n„Това бе най-трудното ми състезание. Имах леко навехнат глезен и го \r\nпазех до 30 км, Там обаче стъпих накриво при едно изкачване от което \r\nболката се усили. И започна голямото страдание… След това просто стисках \r\nзъби от един подкрепителен пункт до друг. Доволна съм, защото на \r\nпрактика завърших изпитанието на един крак…“ сподели след победата си \r\nНиколова. \r\nМного интересно се разви спорът за титлата в 100-километровото бягане \r\nпри мъжете. Миналогодишният шампион и рекордьор Александър Спасов тръгна \r\nсупер мощно и по средата на разстоянието бе лидер с рекорден график, \r\nкойто го водеше към уникалния резултат под 8 часа. Към 70-ия км обаче \r\nСпасов получи стомашна криза, намали темпото, което му попречи да \r\nзавърши в рекордния си ритъм. Там някъде напред излезе 24-годишният \r\nХристо Цветков, който запази преднината си до края и финишира за 8.34:05 \r\nч. Преди да даде интервюта обаче той изчака да завърши и да поздрави \r\nсвоя най-добър приятел Владимир Ставрев, финиширал втори за 8.42:04, \r\nбронзът бе за Любомир Тодоров с 8.55:51 ч. \r\n„Благодаря на Владо, защото той ми помогна с класното съперничество. \r\nТова лято времето бе доста по-топло, трасето бе много добро. Проблем \r\nбяха крампите, което ме мъчиха към 30-и км, но след това се \r\nстабилизирах. Жалко за Александър Спасов, задминах го 30 км преди \r\nфинала, той страдаше от болки в стомаха. Мечтая обаче да победя когато \r\nтой няма проблеми и да му отнема рекорда. Може би следващата година…,“ \r\nказа след победата си Христо Цветков. \r\nЗавършилите атлети ползваха „екстрите“ на душ веднага след финала, \r\nосигурен от „Софийска вода“, която раздаде на призьорите ваучери за над \r\n3000 лв.. Общият награден фонд бе над 10 000 лв. На старт в Обиколката \r\nна Витоша застанаха представители на 29 държави, чужденците са 112. Тази \r\nгодина ръководството на Природен парк Витоша даде разрешение маршрутът \r\nна Обиколката на Витоша да бъде „осиновен“, което означава, че \r\nмаркировката и табелките вече ще могат да се поддържат и ползват от \r\nвсички желаещи целогодишно. \r\n ", "date": "2019.06.16", "title": "Счупиха с близо час рекорда на 200 км двойна обиколка на Витоша"}
{"url": "https://standartnews.com/sport/ludogorets-s-treti-nov-futbolist-394950.html", "text": "Селекцията на шампионите от Лудогорец продължава с пълна сила. Днес те представиха третото си ново попълнение за идния сезон след Мавис Чибота от Бней Йехуда и Дан Битон от Ашдод. Шампионите привлякоха Жордан Икоко, който идва от френския Гинган, изпаднал от Лига 1 през изминалия сезон. Защитникът е юноша на Пари Сен Жермен, като е играл още за Кретей, Льо Авър и Ланс. \r\n25-годишният бранител позира с фланелката на шампионите, като през идния сезон ще играе с номер 22. Новото попълнение на Лудогорец Джордан Икоко заяви, че голямото му желание е да стигне до групите на Шампионска лига с екипа на разградчани.  \"Убедих се, че това е един клуб с амбиции и иска да играе в Шампионската лига. Това искам и аз. Дори и да не успеем, мисля, че ще се класираме за Лига Европа. Изгледах някои мачове на тима от Шампионската лига. С другите отбори в България не съм запознат, но бързо ще наваксам. България е много хубава страна, знам, че е много студено през зимата и горещо през лятото. Знам, че Разград е малък град, но със симпатични хора\", каза Икоко. Той е юноша на френския шампион Пари Сен Жермен, като дори има мачове за втория тим на парижани. Играл е още за Кретей, Льо Авър и Ланс. Последно беше част от състава на Гингам, но тимът изпадна от френския елит.  Има мачове за всички юношески формации на Франция, но в крайна сметка взима решение да дебютира за мъжкия национален отбор на ДР Конго на 5 юли 2017 година. Оттогава досега той е записал седем мача с екипа на африканската държава.", "date": "2019.06.16", "title": "Лудогорец с трети нов футболист"}
{"url": "https://www.standartnews.com/sport/zagubikhme-ot-yaponiya-vv-varna-394906.html", "text": "Българският национален отбор по волейбол допусна поражение от Япония с 2:3 гейма във втория си мач от Лигата на нациите във Варна. В отделните части срещата се разви при 25:22, 19:25, 25:16, 19:25 и 19:21. Момчетата на Силвано Пранди се бориха до последно в зала „Конгресна“ след доброто начало на мача, но някои колебания, особено в тайбрека, им костваха успеха.  Така тимът ни, който в петък подчини Австралия, инкасира пето поражение в надпреварата. С актив от 8 точки „лъвовете“ са на 12-ото място. Позиция пред тях е Япония със същия актив, но с по-добри показатели. В неделя „трикольорите“ ще изиграят третия си мач от състезателния уикенд в надпреварата. Отборът ни се изправя срещу Италия. „Адзурите“ по-рано подчиниха „кенгурата“, които ще спорят с волейболистите от Страната на изгряващото слънце.", "date": "2019.06.16", "title": "Загубихме от Япония във Варна"}
{"url": "https://standartnews.com/kultura/muzey-razkazva-za-tatuirovkite-v-blgariya-394914.html", "text": "Мислете и решавайте внимателно какво ще си татуирате и при кого, защото е за цял живот, съветва организаторът Таtoo Fest Sofia Емил Сапаревски. Музей на татуировките отвори врати в рамките на традиционния Таtoo Fest Sofia, който се провежда този уикенд в зала Универсиада. Експозицията включва специални бои, печатни материали, стари машинки, трансформатори, игли, и литература, която се е използвала от студията през 90-те години, когато широко навлиза тази култура. \"Хората могат да видят разликата в технологията в сравнение с 1992-1993 година, когато започнахме. Много често питат каква е разликата - ами старият трансформатор е в пъти по-голям от сегашния като цигарена кутия\", разказа пред БНТ организаторът на събитието Емил Сапаревски. Той даде за пример, че навремето иглите са собственоръчно правени, а сега се купуват готови. Много инструменти е трябвало да се стерилизират, сега се използват еднократно и се унищожават от специални фирми. Бумът на татуировките навлиза у нас през 1992 година, след като Марио Янков се завръща от чужбина и в уличка срещу Военната академия открива първото в България професионално студио. На неговата памет е посветен тази година фестивалът, уточни Сапаревски. \"Културата на татуировките все още не е разбрана от обществото, но няма нищо странно – няма нужда и да бъде разбирана от всички. Светът е шарен, аз приемам това, че някой няма татуировки, надявам се той да приема, че имам\", гледа на този въпрос философски Емил. Направата на татуировки е скъп бизнес, а хубавите качествени татуировки са не по-малко от 100 лева. Съветът на Емил е преди да се хвърлят хората към изрисуването - да прегледат, да обмислят модела, да проучат студията, за да не се оставят на непрофесионалисти. „Не се доверявайте на принципа – един приятел ми препоръча, или с един статус във Фейсбук да решите при кого да отидете, препоръчат им 500 имена, някои от които работят в кухнята на баба си “. Сапаревски препоръчва още преди направата на татуировката да се помисли дълго по отношение на дизайна им. Човек не трябва да се хвърля на чужди неща от интернет, като татуировката на Виктория Бекъм, например. Хубаво е да се сподели дизайна с артиста в студиото, който ще направи индивидуална скица. Чертежът ще се рисува, преправя, така се стига до проект. „Искам като някой си направи татуировка да живее с нея цял живот, да живее в мир със себе си и рисунката. А не след 3 години да си каже, че е трябвало друго, тогава няма гумичка назад. Защото, татуировката е персонална идентичност, така го приемам“, смята Емил Сапаревски Наред с музея, посетителите на феста могат да видят и да си закупят от щандовете тениски, бои, машинки. Изложението е днес и утре в зала Универсиада.", "date": "2019.06.16", "title": "Музей разказва за татуировките в България"}
{"url": "https://standartnews.com/sport/mesi-pokani-grizman-v-barsa-394964.html", "text": "Нападателят Антоан Гризман, който обяви, че напуска Атлетико Мадрид, не възнамерява да се премести в Манчестър Юнайтед, съобщава \"Daily Star\". Капитанът на Барселона Лионел Меси лично се е обадил на 28-годишния французин, за да го убеди да акостира на \"Камп Ноу\". \r\nОчаква се Гризман да се присъедини към Барселона на 14 юли. В последните дни неговото име се свързва с преминаване в Реал Мадрид, където подготвят мащабна селекция. \r\nПрез сезон 2018/19 Антоан Гризман изигра 48 мача за Атлетико във всички турнири, отбеляза 21 гола и даде 10 асистенции. Нападателят Антоан Гризман, който обяви, че напуска Атлетико Мадрид, не възнамерява да се премести в Манчестър Юнайтед, съобщава \"Daily Star\". Капитанът на Барселона Лионел Меси лично се е обадил на 28-годишния французин, за да го убеди да акостира на \"Камп Ноу\". \r\nОчаква се Гризман да се присъедини към Барселона на 14 юли. В последните дни неговото име се свързва с преминаване в Реал Мадрид, където подготвят мащабна селекция. \r\nПрез сезон 2018/19 Антоан Гризман изигра 48 мача за Атлетико във всички турнири, отбеляза 21 гола и даде 10 асистенции.", "date": "2019.06.16", "title": "Меси покани Гризман в Барса"}
{"url": "https://standartnews.com/regionalni/za-vtori-pt-prelya-yazovir-cheshme-dere-v-strazhishko-394931.html", "text": "За втори път тази седмица преля язовир „Чешма дере” в стражишкото село Камен след проливния дожд, придружен с гръмотевична буря снощи. Няма наводнени къщи и пострадали хора, предаде БНР. Водоемът в село Камен е с проблемен изпускател и след продължилия около 30 минути проливен дъжд снощи, той отново е прелял. Сериозни проблеми обаче няма, посочи кметът на община Стражица Румен Павлов. Все още се прави оценка на щетите от валежите и преливането на общинските язовири в селана Нова Върбовка и Камен на 11 юни, поясни кметът Павлов. Язовирът в село Камен е даден под наем, на него трябва да му се оправи изпускателят, за да се избегнат проблеми. Снощният пороен дъжд е наводнил избени помещения в златаришкото село Горско Ново село и великотърновското село Ново село. Противопожарната служба е отводнила имотите  на хората.", "date": "2019.06.16", "title": "За втори път преля язовир „Чешме дере” в Стражишко"}
{"url": "https://standartnews.com/sport/viki-tomova-s-vtora-pobeda-v-birmingam-394965.html", "text": "Виктория Томова постигна втора победа в квалификациите на силния турнир на тревни кортове в Бирмингам, който е от категория WTA Premier. Най-добрата българска тенисистка се наложи с 6:4, 7:6 (3) над представителката на САЩ Катрин Макнали в двубой, който продължи близо два часа. \r\nСрещата не започна добре за софиянката, която допусна пробив още в първия гейм. След светкавичен рибрейк обаче Томова изравни резултата, а в десетия гейм се справи за втори път с началния удар на опонентката си и си заслужи сета. \r\nПрез втората част двете си размениха по два пробива, все в края на сета, след което логично се стигна до тайбрек. В дългия гейм Томова запази концентрация и след успех със 7:3 точки се поздрави с крайния успех. \r\nВ третия финален кръг на пресявките Томова ще премери сили с Габриела Дабровски (Канада) или Ана Калинская (Русия).", "date": "2019.06.16", "title": "Вики Томова с втора победа в Бирмингам"}
{"url": "https://www.standartnews.com/sport/ludogorets-startira-kontrolite-s-12-gola-394908.html", "text": "Шампионът Лудогорец започна със стряскаща победа контролните си мачове по време на лятната си подготовка. На терена в комплекс „Царско село” тимът на Стойчо Стоев разби с 12:1 третодивизионния тим на Надежда Доброславци. Новите попълнения на разградчани Мавис Чибота и Дан Битон направиха своите неофициални дебюти със „зелената” фланелка, като първият се отличи с две асистенции и пропусната дузпа, докато Битон реалзиира гол и асистира на Димо Бакалов за едно от четирите му попадения в срещата. През първото полувреме футболистите на Стойчо Стоев бяха доста „пестеливи” и вкараха само три гола, дело на Джоди Лукоки и Якуб Швиерчок, а бранител на Надежда си вкара автогол. Новото попълнение Мавис Чибота пропусна да вкара първото си попадение с фланелката на новия си тим, след като не успя да реализира от бялата точка. През втората част паднаха нови цели десет гола, като едно от тях – последното, бе във вратата на разградчани. То дойде от дузпа в последните минути на контролната среща. Димо Бакалов се отличи с четири попадения, докато Вандерсон вкара хетрик. Новото попълнение Дон Битон ознаменува неофициалния си дебют с гол, вкарвайки минути, след като се появи на терена. Тази среща засега е единствената за разградчани на родна земя. В неделя, 16 юни, отборът отлита за Австрия, където ще протече основната част от предсезонните тренировки. На австрийска земя „орлите” имат планирани 4 проверки – срещу словенския Триглав, шампиона на Азербайджан Карабах, шампиона на Украйна Шахтьор Донецк и румънския Ботошани.", "date": "2019.06.16", "title": "Лудогорец стартира контролите с 12 гола"}
