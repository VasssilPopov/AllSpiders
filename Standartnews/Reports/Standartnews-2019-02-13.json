{"url": "https://standartnews.com/balgariya-politika/ungariya-ni-podkrepya-za-chlenstvoto-v-shengen-384890.html", "text": "Министърът на външните работи и търговията на Унгария Петер Сиярто даде висока оценка на българо-унгарските отношения, като постави акцент върху политическите и икономическите връзки между двете държави, съобщи пресцентърът на Министерския съвет. На съвместна пресконференция след срещата си с вицепремиера Марияна Николова, той потвърди позицията на Унгария и заяви, че страната му подкрепя безусловно България за членството й в Шенген. \"Ние ще продължим и занапред да оказваме техническа помощ за охраната на границите на България, които са външни на Европейския съюз\", каза Сиярто и подчерта, че страната ни се справя изключително добре в опазването на външните граници на общността. Заместник министър-председателят Марияна Николова посочи, че България цени изразената подкрепа и допълни, че Унгария е важен партньор на страната ни в Европейския съюз, със сходни позиции по важни теми като европейската перспектива на Западните Балкани и кохезионната политика. \"Нашите двустранни отношения може да определим с една ключова дума - приятелство. Те са свързани с интензивен диалог на всички равнища, както и взаимодействие по широк спектър от двустранни въпроси и тези от европейския и международен дневен ред\", каза българският вицепремиер. Марияна Николова е на двудневно посещение в Будапеща по покана на унгарското правителство. Обменът на добри практики и опит при прилагането на политики за справяне с демографската криза, насърчаване на раждаемостта и интеграцията на ромската общност са във фокуса на визитата и. По-късно днес тя ще се срещне и с унгарския си колега, заместник министър-председателя Жолт Шемен.", "date": "2019.02.12", "title": "Унгария ни подкрепя за членството в Шенген"}
{"url": "https://www.standartnews.com/sport/fenerbakhche-vze-avans-sreshch-zenit-video-384928.html", "text": "Турският Фенербахче победи Зенит в първи 1/16-финал от турнира Лига Европа. Ислам Слимани реализира победното попадение за турския отбор, а Зенит пропиля дузпа, като Мак не сполучи да се разпише. Грандът напълно надигра съперника си през първото полувреме, имаше достатъчно положения, но реализира само един гол. В 21-ата минута след центриране от корнер, Слимани се разписа, пращайки топката във вратата от границата на наказателното поле. Зенит нямаше много опасни атаки към съперника през първите 45 минути, но при една ситуация Топал фаулира Дриуси, но от бялата точка Мак пропусна да изравни резултата в 44-ата минута. През втората част въпреки опитите на двата тима да стигнат до попадение, това не се получи, и така преди реванша Фенербахче се очертава като лек фаворит за продължаване напред в турнира. Реваншът е на 21 февруари в Санкт Петербург.", "date": "2019.02.12", "title": "Фенербахче взе аванс срещу Зенит (ВИДЕО)"}
{"url": "https://standartnews.com/balgariya-obshtestvo/podpisakha-dogovora-za-stroezha-na-tunel-zheleznitsa-384881.html", "text": "\r\nИзпълнението на поръчката е възложено на ДЗЗД „АМ СТРУМА ТУНЕЛ 2018“, в което участват: „ДЖИ ПИ ГРУП“ АД, „ГЛОБАЛ КЪНСТРЪКШЪН“ ООД и „ВИА ПЛАН“ ЕООД. Стойността на договора е 185 370 370, 37 лв. без ДДС. Проектът ще се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г. Спазвайки разпоредбите на Закона за обществените поръчки Агенция „Пътна инфраструктура“ пристъпи към подписване на договора след като Върховният административен съд се произнесе в полза на решението на АПИ за избор на изпълнител. В тази връзка на 15 януари т. г. агенцията изпрати искане до класираните участници - ДЗЗД „АМ СТРУМА ТУНЕЛ 2018“ и ДЗЗД „АМ Струма-ОП2: Тунел Железница“, за удължаване срока на валидност на офертите. \r\nВ получените отговори офертното си предложение потвърди ДЗЗД „АМ СТРУМА ТУНЕЛ 2018“, а ДЗЗД „АМ Струма-ОП2: Тунел Железница“ (в което са „ГЛАВБОЛГАРСТРОЙ“ АД и „ГБС-Инфраструктурно строителство“ АД) не удължава срока на валидността й. Срокът за изпълнение на проектирането и изпълнението на строително-монтажните работи на тунел „Железница“ (от км 366+720 до км 369+000) e 1060 календарни дни. Съоръжението ще бъде с две отделни тръби за движение в посока. Дължината на всяка тръба ще е около 2 км. Тунелът ще бъде с всички необходими системи за енергоефективно осветление, вентилация, видеонаблюдение, пожароизвестяване, интелигентна система за управление на трафика и т. н. Ще бъде изграден и обслужващ тунелен път при южния портал на тунела откъм гр. Симитли, площадка за хеликоптер, два моста над Суха река, които са съответно 132 м и 24 м, подпорна стена и др. През миналата година АПИ проведе обществена поръчка за избор на изпълнители за „Проектиране и строителство на автомагистрала „Струма“ Лот 3.1 Тунел „Железница“. \r\nТръжната процедура бе с 3 обособени позиции - за тунела, и за пътя преди и след съоръжението, за да може на обекта да се работи едновременно и проектът да завърши в срока на оперативната програма. През миналата година бяха подписани договорите за проектирането и строителството на трасето преди и след съоръжението. Отсечката преди тунел „Железница“ в посока София - Кулата (от км 366+000 до км 366+720) е с дължина 720 м. \r\nТя включва и обслужващ тунелен път при северния портал и мостово съоръжение с обща дължина 620 м. Участъкът ще бъде изграден от ДЗЗД „Железница - Север“, в което са: „ГБС Инфраструктурно строителство“ АД, „Главболгарстрой“ АД и „Главболгарстрой Интернешънъл“ ЕАД. Стойността на договора е 29 985 345 лв. без ДДС. Участъкът след тунел „Железница“ (от км 369+000 до км 370+400), е 1,4 км. Той ще бъде построен от „ПСТ ГРУП“ ЕАД. Стойността на договора е 18 442 297,40 лв. без ДДС. Договорът включва проектиране и строителство на автомагистрален участък с дължина 1,4 км, селскостопански подлез, подпорна и укрепителна стена, отводнителни съоръжения, изграждане и реконструкция на инженерни мрежи и др.", "date": "2019.02.12", "title": "Подписаха договора за строежа на тунел \"Железница\""}
{"url": "https://standartnews.com/svyat/sdelka-v-sashch-barieri-vmesto-stena-po-granitsata-s-meksiko-384864.html", "text": "Американски конгресмени заявиха, че са постигнали принципно споразумение за избягване на спиране финансиране работата на правителството. Това се случва след песимистични нагласи, породени от ситуация на застой на преговорите между демократи и републиканци през уикенда. След мрачната прогноза в неделя, в понеделник късно вечерта се появи новината за пробив в разговорите. Според източници, цитирани от \"Вашингтон пост\", при затворени врата е било постигнато споразумение за отпускане на близо 1,4 милиарда долара за бариери по границата. Финансирането на заграждения по границата бе един от проблемните елементи в дискусиите. Именно този въпрос предизвика предишното спиране работата на правителството, продължило рекордните 35 дни, при което бяха замразени заплатите на около 800 хиляди държавни служители. Тогава президентът искаше 5,7 милиарда долара за стена по границата с Мексико, но после изпрати сигнал, че би приел и по-малка сума. В края на миналия месец се стигна до споразумение за временно финансиране. Така законодателите си дадоха период за договаряне, който изтича в петък.  Според запознати, при новия кръг от преговори е имало някакво съгласие за отпускане на бюджет за стена, но в същото време е имало спорове относно предложение на демократите за лимит на арестите на нелегални имигранти във вътрешността на страната. Опасенията бяха, че предлаганото от републиканците в тази насока дава правомощия на имиграционните власти в някои случаи да задържат хора с леки провинения. Стана ясно, че в крайна сметка демократите са се отказали от предложението за този лимит.", "date": "2019.02.12", "title": "Бариери вместо стена по границата с Мексико"}
{"url": "https://standartnews.com/svyat/evrodeputatite-obszhdat-rolyata-na-antievropeyskite-nastroeniya-384862.html", "text": "Малко повече от 3 месеца преди решаващите избори за бъдещето на ЕС и в очакване на несигурен компромис за раздялата с Великобритания в края на март евродепутатите обсъждат в Страсбург ролята на антиевропейските настроения. 100 дни преди вота на европейските избиратели Съюзът става все по-внимателен към евентуална външна намеса. Днес в пленарната зала ще бъде обсъден доклад за готовността за реакция срещу пропаганда от трети страни. По обед се очаква гласуване на резолюция за засилване на борбата срещу антиромските настроения. Текстът засяга „системни нарушения на човешките права”. Конкретните примери са от областите образование, пазар на труда, жилищно настаняване и здравеопазване.  Тази вечер италианският премиер Джузепе Конте ще влезе в пленарната зала. Той е 17-ият лидер на страна-членка, приел да участва в пряк диалог с евродепутатите за бъдещето на ЕС.", "date": "2019.02.12", "title": "Евродепутатите обсъждат ролята на антиевропейските настроения"}
{"url": "https://standartnews.com/svyat/chuzhd-biznesmen-osdi-blgarskata-si-lyubovnitsa-vzela-mu-182-000-384882.html", "text": "Върховният съд в Лондон осъди 37-годишна българка да върне 182 000 лири на бившия си любовник - 57-годишния бизнесмен Марсел Куутър, след като успяла да измъкне парите с измама, съобщиха британските медии. Мануела Радева се запознала с британеца в най-популярното приложение за запознанства в света \"Тиндър\" през февруари 2017 г. Българката се представила като инвестиционен банкер, споделила, че няма партньор и търси любовта. По думите на бизнесмена, той бил привлечен от \"атрактивната\" българка и двамата започнали връзка.  Скоро след това Радева се преместила в жилището на 20 години по-възрастния британец в източния лондонски квартал Уулуич. По време на 9-месечната им връзка, бизнесменът направил много луксозни подаръци на българката, включително ски уикенди в скъпи хотели и чанта на \"Шанел\". Приказката за 37-годишната Мануела обаче рязко приключила, след като Марсел Куутър разкрил, че тя не само не е инвестиционен банкер в Лондонското Сити, но и се е омъжила няколко седмици преди да се запознаят в \"Тиндър\".  Измаменият любовник завел дело във Върховния съд в Лондон, настоявайки българката да му върне дадените й от него 182 000 лири. Пред магистратите вчера Марсел Куутър заявил, че е дал парите на Мануела, вярвайки, че тя ще ги инвестира от негово име. Освен това бизнесменът дал и заем в размер на 36 000 евро на българката. Мануела Радева пък обяснила, че е омъжена, но се е разделила приятелски със съпруга си, а въпросните 182 000 лири й били дадени от Куутър, за да \"поддържаме своя скъп и луксозен съвместен живот\".  Съдия Джон Каванах обаче постанови, че Мануела Радева трябва да върне 182 000 лири на бившия си приятел заедно с 3641 лири законна лихва, както и да плати над 20 000 лири съдебни такси. Относно заема от 36 000 евро, които Куутър твърди, че е дал на бившата си любовница, съдът постанови, че няма доказателства за това.  След изслушването в съда, Марсел Куутър заяви пред журналисти, че вече е напуснал жилището в Уулуич, заради \"твърде многото негативни спомени\". ", "date": "2019.02.12", "title": "Чужд бизнесмен осъди българската си любовница, взела му £182 000"}
{"url": "https://standartnews.com/biznes/ochakvat-poveche-investitori-za-kontsesiyata-na-letishche-sofiya-384863.html", "text": "Той обясни, че е удължена концесията на летището до 3 април с мотив да се промени документацията, която трябва да бъде икономически балансирана и да се привлекат повече инвеститори. Припомняме, крайният срок за подаване на оферти беше 5 февруари. Транспортният министър даде пример с концесията летището в Белград, където също имало няколко пъти удължаването на срока. Правителството рестартира търга през юли 2018 г., като очакванията бяха да се получат около 550 милиона евро от 35-годишна концесия на летището. От тях 280 милиона евро трябва да бъдат платени предварително. По отношение на транспорта в малките населени места транспортният министър увери, че те няма да останат без междуградски транспорт. По думите му трябва да променим модела. Всяка година държавата отделя ресурс за субсидия, която трябва да допълни нерентабилността на тези превози, обясни Желязков и посочи, че за настоящата година тя е с 4 млн. лв. повече. \"Голяма част от субсидията остава в градовете за субсидиране на линии, за които няма достатъчно информация\", призна той. Желязков недоумява защо колкото повече пари се вкарват в една система, толкова повече оплаквания има.  \"Трябва да се намери справедливото решение\", категоричен е Желязков. Тази седмица предстои среща със Сдружението на превозвачите и финансовия министър. Припомняме, обявените изисквания за концесия на летище \"София\" са с прогнозна стойност 3 898 229 907 евро без ДДС. Те бяха публикувани на 5 юли 2018 г. в официално обявление на Министерство на транспорта. Според документа, концесията е със срок 35 години, за над 7,6 милиарда лева. Поръчката включва изграждане на трети терминал през първите 10 години от концесията. На 3 октомври стана ясно, че първата фирма, която заяви официално своето намерение да кандидатства за концесията на летище \"София , е британският летищен оператор Manchester Airport Group. Компанията участва заедно със своя партньор в лицето на китайската Beijing Construction Engineering Group. След това от БСП обявиха концесията за незаконна, като внесоха в прокуратурата сигнал за проверка на решението на Министерския съвет, с което е започнала процедура за отдаване на летище \"София\" на концесия. На въпрос дали се сменя ЦИК, той отговори: \"Най-важното е да не се прави комисия по шев и кройка точно преди изборите\". ", "date": "2019.02.12", "title": "Очакват повече инвеститори за концесията на летище \"София\""}
{"url": "https://standartnews.com/biznes/iznositelite-zabavyat-rsta-384924.html", "text": "Стоки за 55, 2 млрд. лв., което е с 1.2% повече в сравнение с предходната година са изнесени от България за миналата година. Но само за декември общият експорт възлиза на 4,2 млрд. лв. и намалява с 2.4% спрямо същия месец на предходната година. Това показват предварителните данни на Националния статистически институт. В страната ни през миналата година са внесени стоки на стойност близо 63 млрд. лв, или с 6.3% повече спрямо 2017 година. През декември обаче и вносът намалява - с 8.6% спрямо същия месец на предходната година и възлиза на 4,8 млрд. лв. Външнотърговско салдо е отрицателно през 2018 г. и е на стойност 7,7 млрд. лв. По цени FOB/FOB (след елиминиране на разходите за транспорт и застраховки при внос на стоки) салдото е отрицателно в размер на 3,2 млрд. лв. Експортът на стоки от България за страни извън ЕС през 2018 г намалява с 12.5% в сравнение с предходната година и е на стойност 17,6 млрд. лева. През декември износът на стоки за трети страни се свива с 14.6% спрямо същия месец на предходната година и е в размер на 1,5 млрд. лв. Основни търговски партньори на България са Турция, Китай, Сърбия, САЩ, бившата югославска република Македония и Руската федерация, които формират 52.6% от износа за трети страни. Вносът на стоки в България от трети страни през 2018 г. се увеличава със 7.4% в сравнение с 2017 г. През декември обаче вносът от трети страни намалява с 11.3% спрямо същия месец на предходната година и е в размер на 1,8 млрд. лв. Най-голям е стойностният обем на стоките, внесени от Руската федерация, Турция, Китай и Сърбия. Външнотърговското салдо на България с трети страни през 2018 г. е отрицателно и е в размер на 5,5 млрд. лв. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е на стойност 3,5 млрд. лв. През периода януари - ноември 2018 г. износът на стоки от България за ЕС се увеличава с 9.5% спрямо същия период на 2017 г. и е в размер на 35 млрд. лв. Износът на стоки за ЕС през ноември нараства със 7% спрямо същия месец на предходната година и е в размер на 3,4 млрд. лв, показват предварителните данни на НСИ. Основни търговски партньори на България са Германия, Италия, Румъния, Гърция, Франция и Белгия, които формират 67.5% от износа за държавите членки на ЕС. Вносът на стоки в България от ЕС през периода януари - ноември 2018 г. се увеличава с 6.8% спрямо същия период на 2017 г. и е на стойност 37 млрд. лв. Най-голям е стойностният обем на стоките, внесени от Германия, Италия, Румъния, Испания и Гърция. През ноември вносът на стоки в България от държавите - членки на ЕС, намалява с 0.1% спрямо същия месец на предходната година. Външнотърговското салдо на България с ЕС за периода януари - ноември 2018 г. е отрицателно и е на стойност 1,8 млрд. лв.  ", "date": "2019.02.12", "title": "Износителите забавят ръста"}
{"url": "https://standartnews.com/biznes/knsb-predlaga-programa-za-bazovi-digitalni-umeniya-384902.html", "text": "Всички три милиона работещи в страната да бъдат включени в тригодишна програма за придобиване на базови дигитални умения - това предлага президентът на КНСБ Пламен Димитров на правителството и на българския еврокомисар по цифровата икономика и общество Мария Габриел. Според сметките на синдиката дигиталното обучение ще струва по 300 евро на човек и ще направи заетите конкурентноспособни при технологичните промени. „Да, много пари са, но това значи, всеки един да бъде обучен и да получи базови умения, които ще го направят конкурентен в новия дигитален свят. Иначе - само си приказваме, разчети, ще загубим работни места, ама работниците ще ни изядат, кой най-накрая ще заеме мястото им. Това би бил един добър ход, да поискаме и от сегашният ни комисар и с възможностите, които има правителството, да дадем една символична програма за дигитални умения на българския работник. България е последна, тук светят червени лампички, най-последна по дигитални умения в ЕС“.", "date": "2019.02.12", "title": "КНСБ предлага програма за базови дигитални умения"}
{"url": "https://standartnews.com/regionalni/martenitsi-za-pobratimite-ot-gornooryakhovskite-detsa-384915.html", "text": "Над 800 мартеници отпътуваха от Горна Оряховица за побратимените градове. Те са изработени от децата от творчески клуб „Земята и ние” при центъра за подкрепа за личностно развитие под ръководството на Жанета Никифорова. Малките сръчковци са работили две седмици, за да направят мартениците. Общо 8 кг прежда и над 1500 мъниста са използвали те за изработването на червено-белите символи на пролетта и здравето. \r\n  Така с мартеници, изработени от горнооряховски деца, на 1 март ще се закичат техни връстници от побратимените градове -  Череповец – Русия, Смолевичи – Беларус, Нарва – Естония, Миргород – Украйна, Рошиори де Веде – Румъния, Сигетсентмиклош – Унгария, Буюкчекмедже – Турция и Варен – Германия. \r\n  Инициативата да се изпращат мартеници до побратимените градове в община Горна Оряховица има вече 6-годишна традиция. \r\nСн.:  Децата от Клуб “Земята и ние\" \r\n ", "date": "2019.02.12", "title": "Мартеници за побратимите от горнооряховските деца"}
{"url": "https://standartnews.com/sport/fenerbakhche-vze-avans-sreshch-zenit-video-384928.html", "text": "Турският Фенербахче победи Зенит в първи 1/16-финал от турнира Лига Европа. Ислам Слимани реализира победното попадение за турския отбор, а Зенит пропиля дузпа, като Мак не сполучи да се разпише. Грандът напълно надигра съперника си през първото полувреме, имаше достатъчно положения, но реализира само един гол. В 21-ата минута след центриране от корнер, Слимани се разписа, пращайки топката във вратата от границата на наказателното поле. Зенит нямаше много опасни атаки към съперника през първите 45 минути, но при една ситуация Топал фаулира Дриуси, но от бялата точка Мак пропусна да изравни резултата в 44-ата минута. През втората част въпреки опитите на двата тима да стигнат до попадение, това не се получи, и така преди реванша Фенербахче се очертава като лек фаворит за продължаване напред в турнира. Реваншът е на 21 февруари в Санкт Петербург.", "date": "2019.02.12", "title": "Фенербахче взе аванс срещу Зенит (ВИДЕО)"}
{"url": "https://standartnews.com/regionalni/obnovikha-sportna-zala-v-trgovishche-s-850-khil-lv-384867.html", "text": "Обновената общинска спортна зала ще бъде официално открита днес в Търговище. За ремонта на спортното съоръжение от държавния бюджет са били отпуснати 850 000 лева, информирата от кабинета на кмета д-р Дарин Димитров. Сградата е санирана изцяло, подменена е дограмата и всички инсталации. \r\n  Церемонията по офицалното откриване на залта ще уважи зам.-председателят на ГЕРБ Цветан Цветанов, председател на парламентарната комисия по вътрешна сигурност и обществен ред в 44-то Народно събрание, спортни деятели, състезатели и треньори от клубовете, развиващи дейност в тренировъчния комплекс. \r\nФото - Радио Шумен", "date": "2019.02.12", "title": "Обновиха спортна зала в Търговище  с 850 хил. лв"}
{"url": "https://www.standartnews.com/sport/frantsiya-shche-zashchitava-dnes-svetovnata-si-titla-v-otbornoto-v-ore-384866.html", "text": "Френските алпийци ще защитават днес в Оре световната си титла в отборната надпревара от Санкт Мориц 2017. В тима обаче няма да е шампиона на планетата от алпийската комбинация Алекси Пентюро. Франция обаче може да разчита на тандема Теса Уорли - Жулиен Лизеру (на снимката). Другите големи отсъстващи от днешното отборно състезание са лидерите в световната купа Марсел Хиршер, Микаела Шифрин и Феликс Нойройтер. Стартът е от 17,00 българско време", "date": "2019.02.12", "title": "Франция ще защитава днес световната си титла в отборното в Оре"}
{"url": "https://www.standartnews.com/sport/natsionalite-po-ski-ptuvat-za-ore-384895.html", "text": "Българските национали по ски и треньорския щаб отпътуваха днес за Оре (Шв), където ще вземат участие в световното първенство на алпийците. Тримата ни състезатели Алберт Попов, Камен Златков и Йоан Тодоров тръгнаха с националния флаг и в отлично настроение въпреки, че полета им бе в 6,05 сутринта. До Оре екипът трябва да мине през 3 полета. Алберт Попов и Йоан Тодоров ще карат в слалома и гигантския слалом, а Камен Златков само в слалома. Стартовете в гигантския слалом и слалома са съответно на 15-и и 17-и февруари.", "date": "2019.02.12", "title": "Националите по ски пътуват за Оре"}
{"url": "https://standartnews.com/regionalni/us-kompanii-u-nas-s-prestizhni-britanski-nagradi-384886.html", "text": "За поредна година енергийните проекти на глобалния технологичен лидер AES в България – ТЕЦ „ЕЙ И ЕС Гълъбово“ и ветроенергийният парк край Каварна ВяЕЦ „Св. Никола“, спечелиха престижни награди на Британския съвет за безопасност British Safety Awards за 2019 г. Това съобщиха днес от пресслужбата на компаниите. \r\nЗа първа година престижното отличие British Safety Awards в категория „Заслуга“ спечели най-големият вятърен парк в България – ВяЕЦ „Св. Никола“ край Каварна“, чийто мажоритарен собственик е ЕЙ И ЕС Гео Енерджи. Наградата е признание за усилията на екипа на вятърния парк да опазва всеки ден не само околната среда и биологичното разнообразие, но и живота и здравето на всички работещи там.  \r\nНай-високотехнологичната въглищна централа в България и в Югоизточна Европа – ТЕЦ „ЕЙ И ЕС Гълъбово“, спечели за осма поред година Международната награда за особени заслуги на Британския съвет за безопасност British Safety Awards. Призът се присъжда от 1957 г. насам на компании, доказали своя значим ангажимент за осигуряване на здравословни и безопасни условия на труд и за управление на безопасността на работното място.  \r\n„За AES - България безопасността винаги е била приоритет. Ние се стремим да постигнем 100% ангажираност на всеки служител и подизпълнител, спазвайки установените процедури по безопасност. Това е пътят за създаване на култура по безопасност на световно ниво“, коментира по повод наградата Тодор Бележков, изпълнителен директор „Експлоатация“ на компанията. \r\n ", "date": "2019.02.12", "title": "US-компании у  нас с престижни британски награди"}
{"url": "https://standartnews.com/svyat/pompeo-putin-e-zaplakha-za-demokratsiite-384925.html", "text": "Руският президент Владимир Путин е заплаха за демокрациите по света. Това каза държавният секретар на САЩ Майк Помпео пред студенти по журналистика в Братислава. Словашката столица е втора стъпка от европейската му обиколка в пет страни, три от които в Централна Европа. \"Владимир Путин е решен да подкопае демокрациите по света, не си правете илюзии! Ние трябва да бъдем много откровени по този въпрос\", каза Помпео, цитиран от АФП. Той отправи предупреждение към словаците да се предпазят срещу икономически и други средства, разгърнати от Китай, за да се създаде зависимост и да се манипулира политическата система. По-рано днес Помпео имаше срещи поотделно със словашките лидери. Пред президента Андрей Киска той заяви, че \"твърде отдавна Америка не е била дълбоко ангажирана тук\".  Това е първата визита на държавен секретар на САЩ в Словакия от 14 години. Помпео разговаря и с петима бивши политически затворници пред мемориала \"Порта към свободата\" при границата с Австрия, където бяха убити 400 души между 1945 и 1989 г. при опити да проникнат през Желязната завеса. На тази среща той каза, че \"тук, където някога е имало бодлива тел и въоръжена охрана, днес свободно преминават хора, стоки и информация\", предаде Дарик радио. \"САЩ стоят редом до словашкия народ като приятели и партньори през последните 30 години и ще продължим да го подкрепяме и в следващите десетилетия\", допълни Помпео. Първата стъпка от обиколката на Помпео Унгария. Зависимостта от природния газ на Москва и приятелството между политическото ръководство на Унгария и руския президент Владимир Путин представлява риск за унгарската национална сигурност, каза в Будапеща държавният секретар на САЩ. „Не трябва да оставяме Путин да вбива клинове между приятели в НАТО“, заяви Помпео по време на съвместната пресконференция със своя унгарски колега Петер Сиярто. От своя страна Сиярто заяви, че критиките на Запада към дипломацията на Будапеща са в грешната посока, тъй като други европейски държави също сключват енергийни сделки с Русия. „Има безподобно лицемерие и политическа коректност на европейската политическа арена“, заяви той. От Словакия Помпео заминава за Полша, където утре и в четвъртък ще се състои конференция за влиянието на Иран в Близкия Изток. Визитата на Помпейо в трите централноевропейски страни - Унгария, Словакия и Полша, има за цел противопоставяне на растящото влияние на Русия и Китай в региона, отбелязва АФП.", "date": "2019.02.12", "title": "Помпео: Путин е заплаха за демокрациите"}
{"url": "https://standartnews.com/kultura/petya-buyuklieva-se-vikhri-v-kapkite-384868.html", "text": "Петя Буюклиева – звездата с неподражаем стил в музиката и визията, ще се присъедини към осморката в „Като две капки вода“ 7. „Жена на всички времена“, „Радостта като сълза“, „Понеделник сутрин“, „Понякога“ са сред знаковите парчета на Петя, която от десетилетия се разписва в историята на поп, рок и джаз музика с поредица албуми и награди в различни категории. „Страхотно е, че получих покана за седмото издание на това „шоу на шоата“ и влизам в кухнята, за да забъркам коктейли от различни образи, които Бутонът на късмета ми е подготвил. Обичам предизвикателствата и смело ще скоча в това море от емоции и незабравими превъплъщения и изживявания. Кога, ако не сега! Очаквайте ме артистична, креативна и различна!“, разказва Петя. „Участниците, които обявихме до този момент, са не само изключително разпознаваеми, но и със силна индивидуалност. Очакваме, че всеки от тях ще остави своя почерк с автентични и непоторими персонажи“, споделят от екипа.", "date": "2019.02.12", "title": "Петя Буюклиева се вихри в „Капките“"}
{"url": "https://www.standartnews.com/sport/sportt-po-tv-za-12-fevruari-384885.html", "text": "ТВ Акценти - Вторник 12.02.2019 Диема спорт 2 \r\n18,30 Волейбол, България, Суперлига: Монтана - Левски (пряко) Kanal 3 \r\n21,15 \"Спорт в обектива\" MaxSport1 \r\n12,00; 14,00; 16,00; 18,00; 20,30; 22,30 Тенис: ATP 500 Ротердам (пряко) MaxSport2 \r\n22,00 Футбол, ШЛ: Рома - Порто (пряко) MaxSport3 \r\n22,00 Футбол, ШЛ: Ман Юнайтед - ПСЖ (пряко) Ring.BG \r\n19,40 Футбол, Лига Европа: Фенербахче - Зенит (пряко) Eurosport \r\n11,55 и 20,45 Снукър: Открито първенство на Уелс, втори ден (пряко) \r\n16,45 Ски, СП: Оре, отборно състезание (пряко) Eurosport 2 \r\n14,45 Снукър: Открито първенство на Уелс, втори ден (пряко)", "date": "2019.02.12", "title": "Спортът по тв за 12 февруари"}
{"url": "https://www.standartnews.com/sport/brazilski-talant-podpisa-s-ludogorets-384918.html", "text": "Лудогорец ще представи ново попълнение в четвъртък. Това е 20-годишният бразилски талант Дейвид Рибейро. Перспективният халф  изкара успешно пробния период в клуба и днес ръководството на Лудогорец финализира трансфера му с бразилския  Санто Андре.  Рибейро, който подписа и личния си контракт,  ще получи фланелката на седемкратния шампион на брифинг, който ще се проведе в конферентната зала на трибуна „Моци“ на „Лудогорец Арена“ в четвъртък от 12.45 ч. Дейвид Рибейро идва от бразилския Санто Андре. В кариерата си е играл за кратко като преотстъпен в гранда Сао Пауло. Той е четвъртият нов футболист на Лудогорец, привлечен по време на зимната пауза, след Адриан Попа, Пламен Илиев и Серкан Юсеин. Представянето на халфа в четвъртък ще съвпадне с пресконференцията на треньора Антони Здравков преди старта на пролетния дял в първенството на Първа професионална лига.", "date": "2019.02.12", "title": "Бразилски талант подписа с Лудогорец"}
{"url": "https://standartnews.com/svyat/rusiya-shche-gradi-internet-vrkhu-svoi-srvri-384892.html", "text": "Руските депутати от днес обсъждат проектозакон, чиято цел е в страната да бъде изграден \"суверенен интернет\", способен да действа независимо, ако Русия бъде откъсната от големи световни сървъри, предаде Франс прес. Проектозаконът, който се обсъжда на първо четене в Думата, долната камара на парламента, съдържа редица мерки, чиято цел е да се гарантира функционирането на руския сегмент в интернет и той да бъде защитен от евентуални кибератаки. Той е представян като отговор на \"войнствения характер на новата американска стратегия в областта на киберсигурността, приета през септември 2018 година\", в която Русия се посочва като заплаха. Предвижда се по-конкретно да бъде създадена \"инфраструктура, която позволява да се гарантира функционирането на руските интернет ресурси, в случай че руските оператори се окажат лишени от възможността да се свързват с чуждестранни интернет сървъри\". Руските доставчици на интернет освен това ще трябва да гарантират, че техните мрежи имат технически средства, които позволяват \"централизиран контрол на трафика\", за да дадат отпор на евентуални заплахи. Тези \"технически средства\", чието съдържание не се уточнява, ще бъдат предоставени на операторите от руския регулатор на телекомуникациите и медиите Роскомнадзор, който ще получи разширени правомощия с този текст. Проектът бе критикуван от руската Сметна палата заради разходите, свързани с изпълнението му, оценявани на над 20 милиарда рубли, или 270 милиона евро. Упреци се чуха и от правителството, което се пита как ще бъдат осигурени финансите за прилагането му и защо ще има разширени правомощия на Роскомнадзор. Те предвиждат агенцията да може да се намесва пряко в управлението на мрежата в случай на заплаха и да може, благодарение на тази технология, да блокира директно забранено в Русия съдържание. В момента това е задача на самите оператори, които се справят с нея с променлив успех. Предаването към чужбина на данни, разменяни в интернет между руски потребители, ще трябва също да бъде \"минимализирано\", като те ще преминават основно през сървъри, включени в специален регистър, изготвен от Роскомнадзор. В петък работна група, обединяваща основните руски телекомоператори, принципно подкрепи проектозакона, но предложи да бъдат направени тестове, за да се види какви реални заплахи застрашават мрежата.", "date": "2019.02.12", "title": "Русия ще гради интернет върху свои сървъри"}
{"url": "https://www.standartnews.com/sport/levski-predstavi-trenora-i-novite-igrachi-384887.html", "text": "Отборът на Левски представи новия старши треньор Георги Дерменджиев, който обаче все още няма подписан договор с клуба. Това разкри наставникът по време на брифинга. \"Още не, надявам се до няколко дни да стане факт. За себе си нямам опасения. В мен няма напрежение, аз съм спокоен. Мисля, че нещата вървят в благоприятна посока. Подготвяме отбора и очакваме първия мач. Бавят се нещата, защото всичко трябва да бъде изпипано\", заяви Георги Дерменджиев по повод своя контракт. Не е ясно каква е точно причината за забавянето на договора, но най-вероятно е свързана с промяната по върховете. Очаква се клубът да смени собственика си. Трите нови попълнения на Левски също бяха представени. До този момент клубът привлече само българския играчи, в унисон с обещанието на новия изпълнителен директор Павел Колев, че тимът ще залага на родното. Живко Миланов, Мартин Райнов и Валери Божинов подписаха с тима в рамките на изминалите 10 дни, след като стана ясно, че ще се смени и мажоритарният собственик на Левски.  \r\nВалери Божинов ще играе със своята запазена марка – екипа с номер 86. Живко Миланов позира с фланелка с номер 20, а бившият капитан на Берое с екипа със 70. И тримата имат договори с клуба за срок от година и половина. Запитан, дали има яснота кога ще бъдат изплатени заплатите на футболистите и кога официално ще се смени собственикът, Георги Дерменджиев отговори: „Това не е в моите правомощия, но съм убеден, че ще се случи всичко това. Аз съм сигурен, че ще се случи до няколко дни.” \r\nОтносно евентуално назначаване на нов спортен директор, Дерменджиев коментира: „Тази тема се обсъжда. В един клуб, когато идва нов собственик и трябва да се организира този клуб, вие знаете, че има определени длъжности, които са задължителни. Но това ще стане малко по-постепенно, защото хората, които ще дойдат, ще трябва да бъдат на нивото, на което ние искаме\", добави той.", "date": "2019.02.12", "title": "Левски представи треньора и новите играчи"}
{"url": "https://standartnews.com/regionalni/zooparkt-v-blagoevgrad-s-nova-karantinna-sgrada-384879.html", "text": "Нова карантинна сграда ще бъде изградена в зоологическата градина в Благоевград.  Там ще бъдат настанявани новопостъпилите животни. Ще бъде определено и място, където ще се изолират животни в недобро здравословно състояние. \r\nПредстои и ремонт на част от клетките за животни като целта е да бъде осигурен по-широк периметър на маймуните, лъвовете, дивата свиня, благородния елен и др. \r\nЗоопаркът разполага с ветеринарно-медицински кабинет, оборудван с необходимата апаратура. Животинските видове имат медицински картони, в които се вписват направените прегледи и евентуални лечения. В зоологическата градина в Благоевград има над 280 животни от 32 вида. \r\nПри посещение на големи групи има възможност за изнасяне на беседи, свързани с произхода и начина на живот на обитателите на зоопарка в Благоевград. \r\nОтворен е за посетители от 8,30 часа до 17,00 часа.  ", "date": "2019.02.12", "title": "Зоопаркът в Благоевград с нова карантинна сграда"}
{"url": "https://standartnews.com/kultura/izrael-khorovits-gostuva-v-narodniya-teatr-384913.html", "text": "Израел Хоровиц, един от последните живи класици на Холивуд, пристига в България. Световноизвестният драматург, автор на някои от най-качествените сценарии във Фабриката за кино, ще гледа два спектакъла в Народния театър по негови пиеси. На 17 февруари е премиерата на „Моята скъпа лейди“. Хоровиц ще сподели овациите на сцената на Четвъртия етаж със звездното трио Мария Стефанова, Емануела Шкодрева и Михаил Билалов. „Когато тръгнах към „Моята скъпа лейди“, исках да направя представление заради темата, формулирана от Шопенхауер така: „Животът е сделка, приходите от която не покриват всички разходи.“ Представление за човека във времена на сделки от всякакъв характер, не само материален – сделки със съвестта, с вините и войните, които водим, примерно, за любовта “, споделя режисьорът Стилиян Петров. Историята е за американец, който пристига в Париж, за да получи наследството си. Но както обикновено се случва в живота, а и в добре написаните пиеси, всичко се оказва доста по-сложно. Защото зад всяка истина са скрити няколко други повече или по-малко важни истини, а зад лицето на липсващата любов може би се крият нови любови. Или може би защото в Париж винаги стават неочаквани неща. Преводът е на Харалампи Аничкин, сценографията е на Венелин Шурелов, костюмите са на Елица Георгиева, а музиката е на Михаил Шишков. На 18 февруари Хоровиц ще се поклони със Стоян Алексиев и Емануела Шкодрева след „Някъде в този живот“ и ще раздава автографи.  Израел Хоровиц е сценарист на „Автора! Автора!” с Ал Пачино, „Съншайн” с Ралф Файнс, „Ню Йорк, обичам те!” и много други хитове. Поне половината от неговите 70 пиеси са преведени на повече от 30 езика. Рекордът за най-дълъг сценичен живот принадлежи на “Линия”, чиято премиера е през 1974 година и оттогава до днес я играят в “13th Street Repertory Theatre” на Оф-оф-Бродуей. Хоровиц има десетки награди. Между първите е тази за “Индиец търси Бронкс”, която през 1968 година получава OBIE, присъждана за постановки на Оф-Бродуей. В нея играят малко известните тогава Ал Пачино и Джон Казале – първият мъж на Мерил Стрийп, по-познат като Фредо от „Кръстникът“. След отличените пиеси на Хоровиц са още “Да си паркираш колата в двора на Харвард”, “Начален курс по английски”, “Какво прави оградите здрави?”, “Жизнено пространство”, “Хвани се, рибке”, “Неочаквана нежност”, “Моята скъпа лейди”.", "date": "2019.02.12", "title": "Израел Хоровиц гостува в Народния театър"}
{"url": "https://www.standartnews.com/sport/sektor-a-na-gerena-s-novo-ime-384917.html", "text": "Ръководството на Левски обяви, че Сектор А на стадион „Георги Аспарухов” вече ще носи името на свой спонсор. Най-атрактивното и удобно място за наблюдаване на срещите на „сините” вече ще се казва „STRABAG” (Щрабаг). Клубът разширява партньорството си с компанията, която оперира в България  в сферата на транспортна инфраструктура, строителството, както и за проекти за строителство на обекти свързани с екология.  „ПФК Левски има удоволствието да Ви съобщи, че разширява партньорството си с един от досегашните спонсори на клуба – компанията \"STRABAG\". Като част от новия договор между двете страни, сектор \"А\" на стадион \"Виваком Арена Георги Аспарухов\" ще носи името \"STRABAG\", се казва в официалното съобщение на Левски. Строителната компания и Левски започнаха съвмествно сътрудничество през 2015 година.", "date": "2019.02.12", "title": "Сектор \"А\" на \"Герена\" с ново име"}
{"url": "https://standartnews.com/regionalni/blagoevgrad-bluesjazz-s-nov-sayt-384883.html", "text": "Нов сайт, представящ Международния фестивал “Blagoevgrad Blus&Jazz” от основаването му до днес, вече е на разположение на почитателите на музиката. Повод за създаването му е петото юбилейно издание на музикалното събитие, което предстои в края на  март. В сайта е поместена пълна информация за изпълнителите, гостували по време на изминалите издания, както и за тазгодишните участници. Почитателите ще открият още и снимки, запечатили моменти от концертите през изминалите четири години. Платформата съдържа още и карта на събитието за 2019 година, информация за билетите и картите, история на всички издания на “Blagoevgrad Blues&Jazz“, както и помощ за гостите на Благоевград, които искат да планират престоя си –  хотели, къщи за гости и заведения (кафенета, ресторанти, барове и дискотеки). \r\nПовече информация може да намерите на https://www.blagoevgradbluesandjazz.com. Тазгодишното издание на Международния фестивал „Blagoevgrad Blues&Jazz“ ще се проведе от 28 до 30 март, включително. За първи път в историята на фестивала ще има класическа вечер. На 29 и 30 март меломаните ще слушат любимите си изпълнители в зала „Орфей“, парк „Македония“ и ще се наслаждават на блус и джаз музика. По време на V-тото издание на Международния фестивал на сцената ще излязат Камерна опера-Благоевград с гост-солистът Деян Гаврич и композиторката Драгана Йованович. Ще чуем маестро Алекс Зографов, а с него на сцената ще се качат тенорът Бойко Цветанов и Стоян Бончев. Специална е и блус вечерта. Тя  ще ни срещне с Васко Кръпката и „Подуене Блус бенд“ , които ще отбележат 30-годишен юбилей. Турнето им започва от нашата сцена, а гост е блусменът на Америка Guy Davis. \r\nV-тото юбилейно издание на Международния фестивал “Blagoevgrad Blues&Jazz” ще  закрият Теодосий Спасов и Влатко Стефановски, триото на Живко Петров, великолепната Хилда Казасян, в дует с Христо Йоцов и Биг Бенд-Благоевград.", "date": "2019.02.12", "title": "„Blagoevgrad Blues&Jazz“ с нов сайт"}
{"url": "https://www.standartnews.com/sport/albert-dokato-ne-zastana-na-prvoto-myasto-nyama-da-se-spra-384919.html", "text": "\r\n- Малко съм изморен, но бъдете сигурни, че всичко си е заслужавало. \r\n- В момента съм в страхотна форма. Това което с моя треньор Иво Борисов ще опитаме е да я поддържаме и за световното. Сега ми предстои малко почивка и целта ми ще е да уцеля деня на световното.  \r\n- Супер. Чувствам се страхотно и усещам, че това е моето място. Не се притеснявам. Сред тези конкуренти се чувствам жив и готов за нови успехи.  \r\n- След малкия залък идва и по-големия. Така, че съм готов. Към мен винаги е имало очаквания. Не се притеснявам. Моите цели са високи. Следвам ги пък каквото стане.  \r\n- За първото място. То винаги ми е в главата и ме тормози. Докато не застана на първото място няма да се спра.  \r\n- Не мога да дам прогноза. Давам най-доброто от себе си и винаги карам за медал, така че времето ще покаже, кога ще спечеля. \r\n- За мен е реална и искрена. Важното е да сме живи и здрави, а другото ще дойде само.  \r\n- Очаквам да направя едно хубаво класиране и да си затвърдя формата. Дано това да е моя ден и тези 10 % късмет отново да са на моя страна. Стискаме палци да стане.  \r\n- Силният екип до мен, Българската федерация по ски, помоща на президента Цеко Минев, спонсорите ми, моя треньор, който е неотлъчно до мен и така сме се сработили, че се разбираме от две думи. Също така много труд, тренировки и постоянство. \r\n- Разбира се.  \r\n- Не е така. Просто за момента в слалома се получи. В гигантския също съм в страхотна форма и показвам отлични резултати в тренировките. С водещия немски гигантист Стефан Луиц редовно се бием в тренировките, но все още не съм показал този потенциал на състезание. Искам да кажа на всички, които ми стискат палци, че това е другата ми силна дисциплина в която се състезавам. Там все още не ми се е получило, а целта е топ 30. Може да очаквате подиум в Банско. Аз ще се надявам това да стане там, но засега целта е топ 30.  \r\n- По-скоро бяха приятно изненадани. Въпреки, че големите изглеждат така сякаш гледат от високо и не обращат внимание на младите. Когато се появи млад талант определено го заглеждат. Ставаш интересен и идват да те поздравяват.  \r\n- Мисля, че още след първите силни резултати този сезон започнаха да се съобразяват с мен, да ме забелязват и да ми казват \"Здрасти\". До тогава бях никой. След Шладминг и Нойройтер, и Райдинг дойдоха първи при мен да ме поздравят и да ми кажат, че много се радват и аз трябва сега да се насладя на момента. Честто казано, сред тези конкуренти се чувствам жив и съм готов за нови успехи.  \r\n- В тези три години най-много съвети и напътствия ми е давал лидера в немския тим Феликс Нойройтер. С него тренираме 3 сезона неотлъчно един от друг. Винаги ме е стимулирал и аз да се допитвам до него по всички въпроси. За мен той е човекът от топ състезателите, който ми е давал хубави съвети, най-вече за психологическата настройка преди и по време на състезанията. Страхотни неща ми е казвал, за което страшно му благодаря. \r\n- С по-заден номер определено е по-трудно да дадеш добро време. Всички карат горе долу по една линия и трасето се пробива - става на дупки. Сега вече с 24-и номер ще имам огромно преимущество, което се надявам да използвам по най-добрия начин.  \r\n- Световните купи са черешката на тортата в ските. За мен е гордост да застана на старта в Банско и да карам пред хиляди българи. Надявам се в този старт да е моя ден и късметът да е с мен, за да зарадвам всички. \r\n- Не бих казал. Моите приятели знаят какво мога и не се са се променили. Видяхте, че част от най-близките ми хора бяха дошли и на летището да ме чакат след Гармиш.  \r\n- Вече дори и непознати за мен хора ме спират да ме поздравят. Други пък искат автографи или чувам как зад гърба ми, разказват за мен.  \r\n- Успявам. Радвам се, че и от НСА проявават разбиране към моите ангажименти. При всяка възможност се стремя да уча и да се подготвям. След края на сезона ще взимам изпитите си. \r\n- След слалома в Аделбоден от швейцарската телевизия дойдоха да ми взимат интервю. Още в началото репортера ме попита \"Как карам с тези къси крака. Аз му отговорих, че краката ми са къси, но бързи (смее се). \"Hие сме изключително радостни, надявам се да сме зарадвали цяла България поне на половина от това, което чувстваме ние, коментира личния треньор на Аби - Иво Борисов. Двамата са заедно от 16 години. Всички успехи на Алберт са изцяло под ръководството на Борисов. \r\n\"В Шладминг бе поредното изключително състезание на Алберт. Изключително водено от него, изключително правилно тактически, изключително силно и смело каране и в двата манша. А и вече с по-добър номер беше. Въпреки че в първия манш пистата беше много заледена, очаквахме да бъде перфектна. Оказа се обаче, че не е толкова елементарно, но той направи уникално каране и влезе много напред - 13-о място. И това му помогна да направи уникалното второ спускане, с което завърши на 6-о място и ни направи изключително щастливи\", коментира треньорът Борисов. И продължи: \"Оправда всичките усилия и възнагради дългогодишния ни труд. Адски сме щастливи. До тези успехи обаче не се стигна никак лесно. Те са плод на дългогодишен труд. В последните 3 години работим стъпка по стъпка. Постепенно се приближавахме към тези резултати. В началото на този сезон може би не сме се замисляли, чак за шесто място. Целта ни беше първо влизане в точките за световната купа. Нещата обаче ни се случиха по-бързо. В крайна сметка цял живот работим за това и вярваме в мечтите си. Винаги сме вярвали и двамата, че рано или късно ще постигнем този успех. Важното е, че с много търпение стигнахме до тук. Нищо в ските не се случва от днес за утре\". \r\nПо време не престоя им в Гармиш-Партенкирхен миналата седмица Иво е повален от грип. За да не се разболее и Алберт, треньорът веднага си взима отделна стая и когато е с Попов, носи маска, за да не го зарази. Това е поредният елемент от професионализма в неговата работа. През януари пък точно преди слалома в Загреб жената на Иво започва да ражда и той тръгва за София буквално от пистата. \"С Алберт сме като семейство\", обобщава треньорът връзката със своя състезател. ", "date": "2019.02.12", "title": "Алберт: Докато не застана на първото място, няма да се спра"}
{"url": "https://standartnews.com/regionalni/otbelyazakha-141-godini-ot-prvoto-osvobozhdenie-na-gorna-dzhumaya-384889.html", "text": "С полагане на цветя при паметната плоча на майор Иван Павлович Орлински благоевградската общественост отбеляза 141 години от Първото Освобождение на Горна Джумая. На тържеството присъстваха зам.-кметът на общината инж. Емилия Тунева, зам.-областният управител Иван Стоянов, представители на политически партии, общественици, граждани. \r\nВъзпитаници на Центъра за личностно и  творческо развитие на децата на Благоевград припомниха паметни моменти от историята на Горна Джумая. \r\nГрадът е освободен от руските войски през 1878 година, но свободата не трае дълго. Скоро границата е установена на няколко километра северно от града и той остава в рамките на турската империя.", "date": "2019.02.12", "title": "Отбелязаха 141 години от Първото Освобождение на Горна Джумая"}
{"url": "https://standartnews.com/regionalni/pusnakha-kuponi-za-bedni-i-bogati-v-slivenskite-uchilishcha-384891.html", "text": "Купони за обяд в училищата в Сливен на ниски и високи цени са пуснали фирмите за кетъринг и това веднага е разделило децата на бедни и богати. Родителите могат да избират между меню за 2,50 лв и 3,50 лв За разликата от левче едните малчугани могат да похапнат за основно спаначена каша със сирене, а другите - карначета с гарнитура.Във вторник всички хлапета са хапнали за обяд таратор и плод за десерт, а основното ястие на менютата за 2,50 лв. е било пиле с ориз, а за 3,50 лв. - пилешки шишчета с гарнитура от салата \r\n„Разликата в менютата е в грамажа на основното. Те са направени съгласно с рецептурника, в който има два варианта за приготвяне на менютата – едното е на 150 грама, другото на 200. С нищо не сме си превишили правата“, каза пред Sliven.net Камелия Николчева от кетъринг-фирмата. Тя обясни още, че преди да пуснат новите купони са постъпили оплаквания от родители, че грамажът на порциите е бил твърде малък. \r\n  В същото време обаче родители се оплакали, че съученици на децата им се подиграват, че ядат от евтината храна. „Миналата седмица бях забравила да купя електронни купони и мъжът ми взе хартиени в училището, но не знаеше че има различни менюта. Вечерта синът ми  разказа, че децата в класа му се подиграват, че яде от храната за бедни\", оплака се една от майките. Тя смятала да купува вече само от купоните от 3,50 лв., въпреки че синът ѝ предпочитал повече основните ястия в по-евтините варианти. \r\n ", "date": "2019.02.12", "title": "Пуснаха купони за бедни и богати  в сливенските училища"}
{"url": "https://standartnews.com/regionalni/izlozhba-za-sprotivata-sreshchu-komunisticheskiya-rezhim-384911.html", "text": "Фото-докуманталната изложба „Десталинизацията – дилемата на едно противоречиво десетилетие (1953-1964)”  ще гостува в Казанлък. Експозицията от фотоси, документи и вещи ще бъде изложена в залите на литературно художествения музей \"Чудомир\". Официалното  откриване на изложбата ще бъде утре вечер. Това е партньорски проект между Комисията по досиетата и Държавна агенция „Архиви”, припомнят организаторите. Подбраните материали показват малкоизвестни и неизползвани досега исторически документи. . \r\n  , Въпреки че няма унгарската 1956 г. или чехословашката 1968 г., няма ярки дисиденти като Солженицин, Имре Наги, Джилас, Ян Палах България оказва съпротива на казармения социализъм и изживява своето \"противоречиво десетилетие\", както са го нарекли авторите на изложбата. \r\nВ изложбата са използвани документи и фотографии, съхранявани в Държавна агенция “Архиви” и Комисията по досиетата, кинокадри от Българската национална филмотека, сайта “Изгубената България”, както и от частни архиви на семействата Пауновски, Акьови, Радой Ралин, Веселин Байчев, Владимир Люцканов, Антоанета Бочурова и др. \r\n ", "date": "2019.02.12", "title": "Изложба за съпротивата срещу комунистическия режим"}
{"url": "https://standartnews.com/sport/frantsiya-shche-zashchitava-dnes-svetovnata-si-titla-v-otbornoto-v-ore-384866.html", "text": "Френските алпийци ще защитават днес в Оре световната си титла в отборната надпревара от Санкт Мориц 2017. В тима обаче няма да е шампиона на планетата от алпийската комбинация Алекси Пентюро. Франция обаче може да разчита на тандема Теса Уорли - Жулиен Лизеру (на снимката). Другите големи отсъстващи от днешното отборно състезание са лидерите в световната купа Марсел Хиршер, Микаела Шифрин и Феликс Нойройтер. Стартът е от 17,00 българско време", "date": "2019.02.12", "title": "Франция ще защитава днес световната си титла в отборното в Оре"}
{"url": "https://standartnews.com/sport/natsionalite-po-ski-ptuvat-za-ore-384895.html", "text": "Българските национали по ски и треньорския щаб отпътуваха днес за Оре (Шв), където ще вземат участие в световното първенство на алпийците. Тримата ни състезатели Алберт Попов, Камен Златков и Йоан Тодоров тръгнаха с националния флаг и в отлично настроение въпреки, че полета им бе в 6,05 сутринта. До Оре екипът трябва да мине през 3 полета. Алберт Попов и Йоан Тодоров ще карат в слалома и гигантския слалом, а Камен Златков само в слалома. Стартовете в гигантския слалом и слалома са съответно на 15-и и 17-и февруари.", "date": "2019.02.12", "title": "Националите по ски пътуват за Оре"}
{"url": "https://standartnews.com/kultura/vezhdi-rashidov-nagradi-turski-top-arkhitekt-384914.html", "text": "Председателят на парламентарната Комисия по културата и медиите Вежди Рашидов връчи почетния плакет на Народното събрание на архитект Фикрие Булунмаз. Дамата ръководеше екипа реставратори за възстановяването на Желязната църква „Свети Стефан“ в Истанбул. „Благодаря от сърце за отличието. Много исках преди да си замина от София да се срещна с господин Рашидов, защото двамата с него години наред - от първия до последния ден на процеса, полагахме усилия, за да се случи реставрацията на уникалната Желязна църква“, каза госпожа Булунмаз на камерната церемония в Огледалната зала. „Щастлив съм, че в центъра на Истанбул грее в пълния си блясък перлата на нашето православие – храмът „Свети Стефан“. Заслуга за възстановяването му имат премиерът Бойко Борисов и турският президент Реджеп Тайип Ердоган, нашите две държави и реставраторският екип“, каза Вежди Рашидов. Желязната църква е един от най-ценните паметници на културното ни наследство. Реставрацията й е образец за опазването на българските светини. Архитект Булунмаз уточни, че е сниман и специален филм, който показва детайлно целия процес на възстановяването на храма.", "date": "2019.02.12", "title": "Вежди Рашидов награди турски топ архитект"}
{"url": "https://standartnews.com/sport/levski-predstavi-trenora-i-novite-igrachi-384887.html", "text": "Отборът на Левски представи новия старши треньор Георги Дерменджиев, който обаче все още няма подписан договор с клуба. Това разкри наставникът по време на брифинга. \"Още не, надявам се до няколко дни да стане факт. За себе си нямам опасения. В мен няма напрежение, аз съм спокоен. Мисля, че нещата вървят в благоприятна посока. Подготвяме отбора и очакваме първия мач. Бавят се нещата, защото всичко трябва да бъде изпипано\", заяви Георги Дерменджиев по повод своя контракт. Не е ясно каква е точно причината за забавянето на договора, но най-вероятно е свързана с промяната по върховете. Очаква се клубът да смени собственика си. Трите нови попълнения на Левски също бяха представени. До този момент клубът привлече само българския играчи, в унисон с обещанието на новия изпълнителен директор Павел Колев, че тимът ще залага на родното. Живко Миланов, Мартин Райнов и Валери Божинов подписаха с тима в рамките на изминалите 10 дни, след като стана ясно, че ще се смени и мажоритарният собственик на Левски.  \r\nВалери Божинов ще играе със своята запазена марка – екипа с номер 86. Живко Миланов позира с фланелка с номер 20, а бившият капитан на Берое с екипа със 70. И тримата имат договори с клуба за срок от година и половина. Запитан, дали има яснота кога ще бъдат изплатени заплатите на футболистите и кога официално ще се смени собственикът, Георги Дерменджиев отговори: „Това не е в моите правомощия, но съм убеден, че ще се случи всичко това. Аз съм сигурен, че ще се случи до няколко дни.” \r\nОтносно евентуално назначаване на нов спортен директор, Дерменджиев коментира: „Тази тема се обсъжда. В един клуб, когато идва нов собственик и трябва да се организира този клуб, вие знаете, че има определени длъжности, които са задължителни. Но това ще стане малко по-постепенно, защото хората, които ще дойдат, ще трябва да бъдат на нивото, на което ние искаме\", добави той.", "date": "2019.02.12", "title": "Левски представи треньора и новите играчи"}
{"url": "https://standartnews.com/sport/sportt-po-tv-za-12-fevruari-384885.html", "text": "ТВ Акценти - Вторник 12.02.2019 Диема спорт 2 \r\n18,30 Волейбол, България, Суперлига: Монтана - Левски (пряко) Kanal 3 \r\n21,15 \"Спорт в обектива\" MaxSport1 \r\n12,00; 14,00; 16,00; 18,00; 20,30; 22,30 Тенис: ATP 500 Ротердам (пряко) MaxSport2 \r\n22,00 Футбол, ШЛ: Рома - Порто (пряко) MaxSport3 \r\n22,00 Футбол, ШЛ: Ман Юнайтед - ПСЖ (пряко) Ring.BG \r\n19,40 Футбол, Лига Европа: Фенербахче - Зенит (пряко) Eurosport \r\n11,55 и 20,45 Снукър: Открито първенство на Уелс, втори ден (пряко) \r\n16,45 Ски, СП: Оре, отборно състезание (пряко) Eurosport 2 \r\n14,45 Снукър: Открито първенство на Уелс, втори ден (пряко)", "date": "2019.02.12", "title": "Спортът по тв за 12 февруари"}
{"url": "https://standartnews.com/sport/pochina-legendata-gordn-benks-384898.html", "text": "На 81 години почина бившият вратар на Лестър Сити, Стоук Сити и националния отбор на Англия Гордън Бенкс. Той е световен шампион с Англия от първенството през 1966 година, като има 73 мача за националния отбор на родината си. Той е участник на две световни първенства и е автор на едно от най-добрите спасявания на всички времена след удара с глава на Пеле на световния шампионат през 1970 година в Мексико. В класацията на Международната федерация по футболна история и статистика Бенкс е поставен на второ място след Лев Яшин за \"Най-добър вратар\" на ХХ век. На клубно ниво той изигра близо 300 мача за Лестър Сити и почти 200 за Стоук Сити, като и с двата отбора спечели по веднъж Купата на Лигата. Гордън Бенкс прекрати кариерата си през 1973 г., след като загуби дясното си око при автомобилна катастрофа. фото ЕПА/БГНЕС", "date": "2019.02.12", "title": "Почина легендата Гордън Бенкс"}
{"url": "https://standartnews.com/sport/albert-dokato-ne-zastana-na-prvoto-myasto-nyama-da-se-spra-384919.html", "text": "\r\n- Малко съм изморен, но бъдете сигурни, че всичко си е заслужавало. \r\n- В момента съм в страхотна форма. Това което с моя треньор Иво Борисов ще опитаме е да я поддържаме и за световното. Сега ми предстои малко почивка и целта ми ще е да уцеля деня на световното.  \r\n- Супер. Чувствам се страхотно и усещам, че това е моето място. Не се притеснявам. Сред тези конкуренти се чувствам жив и готов за нови успехи.  \r\n- След малкия залък идва и по-големия. Така, че съм готов. Към мен винаги е имало очаквания. Не се притеснявам. Моите цели са високи. Следвам ги пък каквото стане.  \r\n- За първото място. То винаги ми е в главата и ме тормози. Докато не застана на първото място няма да се спра.  \r\n- Не мога да дам прогноза. Давам най-доброто от себе си и винаги карам за медал, така че времето ще покаже, кога ще спечеля. \r\n- За мен е реална и искрена. Важното е да сме живи и здрави, а другото ще дойде само.  \r\n- Очаквам да направя едно хубаво класиране и да си затвърдя формата. Дано това да е моя ден и тези 10 % късмет отново да са на моя страна. Стискаме палци да стане.  \r\n- Силният екип до мен, Българската федерация по ски, помоща на президента Цеко Минев, спонсорите ми, моя треньор, който е неотлъчно до мен и така сме се сработили, че се разбираме от две думи. Също така много труд, тренировки и постоянство. \r\n- Разбира се.  \r\n- Не е така. Просто за момента в слалома се получи. В гигантския също съм в страхотна форма и показвам отлични резултати в тренировките. С водещия немски гигантист Стефан Луиц редовно се бием в тренировките, но все още не съм показал този потенциал на състезание. Искам да кажа на всички, които ми стискат палци, че това е другата ми силна дисциплина в която се състезавам. Там все още не ми се е получило, а целта е топ 30. Може да очаквате подиум в Банско. Аз ще се надявам това да стане там, но засега целта е топ 30.  \r\n- По-скоро бяха приятно изненадани. Въпреки, че големите изглеждат така сякаш гледат от високо и не обращат внимание на младите. Когато се появи млад талант определено го заглеждат. Ставаш интересен и идват да те поздравяват.  \r\n- Мисля, че още след първите силни резултати този сезон започнаха да се съобразяват с мен, да ме забелязват и да ми казват \"Здрасти\". До тогава бях никой. След Шладминг и Нойройтер, и Райдинг дойдоха първи при мен да ме поздравят и да ми кажат, че много се радват и аз трябва сега да се насладя на момента. Честто казано, сред тези конкуренти се чувствам жив и съм готов за нови успехи.  \r\n- В тези три години най-много съвети и напътствия ми е давал лидера в немския тим Феликс Нойройтер. С него тренираме 3 сезона неотлъчно един от друг. Винаги ме е стимулирал и аз да се допитвам до него по всички въпроси. За мен той е човекът от топ състезателите, който ми е давал хубави съвети, най-вече за психологическата настройка преди и по време на състезанията. Страхотни неща ми е казвал, за което страшно му благодаря. \r\n- С по-заден номер определено е по-трудно да дадеш добро време. Всички карат горе долу по една линия и трасето се пробива - става на дупки. Сега вече с 24-и номер ще имам огромно преимущество, което се надявам да използвам по най-добрия начин.  \r\n- Световните купи са черешката на тортата в ските. За мен е гордост да застана на старта в Банско и да карам пред хиляди българи. Надявам се в този старт да е моя ден и късметът да е с мен, за да зарадвам всички. \r\n- Не бих казал. Моите приятели знаят какво мога и не се са се променили. Видяхте, че част от най-близките ми хора бяха дошли и на летището да ме чакат след Гармиш.  \r\n- Вече дори и непознати за мен хора ме спират да ме поздравят. Други пък искат автографи или чувам как зад гърба ми, разказват за мен.  \r\n- Успявам. Радвам се, че и от НСА проявават разбиране към моите ангажименти. При всяка възможност се стремя да уча и да се подготвям. След края на сезона ще взимам изпитите си. \r\n- След слалома в Аделбоден от швейцарската телевизия дойдоха да ми взимат интервю. Още в началото репортера ме попита \"Как карам с тези къси крака. Аз му отговорих, че краката ми са къси, но бързи (смее се). \"Hие сме изключително радостни, надявам се да сме зарадвали цяла България поне на половина от това, което чувстваме ние, коментира личния треньор на Аби - Иво Борисов. Двамата са заедно от 16 години. Всички успехи на Алберт са изцяло под ръководството на Борисов. \r\n\"В Шладминг бе поредното изключително състезание на Алберт. Изключително водено от него, изключително правилно тактически, изключително силно и смело каране и в двата манша. А и вече с по-добър номер беше. Въпреки че в първия манш пистата беше много заледена, очаквахме да бъде перфектна. Оказа се обаче, че не е толкова елементарно, но той направи уникално каране и влезе много напред - 13-о място. И това му помогна да направи уникалното второ спускане, с което завърши на 6-о място и ни направи изключително щастливи\", коментира треньорът Борисов. И продължи: \"Оправда всичките усилия и възнагради дългогодишния ни труд. Адски сме щастливи. До тези успехи обаче не се стигна никак лесно. Те са плод на дългогодишен труд. В последните 3 години работим стъпка по стъпка. Постепенно се приближавахме към тези резултати. В началото на този сезон може би не сме се замисляли, чак за шесто място. Целта ни беше първо влизане в точките за световната купа. Нещата обаче ни се случиха по-бързо. В крайна сметка цял живот работим за това и вярваме в мечтите си. Винаги сме вярвали и двамата, че рано или късно ще постигнем този успех. Важното е, че с много търпение стигнахме до тук. Нищо в ските не се случва от днес за утре\". \r\nПо време не престоя им в Гармиш-Партенкирхен миналата седмица Иво е повален от грип. За да не се разболее и Алберт, треньорът веднага си взима отделна стая и когато е с Попов, носи маска, за да не го зарази. Това е поредният елемент от професионализма в неговата работа. През януари пък точно преди слалома в Загреб жената на Иво започва да ражда и той тръгва за София буквално от пистата. \"С Алберт сме като семейство\", обобщава треньорът връзката със своя състезател. ", "date": "2019.02.12", "title": "Алберт: Докато не застана на първото място, няма да се спра"}
{"url": "https://standartnews.com/sport/brazilski-talant-podpisa-s-ludogorets-384918.html", "text": "Лудогорец ще представи ново попълнение в четвъртък. Това е 20-годишният бразилски талант Дейвид Рибейро. Перспективният халф  изкара успешно пробния период в клуба и днес ръководството на Лудогорец финализира трансфера му с бразилския  Санто Андре.  Рибейро, който подписа и личния си контракт,  ще получи фланелката на седемкратния шампион на брифинг, който ще се проведе в конферентната зала на трибуна „Моци“ на „Лудогорец Арена“ в четвъртък от 12.45 ч. Дейвид Рибейро идва от бразилския Санто Андре. В кариерата си е играл за кратко като преотстъпен в гранда Сао Пауло. Той е четвъртият нов футболист на Лудогорец, привлечен по време на зимната пауза, след Адриан Попа, Пламен Илиев и Серкан Юсеин. Представянето на халфа в четвъртък ще съвпадне с пресконференцията на треньора Антони Здравков преди старта на пролетния дял в първенството на Първа професионална лига.", "date": "2019.02.12", "title": "Бразилски талант подписа с Лудогорец"}
{"url": "https://standartnews.com/sport/sektor-a-na-gerena-s-novo-ime-384917.html", "text": "Ръководството на Левски обяви, че Сектор А на стадион „Георги Аспарухов” вече ще носи името на свой спонсор. Най-атрактивното и удобно място за наблюдаване на срещите на „сините” вече ще се казва „STRABAG” (Щрабаг). Клубът разширява партньорството си с компанията, която оперира в България  в сферата на транспортна инфраструктура, строителството, както и за проекти за строителство на обекти свързани с екология.  „ПФК Левски има удоволствието да Ви съобщи, че разширява партньорството си с един от досегашните спонсори на клуба – компанията \"STRABAG\". Като част от новия договор между двете страни, сектор \"А\" на стадион \"Виваком Арена Георги Аспарухов\" ще носи името \"STRABAG\", се казва в официалното съобщение на Левски. Строителната компания и Левски започнаха съвмествно сътрудничество през 2015 година.", "date": "2019.02.12", "title": "Сектор \"А\" на \"Герена\" с ново име"}
{"url": "https://www.standartnews.com/sport/pochina-legendata-gordn-benks-384898.html", "text": "На 81 години почина бившият вратар на Лестър Сити, Стоук Сити и националния отбор на Англия Гордън Бенкс. Той е световен шампион с Англия от първенството през 1966 година, като има 73 мача за националния отбор на родината си. Той е участник на две световни първенства и е автор на едно от най-добрите спасявания на всички времена след удара с глава на Пеле на световния шампионат през 1970 година в Мексико. В класацията на Международната федерация по футболна история и статистика Бенкс е поставен на второ място след Лев Яшин за \"Най-добър вратар\" на ХХ век. На клубно ниво той изигра близо 300 мача за Лестър Сити и почти 200 за Стоук Сити, като и с двата отбора спечели по веднъж Купата на Лигата. Гордън Бенкс прекрати кариерата си през 1973 г., след като загуби дясното си око при автомобилна катастрофа. фото ЕПА/БГНЕС", "date": "2019.02.12", "title": "Почина легендата Гордън Бенкс"}
