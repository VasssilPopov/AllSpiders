{"url": "https://www.standartnews.com/regionalni/kolednata-trapeza-na-evropa-sbra-45-000-lv-380933.html", "text": "Дарителска вечер \"Коледна трапеза на обединена Европа\" в Стара Загора събра 45 000 лв, съобщиха днес организаторите от Обществен дарителски фонд. По традиция техни партньори бяха множество неправителствени организации: Агенция за регионално икономическо развитие, Европа Директно, Граждански клуб ЛИПА, ротари и Лайънс-клубовете в града, Търговско-промишлената палата,професионална гимназия по облекло и хранене „Райна Княгиня”. \r\nДарителската вечер уважиха над 120 гости от средите на бизнеса и обществения живот на Стара Загора.  \r\nТази година бяха представени 9 граждански проекта. Средства за тяхната реализация се набират по модела „Дарителски кръг”, който вече се налага като традиционен метод за дарителство в Града на липите. Голяма част от проектите са насочени към децата и младите хора на Стара Загора като \"Мисия здрави деца на Ротари клуб - Берое, \"Бъдеще без агресия на Зонта клуб\", „Играй с приятели офлайн“ – на Лайънс клуб - Августа, \"Планирано майчинство-сбъдната мечта и отговорност\" на Инер Уил КлуБ - Берое и др.  \r\nСред големите дарители на вечерта бяха Фондация „Христофор Бунарджиев”, „Средна гора” АД и Холдинг „Загора”. Гостите аплодираха чудесното изпълнение на младия саксофонист Добромир Добрев от националното училище по музика и сценични изкуства „Христина Морфова” бе чудесн . Той е един от младите дарования, включени в миналогидшиня проект „Създаване на среда за развитие на музикални таланти” на Лайънс клуб \r\nФото - Обществен дарителски фонд", "date": "2018.12.17", "title": "Коледната трапеза на Европа събра 45 000 лв"}
{"url": "https://www.standartnews.com/regionalni/muzei-shche-posreshchat-posetiteli-i-na-praznitsite-380909.html", "text": "Музейни обекти и експозиции във Велико Търново и Арбанаси ще приемат посетители по време на коледните и новогодишни празници. \r\n Най-посещаваният музеен обект в страната – Архитектурно-музейният резерват „Царевец“, ще приема туристи без прекъсване до края на годината, като на 31 декември работното време ще е от 9 до 13 ч, съобщиха днес от регионалния исторически музей. Историческата забележителност отново ще е единствения музей в България отворен за посещение в първия ден на Новата година. Туристите ще могат да разгледат крепостта от 12 до 17 ч. \r\nНа 24, 25, и 26 декември отворени за посетители ще бъдат и църквата “Св. 40 мъченици” във Велико Търново, както и храмът „Рождество Христово” и музеят „Констанцалиевата къща”  в с. Арбанаси. \r\n По повод храмовия празник на арбанашката църква “Рождество Христово”, на Коледа, 25-ти декември, музейният обект ще приема безплатно посетители от 10 часа до приключване на празничната служба, при спазване на изискванията за извършване на богослужебни ритуали, допълват от храма. \r\nЗаради промяна режима на работа на музейните обекти в старопрестолнишя град от 22 декември 2018 г. до 1 януари 2019 г. няма да се продават комбинирани билети, уточняват от регионалния исторически музей. На неговия сайт- www.museumvt.com, е публикувана пълна инфорвация за работното време на музейните обекти и експозиции през празничните и почивните дни. \r\n ", "date": "2018.12.17", "title": "Музеи ще посрещат посетители и на празниците"}
{"url": "https://www.standartnews.com/sport/petrichev-s-pozitsiya-za-napadkite-sreshchu-ludogorets-380923.html", "text": "Изпълнителният директор на Лудогорец Ангел Петричев направи любопитен анализ за изминаващата година за шампиона. Шефът използва профила си в една от социалните мрежи, където отчете, че изминаващата 2018-а година е била силна за \"орлите\" и подчерта, че когато противниците на състава от \"Лудогорец Арена\" \"забравят темата темата със съдиите и празните седалки, значи Лудогорец яко е заскърцал\".  \r\n\"Рекорден брой поръчки в онлайн магазина, а има още време до края на декември. Остават 51 харесвания на официалната ни страница във Фейсбук, за да минем 100 000. Не е зле. Чета коментари за посещаемостта ни на мача с ФК Цюрих и генералните изводи, които се правят. Не им обръщам внимание, защото анализаторите забравят, че на този стадион тази година се изиграха 9 евромача, от които \"Лудогорец Арена\" беше пълен на 100% в няколко от тях. Да не забравяме и няколко мача с основните конкуренти Левски и ЦСКА-София.  \r\nКато си преживял всички емоции през годината ти е простено да пропуснеш мач в четвъртък, от 22 ч. и при минусови температури. Но това за пропагандата няма значение. Тя си работи с пълна пара. Само че ние май сме костелив орех. Оказа се, че работим добре и в условията на силен шум. Ще използвам футболното клише: \"запазваме концентрация\". Казано по-просто: Когато забравят темата със съдиите и празните седалки, значи \"Лудогорец\" яко е заскърцал. В момента точките са рекордни за полусезона. Малко почивка и през януари с нови сили”, написа Петричев социалната мрежа.", "date": "2018.12.17", "title": "Петричев с позиция за нападките срещу Лудогорец"}
{"url": "https://www.standartnews.com/sport/rumnets-napusna-beroe-380870.html", "text": "Футболен клуб Берое и Драгош Фирцулеску се разделят. Румънският халф обяви, че си тръгва чрез съобщение във \"Фейсбук\".  \"След вчерашната изключително важна победа с 2:1 над Левски днес разтрогнах своя договор с Берое. Благодаря на ръководството, треньорския щаб и играчите, които бяха с мен винаги и по всяко време. Разделяме се приятелски. Желая на всички здраве, успех и всичко най-добро! Нуждая се от ново предизвикателство, което да ме мотивира да продължа да играя футбол. Още веднъж благодаря! Ще пазя Стара Загора и хората, които срещнах тук в сърцето си\", написа 29-годишният Фирцулеску. Той пристигна в Берое през лятото на 2017 г. от румънския Пандури, но получи тежка контузия няколко месеца по-късно. След възстановяването му Александър Томаш не разчиташе на услугите му и Фирцулеску е решил да си намери отбор, в който да играе.", "date": "2018.12.17", "title": "Румънец напусна Берое"}
{"url": "https://www.standartnews.com/regionalni/koledni-vnucheta-shche-zaradvat-vzrastni-gabrovtsi-380913.html", "text": "Коледни внучета“, както са нарекли себе си доброволците от Младежкия съвет по наркотични вещества, ще зарадват възрастни гарбовци за празниците. Със събраните средства от благотворителния концерт „Ангелски сърца“ и базара към него те са закупили живи елхички, коледни звезди и сладки.Доброволците, подпомогнати от деца от основното училище „Неофит Рилски“, педагогическия съветник Петя Тошкова и екипа на общинския съвет по наркотични вещества сами са приготвили и изпекли домашни меденки и коледни сладки.  До края на тази седмица „коледните внучета“ ще украсят празнично домовете на самотно живеещи възрастни хора в община Габрово и социалните домове за възрастни хора в града и ще им поднесата своите подаръци. При посещенията по домовете на старите хора ще им помагат от Домашния социален патронаж и от общинския съвет по наркотични вещества. \r\n  „Коледни внучета“ е една от най-емоционалните и вдъхновяващи кампании в Габрово тази Коледа. И не случайно доброволците са получиили подкрепата на много ученици и габровци. \r\n ", "date": "2018.12.17", "title": "\"Коледни внучета\" ще зарадват  възрастни габровци"}
{"url": "https://www.standartnews.com/regionalni/shest-trapezarii-za-detsa-otvaryat-vrati-v-razgradsko-380894.html", "text": "Шест безплатни трапезарии ще предлагат обяд през зимата на  деца от социално слаби  семейства в Разградска област.Кухните ще работят вобщинските центрове Исперих, Завет, Самуил и Цар Калоян и в селата Ясеновец и Езерче. Организатор на  благотворителната акция е Българският червен кръст в рамките на  Партньорската мрежа за благотворителонст на хуманитарната организация, от  чиито фондове се финансира  инициативата. Трапезариите започнаха работа през декември и ще  дейставт до края на март. В тях ще се  хранят  110 деца от бедни семейства. Благотворителната инициатива на БЧК е подкрепена и от частни ддарители.  Членовете на ловно –рибарското дружество „Сокол” в Разград са дарили 2 790 лева, а  още  2 хиляди лева са постъпили в касата на организаторите  събрани по време на различни  фондонабирателни кампании в региона.", "date": "2018.12.17", "title": "Шест трапезарии за деца отварят врати в Разградско"}
{"url": "https://www.standartnews.com/regionalni/stoichkov-razdava-avtografi-v-yambol-nad-5-chasa-380922.html", "text": "Стоичков!“ близо 2 000 души посрещнаха днес в зала „Диана“ легендата на българския футбол Христо Стоичков. Той бе съпроводен при влизането в залата от малки футболисти от детско-юношеските школи на Ямбол, облечени във фланелки на отборите, в които Камата е играл. \r\n Стоичков бе в Ямбол по покана на кмета на Ямбол Георги Славов и официалното представяне на своята биография „Христо Стоичков. Историята“.В срещата с ямболската публика участва и съавторът на книгата - популярният спортен журналист Владимир Памуков.  \r\nЯмбол бе и един от петте български града, в които Христо Стоичков направи уникален жест за феновете си като им предостави оригиналната „Златната топка“ за персонални снимки.Дълга опашка за автографи се изви, но Камата и неговите фенове бяха търпеливи, някои трябваше да чакат повече от пет часа. \r\nФото - Община Ямбол \r\n ", "date": "2018.12.17", "title": "Стоичков раздава автографи в Ямбол над 5 часа"}
{"url": "https://www.standartnews.com/chudesata_na_balgariya/imperatorska-grobnitsa-stava-svetovna-atraktsiya-380937.html", "text": "  Европа има план за спасяването на чинията на Бузлуджа. Това заяви Пийт Яспърт, вицепрезидент на най-голямата европейска фондация за опазване на културното наследство – \"Европа Ностра\". Той бе специален гост на церемонията за връчване на годишните награди на кампанията на \"Стандарт\" \"Чудесата на България\". През лятото на 2018 г. кампанията получи европейско признание - наградата за „Изключителен принос“ на \"Европа Ностра\", чийто президент е маестро Пласидо Доминго. \r\n\"Имаше 160 кандидатури, дадохме 30 награди и една от тях бе за \"Стандарт\". \"Чудесата на България\" трябва да станат \"Чудеса на Европа\", заяви Пийт Яспърт. \r\nТази година тържественото връчване на наградите се проведе в Пловдив - градът, който след броени дни поема щафетата \"Европейска столица на културата\".  \"Ще дойдат специалисти, които ще кажат какво може да се направи за спасяването на Бузлуджа, който е един от седемте застрашени културни обекти, описани от \"Европа Ностра\". \"Искаме политиците да чуят нашия глас. Днес ще предам плана за действие на българските власти\", заяви г-н Яспърт. Церемонията на \"Стандарт\" събра в \"Малката Базилика\" в Пловдив археолози, историци, общественици, представители на изпълнителната, законодателната и местната власт, на бизнеса и научните среди. Сред гостите бяха председателят на Народното събрание Цвета Караянчева, заместник-министърът на културата Румен Димитров, кметът и областният управител на Пловдив Иван Тотев и Здравко Димитров, депутати и градски управници.    \r\n\"Присъствието на господин Яспърт тук е от огромно значение, защото показва, че България вече е заела достойното си място на европейската сцена на културно наследство. И че наградата, която \"Стандарт\" получи с \"Чудесата на България\", макар и първа за страната ни, е оценена по достойноство заради голямата й цел  - да повиши националното самочувствие на българите, но и да представи пред европейците уникалното ни наследство с  над 50 000 артефакти, което е третото по големина в Европа след Гърция и Италия\", заяви главният редактор на медията Славка Бозукова. Тя разказа, че наградата е била връчена на първия по рода си форум на европейското културно-историческо наследство, който се проведе в Берлин в присъствието  на еврокомисаря Тибор Наврачич, германския президент Франк-Валтер Щайнмайер и, разбира се, Пласидо Доминго. А голямата тема, обсъждана от десетки министри на културата и туризма в Европа, е била как да бъде опазено наследството на Европа и каква е ролята му за запазване на ценностите на нашия континент. \r\nА българите са били сред първите, подписали основния документ от високия форум,  а именно Берлин кол Екшън план. \"Направихме го, защото не само сме солидарни с усилията на Европа за опазване и възстановяване на културното богатство, а и защото нямаме нужда от доказателства, че  запазването на идентичността ни като нации, като обединена Европа  минава през съхранение на ценностите и предаването им към младото поколение. \r\nНие, българите, имаме нещо, в което особено се гордеем. Носители и пазители сме на  уникалния български код. Този особен ген, благодарение на който България съществува над 1300 години без да променя името си. Този ген, който е държал предците ни будни, търсещи, вярващи, за да дадат на Европа и света първото обработено злато, първия град – солница, първия календар, първия златен рудник, първите земеделци, първите къщи. \r\nГорди сме, че имаме  особено значение за Европа още от праисторията, когато заселването на континента е минало през нашите земи, през Белоградчик. А Пловдив си остава един от най-старите градове на Европа – съвременник на Троя и Микена. И днес все повече историци приемат тезата, която ние много добре знаем, че първият християнски манастир не е в Шотландия, а тук – много близо до Пловдив – манастирът „Свети Атанасий“, каза г-жа Бозукова. \r\nИ припомни, че за 8-годишната история на кампанията \"Чудесата на България\", със съвместните усилия на Европейската комисия и българското правителство, над стотици манастири, крепостни стени, кули и гробници приемат десетки милиони посетители от цял свят, а културно-историческия туризъм вече втора година бележи двуцифрен ръст. \r\n\"Миналото, настоящето и бъдещето на България ще се срещнат идващата година точно тук, в Пловдив. А докато европейците са тук, световните музеи ще показват златните ни съкровища, които от години се радват на огромна популярност. Защото истината е, че това е най-успешната ни визитка картичка пред Европа и пред света\", заключи госпожа Бозукова. \r\nИ откри церемонията по награждаването на най-заслужилите сред археолозите, историците и градовете, развиващи туризъм.               Най-голямото щастие за всеки археолог е откриването на златно съкровище. Една жена има привилегията това щастие да й се случва няколко пъти - доц. Бони Петрунова. Тя доказа, че се справя еднакво добре и като управленец, и като администратор, и като учен на терен. Като заместник-министър на културата тя увеличи парите за разкопки. Като зам.-директор на НАИМ – БАН преди това реализира куп проекти. А сега, още в първата си година като директор на НИМ, може да се похвали със златното археологическо лято на археолозите от музия и с личното си откритие – златното съкровище от Калиакра. То е от 14-век и е най-голямото от този период откривано досега в земите ни – 957 предмета. Сред тях за 28 златни монети, 11 масивни златни обеци, 2 пръстена. \r\n\"Трябва да сме посланици на нашето културно-историческо наследство\", каза председателят на Народното събрание Цвета Караянчева, която връчи наградата на доц. Бони Петрунова. \"Изключително е да получаваш такава награда от първия човек на държавата\", каза доц. Петрунова. И добави: \"Когато държавата се грижи за своите археолози, и те й се отплащат с открити съкровища\".     Пловдив е стопански и духовен център още от праисторията, през 342 г. пр. Хр. Филип Македонски е дал името си на града. Пловдив е съхранил в себе си изключително ценни паметници, от които най-впечатляващи са Римският стадион, Античният театър, Одеонът, великолепните цветни мозайки, Акведуктът, крепостните стени, останките от тракийски поселища. Главната му улица лежи върху   пистата на античния римски стадион и е най-дългата пешеходна в Европа – 1,8 км.  \r\nНаградата на кмета Иван Тотев връчи вицепрезидентът на \"Европа Ностра\" Пийт Яспърт. \"Прекрасна е идеята тази церемония да се свърже със старта на инициативата \"Пловдив - европейска столица на културата 2019\". Надяваме се, че следващата година на културата ще бъде катализатор, който ще доведе и до икономическо развитие. \"Европа Ностра\" е \"шапка\" на над 400 организации и 800 частни лица. Тя се грижи за опазването на културното наследство от 1962 година, като се простира от Грузия до Естония, от Португалия до Украйна и от Армения до Ирландия. Нямаме обаче достатъчно членове от България, затова ви призовавам да се включите\", каза г-н Яспърт. И посочи, че българското културно наследство е голяма ценност, а Пловдив е вековен град. \"Културното наследство ни обединява независимо от етническата, религиозната и културната принадлежност. \"Европа Ностра\" желае да направи културното наследство основен приоритет на политиците\", посочи още Пийт Яспърт. \r\n\"Поласкан съм, че получавам тази награда за Пловдив - не само, че градът ще е европейска столица на културата. Културното наследство, което откриваме тук, е пловдивско - например изграждането на Малката Базилика е в чест на Базилиск, главния военен командир на провинция Тракия, който по-късно става император. Църквата е част от проект, с който Пловдив кандидатства за списъка на ЮНЕСКО. Гордеем се, че сме общината, която отделя най-много средства за археология в България - работим по обекти за над 20 млн. лева. Горди сме, че това е оценено\", каза кметът Иван Тотев. Гробницата в могила „Малтепе“ край Пловдив е висока 26 метра - по-висока от съкровищницата на Атрей в Микена. Превъзхожда я само мавзолеят на Октавиан Август. Огромните й размери показват, че е или царска – на някой от последните тракийски владетели, или по-скоро императорска – на някой от императорите Траян Деций, Галерий или Аврелиан, които не се знае къде са погребани. Не случайно премиерът Бойко Борисов нарече гробницата световно чудо и обеща колкото са нужни средства за нейното разкриване. \r\nНаградата на доц. д-р Костадин Кисьов, директор на Регионалния археологически музей в Пловдив, бе връчена от областния управител на Пловдив Здравко Димитров.    \r\n\"Тази гробница излиза от рамките на местното културно-историческо наследство и ще стане световна атракция. Знаех много отдавна за този обект, но допреди 3 г. нямаше пари за неговото проучване. Благодареня на община Пловдив, че от 2016 г. финансира разкопките. Нашите проучвания досега показват, че тази гробница няма аналог в света по големина. След консервацията ще има посещения от цял свят\", каза доц Кисьов. \"Преди повече от 10 г. доц. Кисьов ме запозна с този обект, сигурен съм, че търпението ни ще бъде възнаградено. Заслужаваме го, трябва да го знае целият свят\", посочи Здравко Димитров. И добави: \"Поклон пред \"Стандарт\" за мисията му !\". 40 потънали в Черно море кораба разказват отново историята от 9 до 19 век, разкривайки връзките на черноморските крайбрежни общества със света. Доскоро  тези кораби съществуваха само в историческите документи. Благодарение на международен научен екип, тайните на отминалите времена достигнаха до нас. Миналата година отдадохме заслужено признание на един от учените, работили от българска страна – доц. Людмил Вагалински. Но още един учен продължава науморно да работи по темата и да разказва тайните на потъналите кораби. За един от тях дори се смята, че е протопит на кораба на Марко Поло. Наградата на д-р Калин Димитров, директор на Центъра за подводна археология – Созопол, бе връчена от заместник-министъра на културата Румен Димитров. \r\n\"Бях изненадан, че в сърцето на Тракия не забравят факта, че България е и морска държава и има изключително наследство в акваторията си\", каза д-р Димитров. \"Със своята кампания \"Стандарт\" върши работата на министерството на културата. Заедно ще направим много добри неща\", отбеляза зам.министър Димитров. Той посочи, че догодина ще има повече пари за археология и очаква още много добри новини от разкопките.   Всеки европейски цар през средновекорието би искал да притежава едно българско съкровище – Преславското златно съкровище. Ювелирната му изработка събра погледите на цяла Европа в Лувъра тази година.  Съкровището разказа историята на Велики Превлав. За възкресяването на славата на града науморно се бори години на ред кметът д-р Александър Горчев. Той получи наградата „Съкровище 2018“, която му беше връчена от депутата Атанас Ташков. \r\n\"Имах щастието по време на българското европредседателство да видя изумените погледи на многобройните туристи в Лувъра, които разглеждаха Преславското съкровище, единственото средновековно от България.  Онези от вас, които не са били във Велики Преслав и не са се докоснали до съкровището, са загубили много от живота си. А на този, който не познава добре историята, по-трудно му върви бъдещето. Така че заповядайте\", покани присъстващите Горчев. \r\n\"Поздравления, Пловдив е мястото, където се срещат много култури\", каза депутатът Ташков. Само на 4 км от село Старосел се намира най-големият открит досега тракийски царски комплекс с мавзолей. Датира се от края на V и началото на ІV в. пр. Хр. Старосел стана пример как културно-историческият туризъм може да развива икономически малки населени места. Наградата на кмета Матея Гудев връчи инж. Никола Добрев, шеф на КЦМ. \r\n\"Искам да изкажа моята искрена благодарност за обективната оценка за усилията, които нашата община полага за съхраняването на културно-историческото наследство. Наградата е и признание за потенциала на Старосел като културно-исторически маршрут. Тя е и предизвикателство да покажем в пълния блясък оцелялото от най-могъщото държавно обединение на траките\", заяви Гудев. \r\n\"В нашия регион има възможност археологията да достигне световни нива. Пожелавам на нашите археолози да го постигнат\", каза на свой ред инж. Добрев. Всеки любител на зимните спортове поне веднъж е карал ски на Мечи чал. Чепеларе вече се превърна във водеща дестинация. Курортното градче предлага уют, топлина и връзка с българските традиции. Наградата „Зимна туристическа дестинация – 2018“ на кмета Славка Чакърова връчи Славчо Атанасов, председател на Комисията по младежта и спорта в НС. \r\n\"Благодаря, че бяха оценени усилията на местната власт в подкрепа на бизнеса да изведем община Чепеларе на мястото, което заслужава. Имаме традиции в спорта, единствената шампионка от зимна олимпиада е Екатерина Дафовска, имаме най-дългата писта на Балканите -Мечи чал, дълга над 3 км. В събота от 8,30 ч. лифтът там ще бъде безплатен за всички, ще има много изненади, томболи, концерти. Заповядайте !, призова кметът Славка Чакърова. \"Бог ни е дал много - природни феномени, активни кметове като кметицата на Чепеларе и медии като \"Стандарт\", заяви депутатът Славчо Атанасов. С минералните си извори и най-чист въздух Велинград е образец за идеална ваканция. С невероятните си СПА хотели и европейски услуги градът ударно се развива като дестинация 4 сезона. Велинград сбъдва онова, което наричаме българската мечта в туризма – дестинация с луксозни хотели, с балнеология и СПА, която да е отправна точка за културно-исторически обиколки в областта през цялата година. \r\nНаградата на кмета Д-р Костадин Коев беше връчена от Пийт Яспърт, вицепрезидент на \"Европа Ностра\". \r\n\"2018 г. беше много ползотворна за Община  Велинград, защото получихме признание за качеството и нивото на туристическия продукт, който предлагаме. Ние печелим призове на абсолютно всички нива. \r\nВелинград стана за втори път победител в категорията “Най-добра община за балнео и СПА туризъм“ и получи годишната награда на Министерство на туризма за 2018 г. \r\nБалканската туристическа асоциация отличи няколко наши хотела. Петзвездният “АРТЕ” спечели приза „Най-добър СПА и балнео-хотел за 2018“, а “Вела ХилсС“ бе удостоен със златната статуетка за „Най-добър четиризвезден хотел на Балканите за 2018“. Хотел „Здравец“, който през 2018 г. чества 50-годишен юбилей, взе наградата за „Най-добър бизнес хотел на Балканите 2018“.  За втора поредна година наградата на БХРА за „Най-добър петзвезден СПА хотел на 2018 г.“ завоюва хотел “Арте”. Хотел „Рич“, който през 2018 г. бе обявен за “Най-добър петзвезден бутиков хотел на Балканите”, спечели наградите на БХРА за „Най-добър пиано-бар на 2018“ и „Най-добър фюжън ресторант на 2018“, похвали се д-р Коев. Община Хисаря развива селски, ловен, еко туризъм, но най-вече балнеотуризъм. Градът е известен с лечебната сила на минералната си вода още от дълбока древност. Затова и заслужи наградата \"СПА дестинация 2018\". \r\nКметът Пенка Дойкова получи наградата от издателя Иван Гранитски. \r\n\"Лечебни води и паметници от римско време превръщат Хисаря в желана СПА-дестинация\", заяви кметът на града Пенка Дойкова. Тази година наградата в тази категория отиде при нея. Приза й връчи издателят от \"Захарий Стоянов\" Иван Гранитски. \r\nПо думите на Дойкова освен рехабилитация, лечебни и разкрасителни процедури, гостите на града могат да наблегнат и на културно-историческия туризъм. \"При нас могат да бъдат видени запазени римски терми, римски казарми, както и амфитеатър\", разказа тя. \r\nИван Гранитски пък заяви, че \"Стандарт\" е останал единствената медия, в която може да бъде видяно стратегическо мислене по важни за развитието на държавата ни въпроси. \"Заражда се хармония между кметове, министерство на културата и други институции, които работят заедно в тази посока\", допълни издателят.   Накрая всички наградени излязоха на сцената и се снимаха в атмосферата на Малката Базилика. \r\nА за доброто настроение на участници и гости се погрижиха с прекрасните си изпълнения подрастващите звезди на Арт Войс Център - Ани, Ради, Дени, Мирослава и Тодор.  ", "date": "2018.12.17", "title": "Императорска гробница става световна атракция"}
{"url": "https://www.standartnews.com/regionalni/novi-tekhnologii-vv-vik-sliven-380921.html", "text": "ВиК“ – Сливен се подготвя за широко внедряване на нови технологии в своята дейност с европейско финансиране. Това съобщи днес управителят на дружеството Севдалин Рашев в уеб-страницата на дружеството. Системата за дистанционно управление СКАДА, свързана с управлението на водните потоци, се разработвала от ВиК от няколко години. В ход били и проучване и подготовка за внедряване и на географско-информационна система /ГИС-система/, чието въвеждане е отлагано във времето поради липса на средства. Тя е свързана с комуникациите и дава възможност бързо да се уточни броят на авариите в даден район, видът и диаметърът на тръбите, потребителите, водомерите, да се извлече максималната информация и да се вземе най-доброто и бързо решение, уточнява шефът на дружеството. На практика ГИС-системата събирала дейността на няколко отдела, които подпомага информационно.  \r\nИдейните и работните проекти, които се изготвят, ще дадат възможност да бъде въведена третата иновация – разпределението на областния град на водомерни зони, чрез които може да се извършва превенция на авариите и да се постигне ранното им откриване. \r\n\" След като добием възможност да наблюдаваме водомерните зони, вече няма да вървим след авариите, а ще можем да вземаме превантивни мерки, да установим какви са загубите, къде са проблемите и да намерим най-добрия начин за отстраняването им. Заедно с ГИС-системата, то ще ни позволи да подредим нашата дейност на ново технологично ниво“, каза управителят на дружеството Рашев. \r\n Качеството на тръбите, които ще се полагат по европроектите, също щели да бъдат на високо технологично ниво. Установено е било, че при ремонтните дейности по предишния воден цикъл, строителят е положил тръби с ниско качество, които, макар и нови, веднага са дали дефекти.", "date": "2018.12.17", "title": "Нови технологии във ВиК - Сливен"}
{"url": "https://www.standartnews.com/regionalni/obshchinski-svetnitsi-daryavat-chast-ot-vznagrazhdeniyata-si-na-bolnitsa-380924.html", "text": "\r\nПо 150 лева от декемврийските си възнаграждения ще дарят общинските съветници  в Кърджали за закупуване на медицинска апаратура на МБАЛ”Д-р Атанас Дафовски”. Това обяви председателят на Общинския съвет Раиф Мустафа. Решението е по повод писмо на изпълнителния директор на болницата проф. д-р Тодор Черкезов,  в което е отправено искане към общинската администрация и ОбС за купуването на нова апаратура за близо 160 хил. лева. Към инициативата, подкрепена от всички 41 общински съветници, се присъединява и ръководството на общинската администрация, което също ще предостави част от декемврийските си заплати, съобщи кметът Хасан Азис. Средствата от 6500 лв. ще бъдат дарени на отделението по неврология на лечебното заведение за закупуване на пациентен монитор, инфузионна помпа и две медицински кушетки. \r\nКметът Хасан Азис пое ангажимент на следващо заседание на Общинския съвет да внесе предложение, с което частта от над 150 хил. лв. за необходимата медицинска апаратура да бъде заложена в бюджета на общината за 2019 година.  ", "date": "2018.12.17", "title": "Общински съветници даряват част от възнагражденията си на болница"}
{"url": "https://www.standartnews.com/biznes/neprivatiziraneto-na-trbite-dovelo-do-globata-za-bekh-380928.html", "text": "„През последните три години водим активна комуникация на експертно и политическо равнище с Европейската комисия по делото БЕХ-газ, като целта ни бе да постигнем споразумение. Обсъждани бяха различни варианти за приключване на делото. Приватизацията на българския газопреносен оператор бе неприемлив вариант за нас. Това е стратегическа инфраструктура, пряко свързана с националната сигурност и своеобразна „червена линия“, която не можем да прекрачим.“ Това каза пред журналисти енергийният министър Теменужка Петкова, която коментира решението на Европейската комисия по делото „БЕХ-газ“. Днес по-рано през деня стана ясно, че ЕК е наложила глоба в размер на 77 млн. евро на „Български енергиен холдинг“ ЕАД, „Булгаргаз“ ЕАД и „Булгартрансгаз“ ЕАД заради твърдения за злоупотреба с монополно положение. Периодът на нарушението, според Комисията, е от юни 2010 г. до януари 2015 г. Очаква се българската страна да получи официално уведомление за решението на ЕК, след което ще бъдат анализирани възможните следващи стъпки, подчерта Петкова. По нейните думи, целта на правителството е да защити в максимална степен националните интереси на страната, както и имуществените и финансовите интереси на българската енергетика. Делото се води поне осем-девет години. Разговори са водени на различно ниво, включително политическо и ние искахме споразумение с ЕК, като смятахме, че има всички основания за това, посочи Петкова. За съжаление споразумение няма. Основните причини бяха становищата на ЕК, че България трябва да създаде възможност Булгартрансгаз да бъде приватизиран и в него да влезе чужд оператор, каза Петкова. Това обаче за нас е червена линия, която ние не можем да прекрачим - това е инфраструктура, стратегическа за страната и свързана с нашата национална сигурност, посочи министър Петкова. Това е неприемлив вариант, потвърди тя. Ангажиментът за плащане на глобата е три месеца. През това време ние ще направим всичко да защитим нашите национални и финансовите интереси на фирмите. Глобата е за период от четири години и половина, който беше съществено намален от първоначалния период за извършено нарушение от над осем години. Размерът на глобата също е съществено намален от първоначално търсения, уточни от Петьо Иванов, директор на БЕХ.", "date": "2018.12.17", "title": "Неприватизирането на тръбите довело до глобата за БЕХ"}
{"url": "https://www.standartnews.com/regionalni/maket-na-srednovekovnata-kula-na-perperikon-v-park-v-izmir-380926.html", "text": "Макет на  средновековната кула на Перперикон  ще бъде поставен  в парк в Измир.  Архитектурно-художествен макет на средновековната  кула на Археологочески комплекс „Перперикон” дарява Кърджали на побратимената голяма община Измир, където се изгражда нов парк. В него ще бъдат изложени скулптури и архитектурни произведения, представящи значими културни обекти или символи на всички побратимени общини. „Получихме предложение от турската община да се включим в инициативата и нашето предложение като символ на Кърджали в този парк да бъде изложен макет на кулата на Перперикон. Макетът, изработен от естествен варовиков камък, ще се предостави безвъзмездно на голяма община Измир”, обясни  кметът  на  община  Кърджали  Хасан Азис.  Договорът за  сътрудничество и побратимяване на Кърджали и голяма община Измир е  от  2009 г .", "date": "2018.12.17", "title": "Макет на средновековната кула на Перперикон  в парк в Измир"}
{"url": "https://www.standartnews.com/regionalni/kurban-za-zdrave-na-momchilgradsko-selo-napravi-kmetski-namestnik-380927.html", "text": "Курбан за здраве и берекет даде на жителите на момчилградското село Девинци при встъпването си в длъжност новоназначения кметски наместник Шенай Юмер. Специални гости на мевлида бяха кметът на община Момчилград Сунай Хасан и депутатът Ерол Мехмед. \"Радвам се, че жителите на Девинци се отзоваха на поканата ми. Основната ми цел като кметски наместник ще бъде да обединявам хората, за да разрешаваме заедно проблемите пред нас\", заяви Шенай Юмер. \"Кметският наместник е поканила персонално всички жители на селото, което означава, че не дели хората и е готова да откликне на нуждите на всеки. Точно това е философията на екипа ми и съм доволен, че Шенай Юмер става част от него. Убеден съм, че заедно ще разрешаване по-добре проблемите в района\", каза Сунай Хасан. До назначаването на новия кметски наместник се стигна след като предишния кмет на Девинци Шенол Мюмюн почина през септември тази година. Шенай Юмер има опит като администратор, защото беше кмет на Девинци предходния мандат.", "date": "2018.12.17", "title": "Курбан за здраве на момчилградско село направи кметски наместник"}
{"url": "https://www.standartnews.com/balgariya/stolichni-politsai-zadrzhakha-mzha-blsnal-i-ranil-politseyski-sluzhitel-380876.html", "text": "Служители на СДВР задържаха 23 – годишния Захари Чернев, който блъсна и рани полицейски служител в столицата. Столичната дирекция търсеше съдействието на гражданите за установяване местонахождението на Захари Чернев. Според събраните данни  23-годишният е мъжът, блъснал  с колата си и ранил тежко униформен служител. Както вече съобщихме, снощи, минути след 23 часа,  на столичния  бул. „Ал Малинов“, полицейски екип забелязва л.а. „Фолкваген“, за който е имало съмнение, че няколко пъти не се е подчинявал на полицейски сигнали за спиране. При предприети полицейски действия и подаване на сигнал, шофьорът  извършва маневра на заден ход, симулирайки намерение за спиране, удря паркиран лек автомобил, рязко потегля, блъска униформения полицай и успява да избяга. Пострадалият служител е настанен в болница с множество травми.  В хода на оперативните действия автомобилът е открит  изоставен в района на „Студентски град“. Очаквайте подробности.", "date": "2018.12.17", "title": "Столични полицаи задържаха мъжа блъснал и ранил полицейски служител"}
{"url": "https://www.standartnews.com/regionalni/koledari-narichakha-za-zdrave-i-bereket-v-krdzhali-380929.html", "text": "  Коледари от най-голямото основно  училище в областта ОУ „Св.св. Кирил и Методий“  наричаха за здраве и берекет при областния управител.  В духа на народната традиция пъстрата коледарска дружина пя и нарежда за плодородие, пълни кошари, буен огън в огнището и гостоприемни  стопани. Децата припомниха какво повелява християнската обредност на Игнажден – денят на Свети  Игнатий  Богоносец, след който в миналото коледарските дружини са тръгвали по къщите. Първият гост на празника ви да е заможен и добронамерен, благословиха  коледарите областния управител и неговия екип. Никола Чанев нагости дружината с бонбони, а  на всяка гега сложи геврече. Той поздрави децата за старанието и всеотдайността, с която тачат и възраждат българските обичаи, пожела им да са силни и здрави и да намерят много последователи сред връстниците си.", "date": "2018.12.17", "title": "Коледари наричаха за здраве и берекет в Кърджали"}
{"url": "https://www.standartnews.com/biznes/bsk-poveche-pesimizm-u-biznesa-prez-2018-g-380891.html", "text": "Бизнес климатът у нас се е влошил през изминаващата година. Това каза председателят на Българската стопанска камара (БСК) Радосвет Радев, позовавайки се на резултати от проведено сред 740 фирми проучване, съобщава БГНЕС. Допитването „2018 г. през погледа на бизнеса” е направено в периода от 1 ноември до 1 декември. От анализа става ясно, че 49% от анкетираните фирми отчитат застой в развитието си, а 26% влошаване през тази година в сравнение с 2017-та. Едва 24% от анкетираните определят 2018 г. като успешна за развитието на бизнеса им. За 2019 година цари умерен оптимизъм. Повишаването на минималната работна заплата трябва да измести нагоре и всички останали възнаграждения, а в също време продуктивността или производителността на труда също се покачва, но два пъти по-бавно. Голяма част от работодателите изявяват намерение да инвестират в нови технологии през следващата година. Недостигът на персонал се забелязва и в преработващата промишленост, и в услугите. „Човешкият капитал се сви. Има сериозен проблем в намирането на служители. Заплатите растат, но не в резултат на по-висока производителност, на продуктивност, а преди всичко в резултат на дефицита, на отсъствието на работна ръка“, каза Камен Колев от БСК. Икономиката се забавя, износът и инвестициите също, категоричен е Колев. „Добре са тези фирми, които успяват да реализират износ в областта на добиващата промишленост, металургията. Много добре стоят по отношение на износа машиностроенето, електротехническата промишленост. Расте този дял от износа, който е по високотехнологичен, с по-висока добавена стойност“. Дефицит на работна ръка изпитват не само българските работодатели. Такъв има в Румъния и в Полша. В Германия имат нужда от около 6 000 000 души допълнителна работна ръка. Парадоксално е, че при нас условията за внос на работна ръка са най-трудни, допълни Колев, според когото режимът трябва да се либерализира.", "date": "2018.12.17", "title": "БСК: Повече песимизъм у бизнеса през 2018 г."}
{"url": "https://www.standartnews.com/biznes/nay-niska-bezrabotitsa-ot-10-godini-nasam-380890.html", "text": "Равнището на регистрираната безработицата в България през ноември е 6 на сто. Това е най-ниската стойност на показателя за месеца през последните 10 години, показва административната статистика на Агенцията по заетостта. В сравнение с октомври т.г. се наблюдава минимално увеличение от 0.1%. Броят на регистрираните безработни през ноември е общо 197 783. 30 525 са новорегистрираните лица през месеца, като от тях 1 680 са били неактивни, т.е. не са били нито заети, нито учащи, и не са търсили работа. От началото на 2018 г. служителите от бюрата по труда са активирали 64 036 лица чрез организиране на трудови борси, информационни събития, срещи със завършващите образование на кариерните центрове, както и чрез работата на младежки, ромски и трудови медиатори и др. Малко над 4 000 са тези, които са се регистрирали в бюрата по труда през ноември след завръщане от сезонна работа в чужбина. Освен към безработните, дейността на бюрата по труда е насочена също към заети, учащи и пенсионери. Като търсещи работа през месеца са били регистрирани 483 души от тези групи. През ноември общо 18 590 лица са постъпили на работа, като 86.4% от тях са устроени в реалната икономика. В резултат от изпълнението на активните мерки за насърчаване на заетостта сред безработните, в субсидирана заетост са включени 2 537 лица: 2 287 – по схеми на Оперативна програма „Развитие на човешките ресурси”, 160 – по програми и 90 по мерки за обучение и заетост. От началото на годината общо 15 998 безработни са включени в обучения за придобиване на нова квалификация и ключови компетентности, а завършилите успешно са 14 477. Заявените работни места на първичния пазар на труда през ноември са 12 280, като 82.9% от тях са в частния сектор. Най-голям дял свободни работни места са заявени в преработващата промишленост (29.3%), търговията, ремонта на автомобили и мотоциклети (16.7%), административните и спомагателните дейности (16.0%), хотелиерството и ресторантьорството (6.6%), строителството (4.5%), и др. Най-търсените групи професии през месеца са: преподаватели; оператори на стационарни машини и съоръжения; монтажници; водачи на МПС и подвижни съоръжения; продавачи; персонал, зает в сферата на персоналните услуги (бармани, сервитьори, готвачи, камериери и др.); работници в добивната и преработващата промишленост, строителството и транспорта; квалифицирани работници по производството на храни, облекло, дървени изделия и сродни; металурзи, машиностроители и сродни на тях и занаятчии и др.", "date": "2018.12.17", "title": "Най-ниска безработица от 10 години насам"}
{"url": "https://www.standartnews.com/svyat/bomba-grmna-pred-grtska-televiziya-380852.html", "text": "Мощна бомба с взривно вещество над 5 кг избухна тази нощ пред гръцката телевизия \"Скай\" в Атина, съобщи БНР. Няма жертви. На сградата на медията са нанесени сериозни щети. По свидетелски показания, експлозията е усетена в радиус от пет километра. Терористите са съобщили за поставеното взривно устройство в две гръцки медии и полицията е реагирала незабавно. Журналистите от телевизия \"Скай\" са били евакуирани. Бомбата е мощна и целта е била да се нанесат щети на телевизията, коментират полицаите, които още са на мястото на взрива. Охранителни камери са заснели двама души, които са поставили бомбата пред сградата на телевизията. На мястото са министърът по защита на гражданите и шефът на гръцката полиция. Политическите сили в Гърция коментираха, че \"бомба срещу медия е удар срещу демокрацията\" и настояват за бързо разкриване на извършителите на атентата. Все още никоя организация не е поела отговорността за бомбата.  Районът е отцепен от полиция. Разследването продължава.", "date": "2018.12.17", "title": "Бомба гръмна пред гръцка телевизия"}
{"url": "https://www.standartnews.com/svyat/izvnreden-svet-za-sigurnost-na-oon-zaradi-kosovskata-armiya-380849.html", "text": "Съветът за сигурност на ООН ще проведе извънредно заседание заради новосъздадената армия в Косово. Преструктурирането на силите за сигурност в редовна войска е нарушение на Резолюция 12-44, която регламентира статута на бившата сръбска провинция. Генералният секретар на ООН Антиноио Гутериш, както и НАТО и Европейският съюз по-рано, изразиха несъгласие с действията на властите в Прищина. Единствено Съединените щати одобряват националната армия, въпреки че сигурността на новосъздадената държава се гарантира от частите на КейФОР. Очаквано, Сърбия реагира изключително остро. В Белград се опасяват, че армията може да бъде използвана срещу сръбското малцинство в Северно Косово.", "date": "2018.12.17", "title": "Извънреден Съвет за сигурност на ООН заради косовската армия"}
{"url": "https://www.standartnews.com/biznes/vseki-treti-rabotodatel-shche-naema-novi-kadri-prez-2019-g-380853.html", "text": "Специално за NOVA бизнесът разкрива плановете си за следващите 12 месеца. Накъде ще тръгнат доходите ни, кои ще са най-търсените професии и готови ли са работодателите да предложат европейски заплати, за да привлекат липсващите кадри? Цветан Симеонов – председател на Българската търговско-промишлена палата  заяви, че в 50 % от фирмите ще има повишение на заплатите, но ще има и фирми, които няма да могат да си го позволят – в една четвърт от случаите. Окуражителното е, че не е голям процентът на тези, които смятат да намаляват заплатите -  само 1 % от фирмите. „Това е резултат от общите тенденции в държавата – знаете беше обявено 10 % увеличение на доходите в публичния сектор. Бизнесът няма как да изостава, затова 10 % ръст ще има при две трети от фирмите, 20 %, по-високо – в една трета от секторите, което е свързано с известно напрежение във фирмите, над 20 % ръст – при много малко компании”, обясни той. До 500 лева ще бъде средният размер на коледния бонус тази година. 63% от фирмите са предвидили бонус, една трета не могат да си позволят. По думите на Симеонов продължават да се търсят професиите в ИТ сектора, при инженерните кадри, при най-нискоквалифицирания сегмент – шивачи, хранително-вкусова промишленост, асемблиране на части за автомобилната промишленост. Всяка седмица хиляди облекла, произведени в тази русенска фабрика, се изнасят към Париж и другите големи модни столици. Пазар има. Работа също, но не и кой да я върши, разказва собственикът Миглена Христова. Сега във фабриката й работят над 60 служители. „През 2019 г. планираме да наемем 40 човека още,  но дали ще успеем – силно се съмнявам. Шивачки, гладачки, технолози, моделиери, склададжии дори няма. Чистачка дори търсихме 9 месеца”, обясни тя. Заплатите тук започват средно от 700 лв. за шивачите и кроячите, достигат до 1200 – при технолозите и моделиерите и ги минават – при ръководителите на производства. Според експертите по подбор на кадри обаче проблемът е по-скоро при липсата на подготвени служители. „Ръстът на заплатите е изключително висок. Продължава да става въпрос наистина за липса на квалифицирани кадри и липса на интерес  у много хора към дадени сектори”, каза Мария Стоева , мениджър в компания за подбор на персонал. Опитите да обучават млади хора също ударили на камък, тъй като за няколко месеца се явили едва трима кандидати. „Нискоквалифицираните работници – една много голяма част от тях са в чужбина , а хората-висшисти не искат да работят такива позиции”, обясни Стоева. Тук дори са готови да инвестират в нови машини, за да запълнят глада за кадри. В битката за всеки работник в русенско влизат 300 фабрики за производство на облекла и кожа. А начините да ги привличат – започват от безплатен транспорт. И от Русе в София. В тази печатница сами са намерили начин да се справят с недостига на кадри. „Политиката ни е да създаваме собствени кадри  т.е. ние обучаваме хора за определени позиции. Служителите и ръководителите на отделите са кадри, които сме обучавали ние”, споделя Младен Маринов, собственик на печатница. През последните три години служителите в печатницата са се увеличили три пъти. Сега са над 60. А амбициите са – през следващата година да бъдат наети и нови. И все пак срещат трудности при намиране на точните кадри. „Хората си поставят по-висока цена на труда, отколкото реално бизнесът може да плаща. Има доста нереални очаквания за възнаграждения спрямо възможностите”, каза Маринов. За да решат проблема с недостига на кадри някои компании са готови да инвестират и във връщането на работна ръка от чужбина отново в България. Такива са компаниите в ИТ сектора. Ръстът през последните 5 години там е над 100 %, а до края на годината работещите в софтуерните фирми ще достигнат 30 хиляди. Почти половината от компаниите в сектора планират да увеличат служителите си с поне с 25 %. От бранша минават на план Б и питат българите зад граница дали биха се върнали отново. На анкетата им отговарят над 4300 млади хора,  които живеят и работят в над 70 държави. Основен остава въпросът готов ли е бизнесът да предложи на тези българи и подходящата заплата, за да работят отново у нас. Във всички големи икономически райони в страната се очаква да се наемат нови кадри, макар и по-малко от предишни години. „Най-сериозен оптимизъм виждаме в секторите „Финанси”, „Застраховане” и „Недвижими имоти”, както и при бизнес услугите. Средноголемите предприятия смятат да назначат най-много хора – между 50 и 250 души персонал.Най-бавно нещата се развиват в публичен и социален сектор и в минно дело – 2 % ръст”, обясни Мария Стоева. Най-много служители бизнесът ще наеме в Пловдив, следвани от София и Варна.", "date": "2018.12.17", "title": "Всеки трети работодател ще наема нови кадри през 2019 г."}
{"url": "https://www.standartnews.com/biznes/bsk-za-50-ot-firmite-v-blgariya-2018-ta-e-bila-neuspeshna-380866.html", "text": "Бизнес климатът у нас се е влошил през изминаващата година. Това каза председателят на Българската стопанска камара (БСК) Радосвет Радев, позовавайки се на резултати от проведено сред 740 фирми проучване, съобщава БГНЕС. Допитването „2018 г. през погледа на бизнеса” е направено в периода от 1 ноември до 1 декември. От анализа става ясно, че 49% от анкетираните фирми отчитат застой в развитието си, а 26% влошаване през тази година в сравнение с 2017-та. Едва 24% от анкетираните определят 2018 г. като успешна за развитието на бизнеса им.", "date": "2018.12.17", "title": "БСК: За 50% от фирмите в България 2018-та е била неуспешна"}
{"url": "https://www.standartnews.com/svyat/filipinka-e-novata-mis-vselena-380861.html", "text": "Короната на победителката беше връчена от южноафриканката Деми-Ли Нел-Питерс, която победи през 2017 г. в САЩ. Почетното второ място зае представителката на Венесуела Стефани Гутиерес. По време на конкурса публиката видя видео от междинните етапи на конкурса. Последният се състоя от дефиле по бански и вечерни рокли. Накрая на всяка от претендентките беше зададен финален въпрос, който беше взет под внимание при окончателното решение.", "date": "2018.12.17", "title": "Филипинка е новата \"Мис Вселена“"}
{"url": "https://www.standartnews.com/biznes/evrokomisiyata-globyava-bekh-ss-77-mln-evro-380895.html", "text": "Европейската комисия съобщи, че глобява Българския енергиен холдинг (БЕХ) със 77 милиона евро за блокиране на достъпа до газопреносната мрежа в България. Глобата засяга БЕХ, \"Булгаргаз\" и \"Булгартрансгаз\". Точният размер на глобата е 77 068 000 евро и е наложена \"за блокиране на достъпа на конкуренти до ключова газова инфраструктура в България в нарушение на антитръстовите правила на ЕС\", пише в съобщението на комисията. Еврокомисарят по въпросите на конкуренцията Маргрете Вестегер заявява, цитирана в съобщението, че потребителите във всички държави от ЕС трябва да могат да се възползват от предимствата на свързан и конкурентен единен европейски енергиен пазар. Години наред българските потребители на природен газ са били лишени от възможност за избор на доставчици, тъй като групата БЕХ е отказвала да предостави достъп до своята газова инфраструктура на други доставчици на газ на едро, допълва тя. С днешното решение ще насърчим развитието на отворен и конкурентен енергиен пазар в полза на потребителите в България, в съответствие с целите на Енергийния съюз, посочва еврокомисарят. БЕХ е традиционният държавен енергиен оператор в България, който е вертикално интегрирано дружество, отбелязва ЕК. Неговото дъщерно дружество \"Булгартрансгаз\" контролира газовата инфраструктура в България. Друго негово дъщерно дружество - \"Булгаргаз\", извършва доставки на газ за потребителите в България, добавя комисията. В решението, взето днес, се посочва, че групата БЕХ има господстващо положение на пазарите за газова инфраструктура и за доставка на газ в България. Допълва се, че БЕХ и неговите дъщерни дружества са злоупотребили с господстващото си положение, като са възпрепятствали навлизането на пазарите за доставка на газ в България чрез неправомерно ограничаване на достъпа до притежаваната и използвана от тях инфраструктура. БЕХ е използвал господстващото положение на едно от дъщерните си дружества - \"Булгартрансгаз\", за да защити почти монополното положение на другото си дъщерно дружество \"Булгаргаз\" по отношение на доставките на газ. Освен това дружеството \"Булгаргаз\" се е презапасявало с капацитет по единствения газопровод за пренос на внасян газ през Румъния за България, за да не може тръбопроводът да бъде използван от възможни съперници. Между 2010 и 2015 г. групата БЕХ е блокирала достъпа до вътрешната газопреносна мрежа на България, единственото газохранилище в страната и единствения тръбопровод за внос на газ в България, който е бил изцяло запазен за БЕХ. Без да имат достъп до тази основна инфраструктура, за възможните съперници е било невъзможно да навлязат на българския пазар за доставки на газ на едро. Това е попречило на развитието на съревнование и е осигурило почти монополно положение на \"Булгаргаз\". Комисията заключава, че това поведение на групата БЕХ е в нарушение на член 102 от договора за ЕС, който забранява злоупотребата с господстващо положение на пазара. Затова ЕК е решила да наложи глоба на дружеството. Днешното решение е още един пример за това как прилагането на европейските правила за конкуренцията допълва законодателните действия за осигуряване на отворени и конкурентни пазари на газ в ЕС, в съответствие с целите на Енергийния съюз, пише в съобщението. Комисията цели да подобри конкуренцията и равнището на сигурност на доставките на газ на пазарите в Югоизточна Европа, включително в България, се допълва в текста. Премахването на пречките пред навлизането на конкуренти ще позволи на българския пазар на газ на едро да работи по-ефективно, с повече купувачи и продавачи, и ще осигури на българските потребители по-добри цени и възможност за избор на доставчици на газ. Това ще бъде допълнително улеснено от неотдавнашното откриване на междусистемната връзка за пренос на газ между България и Гърция, за която ЕК одобри преди месец бюджетна помощ, както и от проекта за енергийно сътрудничество между България, Румъния, Унгария и Австрия, който ще даде възможност на българските търговци на едро да разнообразят своите източници на доставки. БЕХ, \"Булгаргаз\" и \"Булгартрансгаз\" са солидарно отговорни за плащането на наложената днес глоба. Тази глоба е била определена въз основа на насоките на ЕК от 2006 година. При определянето на размера на глобата ЕК е взела под внимание съответните продажби на дружеството в България, тежестта на нарушението и неговата продължителност.", "date": "2018.12.17", "title": "Еврокомисията глобява БЕХ със 77 млн. евро"}
{"url": "https://www.standartnews.com/svyat/300-migranti-opitakha-da-proniknat-v-komedi-fransez-380867.html", "text": "Около 300 кандидати за убежище във Франция и нелегални мигранти опитаха снощи да проникнат по време на представление в парижкия театър „Комеди-Франсез“, съобщи в. „Фигаро“, като се позова на репортер на АФП, присъствал на инцидента. Нашествениците искали да се срещнат с директора на театъра Ерик Руф и чрез него да отправят въпрос към властите защо бавят узаконяването на техния престой във Франция. Надявали се той да им организира среща с министъра на вътрешните работи Кристоф Кастанер. Атаката протекла на два етапа. Първо, към 21:00 ч. малка група опитала да влезе в зданието, което се намира в центъра на Париж, но била отблъсната от охраняващите я полицаи. После към нея се присъединили още 200 лица главно от субсахарска Африка. Полицаите ги отблъснали с палки и една сълзотворна граната. По това време вътре се играела пиесата „Лукреция Борджия“ от Виктор Юго. Не се наложило да бъде прекъснат спектакълът, защото полицаите бързо обкръжили смутителите на реда и ги принудили да седнат мирно на земята. По-късно се разбрало, че инициатори на акцията са две организации за защита на мигрантите – „Буден параклис“ и „Без документи 75“. „До гуша ми дойде“, казал Абдуле – 35-годишен готвач от Мали, който работи във Франция от 2011 г. и още няма редовни документи. 32-годишният суданец Абдала обяснил присъствието си по следния начин: „Искам документи, място, където да спя, и издръжка“. В момента той живее “на улицата, под един мост“.", "date": "2018.12.17", "title": "300 мигранти опитаха да проникнат в „Комеди-Франсез“"}
{"url": "https://www.standartnews.com/biznes/koreytsi-iznasyat-nashi-produkti-za-300-mln-dolara-380900.html", "text": "Южнокорейската търговска компания Encyiks&Human Group Co., Ltd. подготвя износ на български продукти от хранително-вкусовата промишленост на стойност 300 млн. щ.д. за Азиатския пазар. Това стана ясно по време на среща на министъра на икономиката Емил Караниколов и Гилберт Лим, председател Южнокорейската компания. На срещата присъстваха още заместник-министърът на икономиката Лъчезар Борисов, Петър Андонов, посланик на България в Република Корея, както и представители на мениджмънта на компанията. Encyiks&Human Group Co., Ltd. е ексклузивен дистрибутор в Азия на български продукти като минерална вода, млечни продукти и пробиотици, органични продукти, кашкавал и сирене, лавандулово масло и продукти, базирани на розово масло от български компании. Във връзка с подписването на договор преди месец за бизнес сътрудничество между южнокорейската търговска компания и базирана в Шънчжън китайска търговска компания се подготвя износ на български продукти на стойност 300 млн. щ.д. за Китай и Република Корея. Гилберт Лим посочи, че компанията вече от две години работи с над 15  български партньора износители и подчерта, че българските продукти се приемат изключително добре на Азиатския пазар, поради изключителното им качество. По думите му целта на южнокорейската компания е да представи страната ни и нейните продукти като бранд за здравословни и био храни. Министър Караниколов изтъкна, че компанията може да разчита на пълна подкрепа от страна на Министерството на икономиката, както и че все повече фирми от двете страни проявяват засилен интерес за партньорство. „Това е поредният пример за положителното развитие на българо-корейските търговско-икономически отношения през последната година, в резултат на съвместните усилия на двете страни“, подчерта икономическият министър.", "date": "2018.12.17", "title": "Корейци изнасят наши продукти за 300 млн. долара"}
{"url": "https://www.standartnews.com/biznes/i-richard-bransn-nyama-da-se-spravi-s-bataka-v-bdzh-380906.html", "text": "Поредица от административни земетресения разтърси напоследък централния офис на \"Холдинг БДЖ\" на столичната ул. \"Иван Вазов\" 3, точно срещу къщата-музей на Патриарха на българската литература. Презглава оттам изхвърчаха изпълнителният директор Владимир Владимиров и председателят на съвета на директорите Велик Занчев, който продължава да заема поста зам.-министър на транспорта. Причината, изтъкната от ведомството на министър Росен Желязков, е, че назначеният от него одит в холдинга \"е констатирал сериозни организационни пропуски...\". На мястото на Занчев и Владимиров в съвета на директорите влязоха Григори Григоров и Светломир Николов. Както \"Стандарт\" вече пръв съобщи, в началото на следващата седмица като изпълнителен директор на жп холдинга и нов член на борда ще бъде назначен Никола Василев, бивш директор на Вагоно-ремонтния завод в Карлово и досегашен шеф на държавната компания \"Булгартел\", част от БЕХ. Неговата задача ще е да стабилизира бързо холдинга. Въпреки че, както един железничар коментира от Брюксел - \"И Ричард Брансън да докарат - пак няма да успее да спаси БДЖ!\" Поне това показват фактите. А когато фактите говорят ... боговете в транспортното министерство трябва да вземат конкретни оздравителни решения. \r\nПриключилият неотдавна вътрешен одит констатира трагичното състояние на \"БДЖ - Пътнически превози\" поради лошо управление. \r\nБроят на превозените от дружеството пътници през последните години непрекъснато намалява. Спадът е от 26.071 млн. пътници през 2013 г. на 21.433 млн. през 2016-а и до 21.203 млн. през 2017-а година. Клиентите на \"БДЖ - Пътнически превози\" продължават да намаляват и от началото на тази година, като през второто тримесечие са превозени 3.533 млн. пътници - с 408 600 по-малко спрямо първото тримесечие. Значително намалява и извършената работа - от 242.9 млн. пътникокилометра през първото тримесечие, на 219.5 млн. пътникокилометра през второто, което ще рече, че намалява не само броят на пътниците, но и дължината на разстоянията, на които те се возят. \r\nПри това положение, напълно логично, и приходите от продажбата на билети в компанията намаляват от 58.315 млн. лв. през 2016-а на 57.083 млн. лв. през 2017-а. За сметка на това оперативните разходи на \"БДЖ - Пътнически превози\" скачат с 11.753 млн. лв. - от 204.982 млн. лв. през 2016 г. на 216.735 млн. лв. през 2017 г., което е скок от 6 на сто. \r\nОще по-черна започва да изглежда картинката в \"БДЖ-Пътнически превози\" когато се посочи, че на практика държавната субсидия от 175 млн. лв. годишно съставлява вече над 75% от общите приходи на компанията. Следователно излиза, че българската държава плаща на свое дружество, за да го държи над тинята, и то с официалния мотив, че уж извършвало \"социални превози\". \r\nНа практика пътническите композиции на компанията през последните години са съставени само от по един локомотив и един вагон, в който освен влаковата бригада, рядко можеш да видиш по 2-3 пенсионери или студенти. И причината за това не са само остарелите и неподдържани вагони. Основната причина за постоянно намаляващия брой на пътниците е фактът, че през последните години \"БДЖ-Пътнически превози\" се превърна в компания за \"случаен\" транспорт - нейните потенциални пътници не знаят нито кога ще потеглят, нито дали изобщо ще стигнат там, закъдето пътуват. \r\nСпоред дългогодишни железничари, основната причина за трагичното състояние на \"БДЖ - Пътнически превози\" трябва да се търси в управленските решения на зам.-министъра на транспорта Велик Занчев, който до неотдавна беше и председател на борда на \"Холдинг БДЖ\". Според тях именно негови назначения били последните двама управители на \"БДЖ-Пътнически превози\" - Димитър Костадинов и Пламен Пешаров, под чието ръководство компанията продължи да затъва. При това най-големият парадокс е, че благодарение на държавната субсидия от 175 млн. лв. за т. нар. \"социални превози\" плюс капиталовия трансфер дружеството разполага с много пари, но не обявява обществени поръчки и не прави ремонти на локомотивите и вагоните - нещо, което влошава и без това некачествената транспортна услуга и отблъсква и пътниците й. \r\nТова, коментират железничари, била и една от причините за нескончаемите конфликти между зам.-министър Велик Занчев и вече бившия шеф на \"Холдинг БДЖ\" Владимир Владимиров, които, според злите езици, стигали и до батални сцени. Белчо Цанев   285 млн. лева дължи \r\nхолдингът на държавата Близо 285 млн. лв. дължи \"Холдинг БДЖ\" на държавата към края на 2018 г. 195 млн. от тях са временна безлихвена държавна помощ, отпусната на три пъти от финансовото министерство на холдинга, за да изплати задълженията си към кредиторите по втория облигационен заем. Поради систематичното непогасяване на дълга, в края на 2014 г. той беше обявен за предсрочно изискуем. След многократни отлагания миналата година от бюджета на БДЖ бяха отпуснати на 62 млн. лв., в началото на тази - още 30 млн. лв., а през юли - допълнително други 103 млн. лева. \r\nПадежът на първите 62 млн. лв. беше 31 декември 2018 г., но правителството взе решение да го отложи до края на 2019 г. с мотива, че беше удължен срокът на процедурата за отдаване на концесия на Летище София, откъдето се чакат сериозни постъпления за изплащането на дълга на БДЖ. Падежът на останалите 133 млн. лв. е краят на 2020 г. \r\nОще близо 90 млн. лв. \"Холдинг БДЖ\" дължи за неплатени инфраструктурни такси на НКЖИ. Белчо Цанев", "date": "2018.12.17", "title": "И Ричард Брансън няма да  се справи с батака в БДЖ"}
{"url": "https://www.standartnews.com/regionalni/pikt-na-gripa-shche-bde-okolo-i-sled-praznitsite-380878.html", "text": " Макар и закъснял с около две седмици, грипът и тази година се очаква да достигне високи стойности като брой на заболелите. Вероятно пикът ще бъде по време на коледните и новогодишните празници и още повече след Нова година, когато всички се завърнат в училище и на работните си места. Това прогнозира тази сутрин в ефира на Радио Стара Загора д-р Ангел Кунчев, главен санитарен здравен инспектор на България. \r\n ", "date": "2018.12.17", "title": "Пикът на грипа ще бъде около и след празниците"}
{"url": "https://www.standartnews.com/biznes/140-khalbi-bira-godishno-konsumirame-v-evrosyuza-380919.html", "text": "Средно 140 са халбите, консумирани на глава от населението в ЕС през 2017 г., съобщават от Съюза на пивоварите в България по повод последния доклад на Пивоварите на Европа за бирения сектор. Продължава да расте и броят на пивоварните на континента, като през 2017 г. те са 9450, а сега - в края на 2018 г., вече надхвърлят 10 700, от които близо 6000 са микропивоварни с годишно производство под 1000 хектолитра бира. Статистиката на Пивоварите на Европа показва, че по веригата \"от зърното до халбата\" през 2017 г. в Европа пивоварите са генерирали около 2,3 млн. работни места във всички свързани сектори, като директно заетите в производството на бира са около 124 470 души. Страните от ЕС събират близо 42 млрд. евро под формата на данъци от пивоварната индустрия, включително 10,9 млрд. от акцизи върху бирата. Производството на бира в Европейския съюз се е увеличило с близо 2 млн. хектолитра до 396 млн. хектолитра за 2017 г. С производство от 93 млн. хектолитра Германия е водещият пивопроизводител в Европа, следвана от Великобритания и Полша - и двете с производство от по 40 млн. хектолитра. В България през последните три години производството на бира ежегодно надхвърля 5 млн. хектолитра, а броят на пивоварните от 16 нараства на 24. Европейската бира се радва на голям интерес в цял свят и много страни членки увеличават износа си. 87 млн. хектолитра от бирата, произвеждана в ЕС, се изнася в 123 държави. Белгия и Германия са най-големите износители на бира в Европа. Всяка от тях изнася по 15 млн. хектолитра, от които една трета са за държави извън ЕС. Безалкохолните бири и бирите с ниско съдържание на алкохол в момента представляват 6% от пазара на бира в Европейския съюз. Това показва, че балансираният и по-здравословен начин на живот се радва на нарастваща популярност сред потребителите, посочват от Съюза на пивоварите. Проучване, проведено през 2018 г. в 12 държави от ЕС от агенцията Reputation Institute, показва, че за близо половината от анкетираните, умерената употреба на алкохол е част от консуматорската им култура или начин на живот и те оценяват високо иновативните опции за нискоалкохолни и безалкохолни бири, които пивоварните все по-често предлагат. На почти 100% от произвежданите в България бири пивоварните публикуват списък на съставките на съответните марки, както и енергийната им стойност, посочва Ивана Радомирова - изпълнителен директор на Съюза на пивоварите в България.", "date": "2018.12.17", "title": "140 халби бира годишно консумираме в Евросъюза"}
{"url": "https://www.standartnews.com/biznes/prodavat-e-vinetki-prez-sayta-bgtollbg-i-terminali-380917.html", "text": "Директорът на \"Националното ТОЛ управление\" Антон Антонов съобщи пред журналисти, че от днес вече можем да си купим електронни винетки през сайта bgtoll.bg, през мобилно приложение \"bgtoll\" и през терминали за самотаксуване. Експертът към Агенция \"Пътна инфраструктура\" проф. Олег Асенов обясни стъпките за покупка на електронна винетка през сайта. Първо трябва да изберем държава, в която е регистрирано превозното средство, след това се въвежда регистрационният номер, следва избор на период на валидност на винетката - например 1 януари 2019 г, и системата автоматично изчислява на потребителя кой е крайният момент на валидността на винетката. Има възможност по желание да се въведе електронната ни поща, на която да получим обратната разписка за купената винетка, която ни служи само за информация и не е нужно да я носим със себе си, за да я показваме на съответните органи. Проф. Олег Асенов напомни, че винетката е анонимен продукт и не се изисква персонализация на нищо друго освен регистрационния номер на автомобила. Последната стъпка е да изберем метод за плащане - например чрез дебитна или кредитна карта. Резултатът от транзакцията е идентификационен номер на винетката, на типа на превозното средство, държавата, регистрационния номер, периода на валидност. Клиентът отново има възможност да заяви електронния си адрес, на който системата да му прати съответна разписка или да я запази в компютъра си. До пет минути след този процес на покупка през сайта винетка влиза в централната компонента на тол системата, а ние като потребители за собствена сигурност през сайта можем да проверим дали тя е валидна. Така електронната ни винетка вече е разпозната и за правоприлагащите органи. Мобилното приложение \"bgtoll\" дава подобна функционалност като на сайта и през него също плащането може да стане с дебитни и кредитни карти. При грешка по време на покупката на електронна винетка във всички областни пътни управления има центрове за обслужване на клиентите, където се дава писмена молба в свободен текст с обяснение на ситуацията и с искане да ни бъде възстановена сумата. Ако потребителят има разпечатана от системата разписка, това ще му помогне за по-бързото разрешаване на случая, коментираха от АПИ. Електронна винетка ще може да се купи и в търговски обекти, като има заявен интерес дори и в малки населени места, където ще има пунктове и на гише ще можем да кажем номера на автомобила и какъв вид винетка искаме, а след това ще бъдем обслужени от продавача през електронната система. На сайта bgtoll.bg ще има информация за това къде са разположени терминалите за самотаксуване, като вече над сто такива има в крайпътни търговски обекти, както и за разположението на пунктовете за продажба. От агенцията напомниха, че хората с валидна хартиена винетка нямат задължение да я преобразуват в електронна. Предвижда се от началото на следващата година 650 тол полицаи в 105 специализирани коли да контролират на три смени дали пътуваме по републиканските пътища с платени винетки. В контрола ще се включи и Агенция \"Митници\" на изходните трасета на страната, защото целта е да се прихване и транзитното преминаване.", "date": "2018.12.17", "title": "Продават е-винетки през сайта bgtoll.bg и терминали"}
{"url": "https://www.standartnews.com/regionalni/kitaytsi-prouchvat-vzmozhnostta-za-investitsii-v-silistra-380886.html", "text": "Китайска делегация пристигна в Силистра, за да проучи възможностите за инвестиции в региона. Групата от град Нинджбо се ръководи от заместник генералния секретар на народния конгрес там Ли Йетинг, съобщиха от кметството в крайдунавския град. Гостите от Далечния Изток проучват условията за бизнес в пограничната зона, като интересът им е насочен към екологията, транспорта и инфрастуктурата, стана ясно след срещата  на китайците с кмета на Силистра доктор Юлиян Найденов. Град Нинджо се намира в провинция Джъндзян на брега на Източнокитайко море на 220 километра  от Шанхай и в  него живеят 3 млн. души.Жителите на района около града достигат 7 милиона. Посещението на делегацията от Китай в Силистра е първата визита на представители  на далекоизточната държава  в града, след като през май тази година кметът доктор Найденов, който участва в Международната среща на кметовете  в град Джангджоу, представи крайдунавския град като  място, подходщо  за инвестиции.", "date": "2018.12.17", "title": "Китайци проучват възможността за инвестиции в Силистра"}
{"url": "https://www.standartnews.com/biznes/pusnakha-magistrala-struma-mezhdu-kresna-i-sandanski-380902.html", "text": "В изпълнение на програмата на правителството и на приоритетите, които сме си поставили, АМ „Струма“ „порасна“ с 24 км, заяви министърът на регионалното развитие и благоустройството Петя Аврамова при откриването на новоизградения участък. На церемонията присъстваха народни представители, министърът на транспорта, информационните технологии и съобщенията Росен Желязков и кметове. Министър Аврамова връчи разрешението за ползване на участъка на председателя на Управителния съвет на Агенция „Пътна инфраструктура“ инж. Светослав Глосов. Тя отбеляза, че така се дава шанс на всички български граждани, гостите на страната и транзитно преминаващите да пътуват безопасно по него. Регионалният министър информира, че в отсечката на АМ „Струма“ от Кресна до Сандански са изградени 25 големи съоръжения, 3 пътни възела и 4 площадки за отдих със санитарни помещения и ТИР паркинги. В бъдеще на тях ще могат да бъдат изградени заведения за хранене и бензиностанции. Петя Аврамова благодари на строителите за положените усилия, които дадоха възможност за ползването на участъка пет месеца предсрочно, на Агенция „Пътна инфраструктура“ за доброто администриране на процеса и на Министерството на транспорта, информационните технологии и съобщенията за работата в партньорство при доизграждането на АМ „Струма“. За нас е важно и Северна България да има магистрала, така че средствата, които бяха отпуснати преди няколко дни в размер на 1,35 млрд. лева за изграждане на участък от АМ „Хемус“ са важни. Ще продължаваме да работим за вертикалните отсечки, за скоростния път „Видин – Ботевград“, защото видяхме, че АМ „Тракия“ даде тласък на развитието на Южна България, заяви министър Аврамова. Регионалният министър съобщи, че изпълнението на отсечката от магистрала „Струма“ между Благоевград и Крупник е на 40%. В ход са тръжните процедури за участъка през Кресненското дефиле. Има избрани изпълнители за участъците преди и след тунел „Железница“. Очаква се в скоро време да може да се сключи договор и за самото съоръжение. Работи се усилено, с темпове, които трябва да са по-големи, защото ползваме средства от Оперативна програма „Транспорт и транспортна инфраструктура“. С Министерството на транспорта, информационните технологии и съобщенията работим като добър екип, каза Петя Аврамова пред представители на медиите. Председателят на УС на АПИ инж. Глосов изрази очакване комисията, която ще оценява офертите на участниците в процедурата за избор на изпълнител на участъка през Кресненското дефиле да си свърши работата добре и бързо, така че да няма обжалвания. Има 6 месеца срок за проектиране. След това ще започне строителството. Надяваме се това да стане следващата година, така че до края на 2023 г. да бъде завършена цялата магистрала, каза още той. Министърът на транспорта, информационните технологии и съобщенията Росен Желязков каза, че е налице пълно доверие, като е необходимо мобилизиране на усилията, така че 2023 г. да се пътува от София до границата с Гърция за час и половина.   Участъкът Кресна – Сандански е част от проекта: АМ „Струма“ - лот 3.1, лот 3.3 и тунел „Железница“. Той се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020. С изграждането и на тази отсечка от Кресна до българо-гръцката граница при Кулата ще се пътува по магистрален път, с което се повишава безопасността, удобството при пътуване и се намалява времето за път. В изграждането на участъка са положени над 300 хил. т асфалт и са монтирани 95 км мантинели от най-висок клас. В отсечката има 3 пътни възела - „Кресна“, „Струмяни“ и „Сандански“, 25 големи съоръжения - мостове, виадукт, надлез над ж. п. линията София – Кулата, селскостопански подлези и надлези. Изградени са и 4 площадки за отдих с цялостната инфраструктура, включваща паркинги, водоснабдяване, канализация, пречиствателна станция за битови отпадни води и каломаслоуловители за дъждовната канализация. За първи път на площадките има всичко необходимо както за отдих, така и за извършването на търговска дейност от жителите на региона. При пътен възел „Кресна“ ще се осъществява връзката на новото трасе на АМ „Струма“ с първокласния път I-1/Е-79 София - Кулата. Пътен възел „Струмяни“ е пресечната точка на магистралата с третокласния път III-1081 Струмяни – Берово и осигурява достъпа на жителите от Струмяни, Микрево и още 19 малки населени места в община Струмяни до автомагистралата. Пътен възел „Сандански“ е в индустриалната зона на града и ще е основната транспортна артерия към него, както и към всички 54 населени места от общината. За първи път в проект за строителство на автомагистрален участък е изградена „Интелигентна транспортна система”, включваща станции за броене и управление на трафика, видео наблюдение, измерване на теглото на превозните средства и метеорологично наблюдение. Камери за видеонаблюдение са разположени на пътните възли „Сандански“ и „Струмяни“, както и в зоните за отдих. Диспечери от контролния център ще следят случващото се на пътя и при необходимост ще пренасочват трафика чрез пътни знаци с възможност за дистанционно изменение. Монтирани са информационни табла. На четири места са инсталирани преброителни пунктове на трафика, а на две са разположени пътни станции за измерване на теглото на превозното средство в движение. В участъка има и две метеорологични станции, които ще отчитат температурата и влажността на въздуха, типа и количеството на валежите, видимостта на пътя, скорост и посока на вятъра, дебелина на водния слой върху асфалта, точка на замръзване на пътната настилка в зависимост от третирането с луга и други химикали, температурата на повърхността на пътя и 5 см под асфалта. Данните ще дават възможност да се прогнозира кога може да настъпи заскрежаване, заснежаване или заледяване и снегопочистващите фирми ще се информират за необходимостта от обработване на пътната настилка. За опазване на биоразнообразието в района са направени пътеки за влечуги, които преминават през водостоците. Изградена е и плътна ограда с обща дължина 17 км, която насочва влечугите към предвидените специално за тях проходи под трасето. Изпълнител на лот 3.3 е Консорциум „Струма Лот 3.3“. Стойността на договора е 280 947 614,4 лв. с ДДС. Строителният надзор е на „Пътинвестинженеринг“ ЕООД. Техният договор е за 3 597 793,54 лв. с ДДС. Дължината на АМ „Струма“ от Даскалово до границата с Гърция е 150 км. Магистралата е част от коридор „Ориент/Източно Средиземноморие“, свързващ Видин с Кулата, и по нея преминава трафикът за Гърция. Направлението се използва като най-кратък маршрут между Западна, Централна Европа и Бяло море, а също и като връзка на Европа с Азия. Със средства от ОП „Транспорт“ 2017-2013 са изградени общо 69 км от АМ „Струма“ в отсечките Долна Диканя - Дупница /16,78 км/, Дупница - Благоевград /37,48 км/ и Сандански - Кулата /14,7 км/. С финансиране от ОП „Транспорт и транспортна инфраструктура“ 2014-2020 продължава строителството и на останалата част от трасето.", "date": "2018.12.17", "title": "Пуснаха магистрала Струма между Кресна и Сандански"}
{"url": "https://www.standartnews.com/biznes/evrokomisar-ne-mozhete-da-izbegnete-globata-zaradi-bekh-380920.html", "text": "България, дори да обжалва днешното решение на Европейската комисия за глоба заради поведението на Българския енергиен холдинг (БЕХ) в областта на търговията с газ, ще трябва да плати. Това уточни еврокомисарят по въпросите на конкуренцията Маргрете Вестагер пред български журналисти в Брюксел. Тя отбеляза, че глобата е наложена заради отказ на БЕХ от 2010 до 2015 г. да осигури достъп за други доставчици до газопроводите и хранилищата за газ в нашата страна. По думите й, запазването на целия капацитет на инфраструктурата не е било необходимо, но така други дружества не са можели да внасят газ или са били затруднени да съхраняват горивото. \"Затова преценихме за необходимо да наложим глоба. Щяхме да се радваме да постигнем споразумение, но не беше възможно, макар да опитвахме в продължение на три години. Предложихме споразумение, но се оказа много трудно. Можеше да постигнем чувствително намаляване на глобата. Оказа се невъзможно, защото Народното събрание взе решение в обратната посока\", поясни еврокомисарят. Дори решението на ЕК да бъде обжалвано, глобата пак трябва да бъде платена. Ако глобата това не стане, случаят ще бъде предаден на Съда на ЕС и той ще определи какво да се направи, за да бъде платена. Възможно е съдът да постанови всекидневна глоба до плащането на определената от ЕК глоба, обясни еврокомисарят.", "date": "2018.12.17", "title": "Еврокомисар: Не можете да избегнете глобата заради БЕХ"}
{"url": "https://www.standartnews.com/regionalni/uchenitsi-ot-tutrakan-posreshchat-koleda-s-aktsiya-dobrotvortsi-380888.html", "text": "Кампания „Добротворци”  стартира в училище „Христо Ботев” в Тутракан. Инициативата е на ученическия съвет в средното училище и  се провежда   в навечерието на Коледа, за да  се популяризира благотворителността и дарителството сред младите хора, обясниха  организаторите. Акциите на добротворците ще преминат на три етапа.  Първата част „Коледно  чудо” изисква от  младите хора  да изработят  ръчни  уникати с благотворителна цел. Във втората част „ Жълти стотинки”   сувенирите и артпродуктите ще бъдат пуснати на разпродажба, средствата от която ще се дарят на абитуриенти сираци и от социално слаби семейства. Цялото училище се включва и в националната акция  „Аз Вярвам и Помагам!” . Децата ще предадат за рециклиране пластмасови капачки,  а със средствата от  дадените за  преработка отпадъци ще се дарят за купуване на кувьози за недоносени бебета.", "date": "2018.12.17", "title": "Ученици от Тутракан посрещат Коледа с акция „Добротворци”"}
{"url": "https://www.standartnews.com/sport/dnes-teglyat-zhrebiya-za-eliminatsiite-v-shampionskata-liga-380873.html", "text": "Жребият за Топ 16 в Шампионската лига предстои днес. В Нион от 13 часа ще бъдат определени осминафиналните двойки в най-престижния европейски клубен турнир по футбол. Поставените отбори преди жребия са: Барселона, Байерн Мюнхен, Борусия Дортмунд, Ювентус, Манчестър Сити, Пари Сен Жермен, Порто и Реал Мадрид. Непоставените са: Аякс, Атлетико Мадрид, Ливърпул, Олимпик Лион, Манчестър Юнайтед, Рома, Шалке 04 и Тотнъм. При жребия ще бъдат разминати отбори, които са били в една и съща група или са от една държава. Датите за осминафиналите са 12/13 февруари и 19/20 февруари за първите срещи и 5/6 март и 12/13 март за реваншите. Финалът ще се играе на 1 юни 2019-а година в Мадрид, Испания. От 14,00 ч в ще бъде изтеглен и жребият за 1/16-финалите в турнира Лига Европа, където също няма българско участие. Финалът ще се проведе на 29 май в Баку, Азербайджан.  ", "date": "2018.12.17", "title": "Днес теглят жребия за елиминациите в Шампионската лига"}
{"url": "https://www.standartnews.com/regionalni/kolednata-trapeza-na-evropa-sbra-45-000-lv-380932.html", "text": "Дарителска вечер \"Коледна трапеза на обединена Европа\" в Стара Загора събра 45 000 лв, съобщиха днес организаторите от Обществен дарителски фонд. По традиция техни партньори бяха множество неправителствени организации: Агенция за регионално икономическо развитие, Европа Директно, Граждански клуб ЛИПА, ротари и Лайънс-клубовете в града, Търговско-промишлената палата,професионална гимназия по облекло и хранене „Райна Княгиня”. \r\nДарителската вечер уважиха над 120 гости от средите на бизнеса и обществения живот на Стара Загора.  \r\nТази година бяха представени 9 граждански проекта. Средства за тяхната реализация се набират по модела „Дарителски кръг”, който вече се налага като традиционен метод за дарителство в Града на липите. Голяма част от проектите са насочени към децата и младите хора на Стара Загора като \"Мисия здрави деца на Ротари клуб - Берое, \"Бъдеще без агресия на Зонта клуб\", „Играй с приятели офлайн“ – на Лайънс клуб - Августа, \"Планирано майчинство-сбъдната мечта и отговорност\" на Инер Уил КлуБ - Берое и др.  \r\nСред големите дарители на вечерта бяха Фондация „Христофор Бунарджиев”, „Средна гора” АД и Холдинг „Загора”. Гостите аплодираха чудесното изпълнение на младия саксофонист Добромир Добрев от националното училище по музика и сценични изкуства „Христина Морфова” бе чудесн . Той е един от младите дарования, включени в миналогидшиня проект „Създаване на среда за развитие на музикални таланти” на Лайънс клуб \r\nФото - Обществен дарителски фонд", "date": "2018.12.17", "title": "Коледната трапеза на Европа събра 45 000 лв"}
{"url": "https://www.standartnews.com/sport/zhrebiyat-za-shampionskata-liga-otredi-real-madrid-ayaks-380897.html", "text": "Преди малко в Ниов бе изтеглен жребият за осминафиналите на Шампионската лига по футбол. Шампионът Реал (Мадрид) ще играе срещу Аякс в сблъсък между отбори с общо 17 титли в турнира. Белия балет е гост в първата среща през февруари 2019 година. С голям заряд е и двубоят между Ливърпул и Байерн, където първата среща е на \"Анфилд\". Шалке (Германия) – Манчестър Сити (Англия) \r\nАтлетико М (Испания) – Ювентус (Италия) \r\nМанчестър Юнайтед (Англия) – Пари Сен Жермен (Франция) \r\nТотнъм (Англия) – Борусия Д (Германия) \r\nЛион (Франция) – Барселона (Испания) \r\nРома (Италия) – Порто (Португалия) \r\nАякс (Холандия) – Реал М (Испания) \r\nЛивърпул (Англия) – Байерн (Германия). Първите мачове ще се изиграят на 12, 13, 19 и 20 февруари, докато реваншите са насрочени за 5, 6, 12 и 13 март. \r\nЖребият за четвъртфиналите и полуфиналите на турнира ще се теглят на 15 март. Финалът на Шампионската лига през този сезон ще се играе на 1 юни на стадион \"Уанда Метрополитано\" в Мадрид. ", "date": "2018.12.17", "title": "Жребият за Шампионската лига отреди: Реал Мадрид - Аякс"}
{"url": "https://www.standartnews.com/regionalni/burgaski-kompleks-ss-sobstvena-programa-za-chng-380887.html", "text": "Бургаският комплекс \"Меден рудник\" ще посрещне 2019 - та с пъстър новогодишен концерт. Музикалният спектакъл започва в 22,30 часа в новогодишната нощ в градинката до средното училище \"Петко Росен\". \r\n За доброто настроение на жителите на комплекса на сцената ще се погрижата куп местни поп-звезди и изпълнители на народни песни -  Петя Методиева, Лидия Стаматова, VessoU, група Four, Лазар Налбантов и оркестър \"Жарава\" с ръководител Петко Янгьозов. \r\n Новогодишният концерт се организира от община Бургас и е част от събитията в културния календар, с които се насърчават изявата на местни таланти и се съхраняват старите традиции. \r\n Тази година комплекс \"Меден рудник\" има и своя коледна елха, която създава празнично настроение за съкварталците. В близост до нея е разположена къщичка с празнично осветление, на фона на която всеки ще може да запечата в снимка моментите от посрещането на коледните и новогодишни празници. \r\nФото- Радио Бургас \r\n ", "date": "2018.12.17", "title": "Бургаски комплекс със собствена програма за ЧНГ"}
{"url": "https://www.standartnews.com/sport/stoychev-iska-otnovo-da-raboti-v-italiya-380869.html", "text": "Българският волейболен специалист Радостин Стойчев се надява отново да започне работа в Италия. През миланото лято Стойчев стана спортен директор на полския Сточня (Шчечин), клубът фалира. \r\n\"Надявам се скоро да се завърна в Италия. Това е най-силното волейболно първенство в света. Да работя в Суперлигата е много стимулиращо, но обмислям и други възможности. Не съм решил дали да започна работа още през този сезон, или да изчакам следващия\", коментира Стойчев. \r\nВ кариерата си на Апенините той е работил в Модена и в Тренто, с който постига най-големите си успехи като треньор, като печели четири пъти титлата на Италия, три пъти националната купа, три пъти Шампионската лига и четири пъти Световното клубно първенство. ", "date": "2018.12.17", "title": "Стойчев иска отново да работи в Италия"}
{"url": "https://www.standartnews.com/sport/vtoro-zlato-za-blgariya-ot-svetovnata-karate-liga-380879.html", "text": "България спечели още един златен медал на Световната младежка карате лига във Венеция. В последния ден на турнира представителката на КК \r\nНикон Теодора Цанева грабна титлата с огромна преднина пред съперничките при момичета до 14 г. в категория 47 кг. \r\nПреди няколко дни и Ивана Каменова завоюва златен медал, като изигра 6 мача без да допусне да й бъде отбелязана оценка. Така представителите на \r\nКК Никон се завръщат с две титли и много добро представяне в плюс категория при младежите на Роберто Петров, който изигра 5 срещи, но \r\nмалко не му дстигна да се бори за медалите. В надпреварата участват 70 държави и около 3500 участника. \r\n„Това беше последното голямо състезание за 2018 г. Завършваме годината задоволително и с това класиране даваме сериозна заявка за Олимпийските \r\nигри,“ заяви Николай Цанев, треньор на КК Никон. ", "date": "2018.12.17", "title": "Второ злато за България от Световната карате лига"}
{"url": "https://www.standartnews.com/sport/von-se-vrshcha-na-pistata-prez-yanuari-380901.html", "text": "Лидерката по победи в Световната купа по ски при жените Линдзи Вон се надява да се върне на пистата през януари. Според Пол Кристофич скиорката се възстановява успешна след контузията, която получи при падане по време на тренировка на 19 ноември. Вон в момента се възстановяна от хипер-разтежение и увеличаване на колянна връзка, след като пострада при падане на тренировка на 19 ноември. Освен това при същото падане има натъртвания на няколко стави, след като се оплете в предпазната мрежа.  За момента не е ясно дали от самото начало на януари тя ще се състезава или ще тренира и през този месец, след което ще се върне на пистата. Серията от състезания за скиорите алпийци през януари старнира на 12-13 януари в Санкт Антон, след което продължава в Кортина д'Ампецо (Италия) и Гармиш Партенкирхен (Германия). И това дори е по-вероятно, тъй като Линдзи Вон все още не е подновила тренировки на сняг. \r\n\"В момента Вон прави рехабилитация, тренира на пътеката, във фитнеса, кондиционна работа. Кога ще излезе на снега зависи единствено как ще се чувства\", добави Кристофич. \r\nВ началотго на сезона Линдзи обяви, че смята това да й бъде последния сезон в активния спорт. Заради контузията и невъзможността все още да стартира тя обяви наскоро, че може и да продължи да кара състезателно и през следващия сезон. В момента Вон има 82 победи за Световната купа.", "date": "2018.12.17", "title": "Вон се връща на пистата през януари"}
{"url": "https://www.standartnews.com/sport/slaviya-se-razdelya-s-desek-bek-380914.html", "text": "Бившият защитник на Левски Сашо Александров подсилва ЦСКА 1948. Бранителят е решил да напусне Славия и да премине в клуба от Втора лига. Алвеша повече няма да играе за \"белите\", обяви президентът на клуба Венцеслав Стефанов.  \r\n32-годишният Александров е получил по-добро предложение от \"червените\", заемащи четвъртото място във Втора лига. Сашо Алвеша ще се събере в ЦСКА 1948 с други двама бивши левскари - Мариян Огнянов и Богомил Дяков. \r\nАлександров беше част от Славия през последната почти година, в която спечели Купата на България. През миналата зима той премина при \"белите\", след като се раздели с Етър. Toзи сезон защитникът записа 14 мача в Първа лига.", "date": "2018.12.17", "title": "Славия се разделя с десек бек"}
{"url": "https://www.standartnews.com/biznes/zhirardeli-az-sm-sobstvenikt-na-yulen-380925.html", "text": "Министрите на околната среда и водите Нено Димов, на туризма Николина Ангелкова и на икономиката Емил Караниколов се срещнаха с днес с 5-кратният носител на Световната купа в ските и почетен жител на Банско Марк Жирардели в Министерството на околната среда и водите във връзка с развитието на ски зона Банско. Марк Жирардели беше придружен от адвокатите на „Юлен“ АД. На срещата бяха обсъдени концесионния договор за ски зона Банско и необходимостта от изграждане на втори кабинков лифт в курорта. Министър Димов обясни на Марк Жирардели, че в момента се водят преговори за изменение и допълнение на договора за предоставяне на концесия с „Юлен“ АД, за което е упълномощен от Министерския съвет. С промяната се цели да бъдат изчистени неяснотите с границите на концесионната територия на ски зона Банско, както и да се промени и увеличи концесионното възнаграждение. Беше обсъдена също необходимостта от залагане в договора на санкции при нарушение на екологичното законодателство. На срещата беше поставен въпросът за собствеността на „Юлен“ АД. Във връзка с обществения интерес и в името на развитието на курорта Банско, Марк Жирардели представи пред министрите оригинални документи, удостоверяващи, че притежава 100% от собствеността на \"Такс сървисиз лимитед\", която компания е мажоритарен собственик на „Юлен“ АД. Той каза, че е упълномощил мениджмънта на „Юлен“ АД да водят преговори по поставените теми и да се намерят решения с цел бъдещото развитие на Банско. Всички участници в срещата категорично заявиха, че зимният туризъм има бъдеще в България и трябва да се развива.", "date": "2018.12.17", "title": "Жирардели: Аз съм собственикът на \"Юлен\""}
{"url": "https://www.standartnews.com/sport/zlatinski-se-zavrshcha-v-loko-plovdiv-380916.html", "text": "Бившият национал на България Христо Златински е пред завръщане у нас. Полузащитникът ще подсили Локомотив Пловдив, с който направи множество силни мачове в началото на кариерата си. Има една малка подробност обаче. Ветеранът, който след по-малко от месец навършва 34 години, ще заиграе на \"Лаута\" от началото на следващия сезон. Причината е, че не може да играе за друг отбор до края на този сезон. Златински започна сезона в Университатя Крайова, преди да отиде в гранда Стяуа, който сега носи името ФКСБ. И тъй като не може да облече екипа на трети тим в рамките на един сезон, ще почива до лятото. Освен ако не иска да остане в Букурещ и да тренира за здраве, защото лично босът на клуба Джиджи Бекали обяви, че ще направи всичко възможно да го освободи.  \r\nХалфът има договор до края на кампанията. Изданието обяви, че заплатата му е 10 хил. евро на месец, а собственикът ще се опита да уреди някаква неустойка, за да прекрати контракта му предсрочно. ", "date": "2018.12.17", "title": "Златински се завръща в Локо Пловдив"}
{"url": "https://www.standartnews.com/sport/shumakher-e-pokazal-podobrenie-380915.html", "text": "Михаел Шумахер е показал подобрение при възстановяването си и вече не е прикован за леглото, твърдят последните информации за състоянието на бившия пилот от Формула 1. \r\nНа 29-и декември ще станат точно пет години от инцидента, при който Шумахер пострада по време на ски ваканцията си и претърпя мозъчни травми. \r\nПоследните информации обаче сочат, че легендарният пилот вече не е прикован за леглото, благодарение и на интензивната рехабилитация, за която семейството му праща по 50 хиляди паунда на седмица, пише The \"MailOnline\". Михаел Шумахер ще навърши 50 години на 3-и януари.", "date": "2018.12.17", "title": "Шумахер е показал подобрение"}
{"url": "https://www.standartnews.com/sport/svettsite-se-cherpyat-s-bira-za-uspekh-nad-arsenal-380918.html", "text": "Новият мениджър на Саутхямптън Ралф Хазенхютъл постигна първа победа начело на \"светците\". Австрийският специалист доведе своя тим до 3:2 над Арсенал, който не бе губил в цели 22 поредни мача. След двубоя Хазенхютъл призова ръководството на Саутхямптън да продължи неговото въведение, а именно - безплатна бира за феновете със сезонни карти. \"Не пия бира много често, но това беше перфектната първа стъпка, която ни помогна. Чувал съм, че когато нещо работи, не го променяш\", каза специалистът. Ралф Хазенхютъл навлезе на терена след края на мача, който неговите момчета спечелиха, за което му бяха повдигнати обвинения от Футболната асоциация на Англия. \"Това исках да почувствам, когато дойдох във Висшата лига. Тази атмосфера след мача, да празнуваш при такава атмосфера, това очаквах, когато дойдох тук. Съставът ми работеше на терена, както един отбор трябва да го прави. Все още сме в опасност от изпадане, но това беше много важна първа стъпка\", завърши мениджърът, който през миналия сезон водеше германския Лайпциг.", "date": "2018.12.17", "title": "\"Светците\" се черпят с бира за успех над Арсенал"}
{"url": "https://www.standartnews.com/sport/ministr-kralev-otkri-obnovenite-atleticheski-pisti-v-plovdiv-380908.html", "text": "Министърът на младежта и спорта Красен Кралев, кметът на Пловдив Иван Тотев, областният управител Здравко Димитров и заместник-кметът Георги Титюков откриха обновените закрити писти за лека атлетика в града, на които тренират Габриела Петрова и Александра Начева. Ремонтът на пистата на Спортен клуб по лека атлетика „Ботев Пловдив“, на която подготовка води групата на треньора Стойко Цонов, част от която е шампионката от младежките олимпийски игри Александра Начева е на стойност 139 000 лв. с ДДС, осигурени от ММС. Залата е с нова писта, реновирани скочища за хоризонтални скокове и овчарски скок, както и разчертаване на новата писта. Ремонтът на залата на ССК по лека атлетика \"Локомотив“ – Пловдив, в която се готвят спортист №1 на България за 2015 г. Габриела Петрова и треньорът й Атанас Атанасов, беше извършен на два етапа, като стойността му е 525 000 лв. „Много съм щастлив, че днес откриваме двете закрити писти за лека атлетика в Пловдив. Това е един проект, който започнахме преди повече от година със залата на „Локомотив“, която беше в много лошо състояние. Доволен съм, защото Пловдив е столица на българската лека атлетика и заслужава да има закрити писти за зимна подготовка, така че когато правим нещо за Пловдив, го правим за цялата българска атлетика. Защото без да имаш нормални закрити зали, няма как да очакваш от атлетите да затворят пълния цикъл на подготовка през годината“, заяви Кралев. Министърът допълни, че в момента се работи по реновирането на закритата писта в Кюстендил. Предстои ремонт на кръговата закрита писта в Добрич. Направено беше отопление на пистата в Сливен. Изцяло ремонтирана беше „Асикс Арена“. Предстои ремонт на стадион „Академик“ в София, който заедно с „Асикс Арена“ ще се превърне в център на леката атлетика. Стойко Цонов и Анатас Атанасов благодариха на Красен Кралев за реновирането на пистите. „Винаги съм много критичен към управляващите. Но в момента не мога да кажа нищо критично, защото през последните 5 години нещата се получават много добре. Не говоря за само за големите зали. Най-големият проблем бяха местата за подготовка. И най-накрая попаднахме на министър, който прецени правилно за какво да се дават пари и това неминуемо ще даде резултат“, каза Цонов. Атанасов пък обяви, че от 20 години отправя молби за ремонт на закритата писта на „Локо“ (Пд). „Нямам думи, с които да изкажа благодарността си. Изключително доволен съм от отношението, което министър Кралев демонстрира към нас. Той беше първият, който откликна на 20-годишните ми молби към кого ли не“, каза Атанас Атанасов. В залата на „Локомотив“ (Пловдив) министър Кралев разгледа и специален уред за подготовка на крака, проектиран от треньора на Ивет Лалова – Роберто Бономи и закупен със съдействието на ММС. „Вярвам, че вече създадохме по-добри условия за подготовка на атлетите. Разбира се, ще продължим и занапред с инвестициите за леката атлетика, защото това е един фундаментален спорт с огромни традиции в България. Излишно е да споменавам какви традиции има атлетиката в Пловдив. Надявам се да имаме още по-силна вълна млади атлети, които да последват пътя на големите български звезди - на Стефка Костадинова, на Атанас Търев и много други, които са гиганти в българския спорт. Пожелавам на пловдивските деца да последват Габриела Петрова и Александра Начева в това, което правят. Защото и двете са наистина феноменални състезателки“, каза още Кралев по време на посещението си в Пловдив. Кметът на града Иван Тотев пък пое ангажимент общината да съдейства за изграждането на съблекални в залата на „Локомотив“ (Пд).", "date": "2018.12.17", "title": "Министър Кралев откри обновените атлетически писти в Пловдив"}
{"url": "https://www.standartnews.com/sport/zhrebiyat-za-liga-evropa-380910.html", "text": "Английският Челси ще играе срещу ФФ Малмьо от Швеция в 1/16-финалите на Лига Европа. Това отреди жребият днес в Нион, Швейцария. В първата среща на 14 февруари лондончани са гости. Виктория Пилзен (Чехия) - Динамо Загреб (Хърватия) \r\nФК Брюж (Белгия) - Ред Бул Залцбург (Австрия) \r\nРапид Виена (Австрия) - Интер Милано (Италия) \r\nСлавия Прага (Чехия) - Генк (Белгия) \r\nФК Краснодар (Русия) - Байер Леверкузен (Германия) \r\nФК Цюрих (Швейцария) - Наполи (Италия) \r\nФФ Малмьо (Швеция) - Челси (Англия) \r\nШахтьор Донецк (Украйна) - Айнтрахт Франкфурт (Германия) \r\nСелтик (Шотландия) - Валенсия (Испания) \r\nРен (Франция) - Бетис (Испания) \r\nОлимпиакос (Гърция) - Динамо Киев (Украйна) \r\nЛацио (Италия) - Севиля (Испания) \r\nФенербахче (Турция) - Зенит СтП (Русия) \r\nСпортинг Лисабон (Португалия) - Виляреал (Испания) \r\nБАТЕ Борисов (Беларус) - Арсенал Лондон (Англия) \r\nГалатасарай (Турция) - Бенфика (Португалия) \r\nПървите мачове са на 14 февруари, а реваншите са на 21-и. Жребият за осминафиналите е на 22-и февруари.", "date": "2018.12.17", "title": "Жребият за Лига Европа"}
