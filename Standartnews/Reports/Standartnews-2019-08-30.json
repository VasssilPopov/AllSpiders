{"url": "https://www.standartnews.com/sport/ludogorets-vleze-v-liga-evropa-400539.html", "text": "Българският шампион Лудогорец се класира за груповата фаза на Лига Европа! Разградчани стигнаха до драматично равенство с Марибор 2:2 в реванша на стадион \"Людски врът\" и след 0:0 в първата среща \"орлите\" полетяха към заветната цел. \r\nФутболистите на треньора Станислав Генчев започнаха агресивно срещата и заслужено дръпнаха в резултата с голове на Марселиньо (17') и Клаудиу Кешерю (26'), който се разписа от дузпа. \r\nПрез втората част играта на разградчани се срина тотално и те допуснаха да бъдат изравнени, като Маркош Тавареш (65'), Руди Ванцаш (72') бяха точни за домакините. Последваха инфарктни минути, в които разградчани стоически удържаха атаките на окрилените домакини и не допуснаха ново попадение. \r\nТака Лудогорец ще изживее нова европейска есен и вече чака жребия за груповата фаза на втория по сила турнир, който ще бъде теглен утре в Монако. \r\n ", "date": "2019.08.29", "title": "Лудогорец влезе в Лига Европа"}
{"url": "https://www.standartnews.com/sport/blgarski-uspekh-v-diamantenata-liga-400538.html", "text": "Водещият български атлет Тихомир Иванов спечели престижното трето място в първия си финал на Диамантена лига. Българинът се пребори за класирането си с изравнен личен рекорд за сезона от 230 см на турнира в Цюрих. Възпитаникът на Георги Гетов победи световния шампион Мутаз Баршим (Кат), както и бронзовият медалист от първенството на планетата през 2017 г. Мажд Газал (Сир). Катарецът и сириецът си поделиха десетата позиция с 220 см. Преди Тихомир се наредиха Андри Проценко (Укр) - 232 см, и Брендън Старк (Авл) – 230 см, но без нито една грешка за него до отпадането му на 232 см. Иванов преодоля 230 см от трети опит, още три опита му трябваха и на 224 см, а без грешка премина през 216 см, 220 см и 227 см. Престижното подреждане на Иванов му донесе и чек от $10 000. Проценко завоюва $50 000 и диамант, а за вторият в подреждането Старк наградата е $20 000. „Щастлив съм. Още в началото на сезона, казах, че ще скоча още няколко пъти 230 см и се радвам, че се случи тук, каза Иванов. - Донякъде наистина това състезание е като финал на световно. Баршим не е добре, но останалите ще бъдат в Доха и ще са на финала. Имам още едно състезание – Балканиадата, а след това предстои тренировъчен лагер и пътуваме за Доха. Надяваме да съм здрав.“  ", "date": "2019.08.29", "title": "Български успех в Диамантената лига"}
{"url": "https://standartnews.com/kultura/yubileen-spektakl-na-apoloniya-2019-400474.html", "text": "Започва 35-ото издание на Аполония. Фестивалът ще бъде открит в четвъртък вечер с юбилеен спектакъл на балет „Арабеск”. Празниците на изкуствата ще продължат до 7 септември и ще предложат на публиката повече от 70 събития. В рамките на фестивалната програма ще бъдат показани някои от най-актуалните театрални постановки. Ще има и десетки събития в сферата на музиката, литературата, киното и изобразителното изкуство.", "date": "2019.08.29", "title": "Юбилеен спектакъл на „Аполония 2019”"}
{"url": "https://standartnews.com/kultura/matyu-makkonkhi-stana-profesor-400486.html", "text": "Матю Макконъхи стана професор в Тексаския университет в Остин. От есента актьорът ще води лекции по адаптация на сценарий за голям екран в катедрата „Радио, телевизия и филм“ на колежа „Муди“. Носителят на „Оскар“ работи като гостуващ инструктор в учебното заведение от 2015-а насам. През годините той е канил холивудски звезди като Гари Рос, Даяна Алварес и Ян Деманж за специални лектори в своите часове. За сега не е ясно как новата му академична позиция ще се отрази на актьорската му кариера. Следващият му проект „Sing 2“ – анимация, в която той озвучава героя Коала Бъстър Муун – се очаква да излезе на 2 юли 2021-а, твърдят от „The Hollywood Reporter“. Самият Макконъхи не е коментирал новото си професионално начинание.", "date": "2019.08.29", "title": "Матю Макконъхи стана професор"}
{"url": "https://www.standartnews.com/sport/voleybolistkite-srazikha-i-finlandiya-i-prodlvazhat-na-evro-2019-400520.html", "text": "Националките по волейбол сразиха Финландия с 3:0 (14,21,19) в Анкара и така си осигуриха място в елиминациите на Евро 2019. С две победи и три загуби България завърши на трето място. На осминафиналите на 1 септември в Будапеща момичетата водени от Иван Петков ще играят срещу Азербайджан, който е втория в група С.", "date": "2019.08.29", "title": "Волейболистките сразиха и Финландия и продълважат на Евро 2019"}
{"url": "https://www.standartnews.com/sport/pszh-otkaza-150-mln-evro-i-dvama-ot-barsa-za-neymar-400504.html", "text": "Излязоха и първите информации за последните преговори между Барселона и ПСЖ за трансфера на Неймар. Според RMC финалното предложение на каталунците за техния бивш футболист е било 150 милиона евро, които да бъдат платени на вноски плюс Иван Ракитич и Осман Дембеле.  В крайна сметка обаче парижани са преценили, че въпросната оферта не е достатъчно добра и са отказали с лекота предложението на тима. \r\nПарижани искат да получат поне 220 милиона евро за бразилеца и по принцип отборът предпочита продажба, а не бартери. \r\nОткакто е във Франция Неймар все по-често страда от контузии и това на практика му пречи да покаже огромния си потенциал, но въпреки това през миналата кампания той успя да изиграе 28 мача във всички турнири в които реализира 23 гола и асистира за още 13. От Барса се надяват да финализират преговорите до 2 септември, когато приключва трансферния прозорец в Испания.", "date": "2019.08.29", "title": "ПСЖ отказа 150 млн. евро и двама от Барса за Неймар"}
{"url": "https://www.standartnews.com/sport/tsska-sofiya-vzima-viza-za-proektirane-prez-septemvri-400517.html", "text": "Ръководството на ЦСКА получи уверение от Столична община, че до 15-20 септември ще бъде издадена виза за проектиране на цялостна реконструкция на стадион \"Българска армия\". Това стана ясно след срещата на собствениците на \"червените\" Гриша Ганчев и Юлиян Инджов с главния архитект на София Здравко Здравков. \"След днешната среща на собствениците на клуба Гриша Ганчев и Юлиян Инджов и изпълнителния директор Пламен Марков с главния архитект на столицата г-н Здравко Здравков, искаме да Ви уведомим за следното: ПФК ЦСКА София срещна разбиране от Столична община, която ще съдейства с всички възможни и законови средства за реализирането на мащабните ни инвестиционни намерения и привеждането на стадион \"Българска армия\" във вид, който да отговаря на изискванията на УЕФА за най-висока категория. Имаме уверението и обещанието на главния архитект, че в срок до 15-20 септември ще бъде издадена \"Виза за проектиране на цялостна реконструкция на стадион \"Българска армия\" и ние ще можем да пристъпим към изготвянето на конкретни проекти. Уверени сме, че заедно с държавата и общината и занапред ще работим в една посока, за да има огромната армейска общност наистина стадион, който милионите червени футболни привърженици заслужават\", съобщиха от клуба.", "date": "2019.08.29", "title": "ЦСКА-София взима виза за проектиране през септември"}
{"url": "https://www.standartnews.com/sport/obyavikha-sdiyata-za-vechnoto-derbi-400510.html", "text": "Съдийската комисия към БФС обяви нарядите за предстоящия осми кръг от efbet Лига. Напълно очаквано, най-голям интерес буди назначението за дерби между ЦСКА-София - Левски. Сблъсъкът е поверен на пловдивчанина Георги Кабаков. Негови помощници ще бъдат Мартин Маргаритов и Диян Вълков. Четвърти арбитър ще бъде Ивайло Стоянов, а работата на реферите зорко ще следи Валентин Добрев. Никола Попов пък ще бъде натоварен със задачата да следи за правилата на пловдивското дерби Локомотив - Ботев, което е ден по-рано от 18:00 часа.   ГС: Драгомир Димитров Драганов АС1: Александър Ангелов Атанасов АС2: Димо Дамянов Вълчев 4-ТИ: Георги Милков Гинчев СН: Ичко Лозев Лозев 30 Авг 2019 г. Петък 20:30 ч. ГС: Петър Кирилов Костадинов АС1: Георги Йорданов Дойнов АС2: Красимир Атанасов Атанасов 4-ТИ: Радослав Петров Гидженов СН: Петър Стоянов Петров ГС: Никола Антонов Попов АС1: Мирослав Максимов Иванов АС2: Павлин Цветанов Михайлов 4-ТИ: Волен Валентинов Чинков СН: Мартин Живков Богдев ГС: Станислав Георгиев Тодоров АС1: Мартин Иванов Димитров АС2: Христо Пламенов Хаджийски 4-ТИ: Георги Димитров Давидов СН: Костадин Георгиев Стоичков ГС: Николай Йорданов Колев АС1: Веселин Мишев Добриянов АС2: Драгомир Руменов Милев 4-ТИ: Георги Николов Николов СН: Иван Захариев Вълчев ГС: Георги Николов Кабаков АС1: Мартин Веселинов Маргаритов АС2: Диян Христов Вълков 4-ТИ: Ивайло Иванов Стоянов СН: Валентин Желев Добрев ГС: Владимир Вълков Вълков АС1: Илиян Петров Капарашев АС2: Милен Дончев Арабаджиев 4-ТИ: Неделчо Танчев Гаджалов СН: Йордан Костадинов Иванов", "date": "2019.08.29", "title": "Обявиха съдията за вечното дерби"}
{"url": "https://www.standartnews.com/sport/i-kontuziya-ne-sprya-nole-na-us-open-400505.html", "text": "Световният №1 и защитаващ титлата си от US Open Новак Джокович пребори болките в рамото и спечели с 6:4, 7:6(3), 6:1 срещу аржентинеца Хуан Игнасио Лондеро в мач от втория кръг в Ню Йорк. Сърбинът, който получи специална медицинска помощ за болки в лявото рамо преди началото на срещата на \"Артър Аш\", беше под очевидно напрежение в първия сет. Той дори взе медицински таймаут при 4:3, но се завърна и затвори частта с 6:4. Поставеният под номер 1 в схемата Джокович получи отново помощ преди началото на втория сет, в който Лондеро стигна до два пробива и поведе с 3:0. \r\nДжокович обаче не се предаде. Той спечели следващите пет гейма и остави само три разигравания за Лондеро в тайбрека, след което рамото бе отново третирано от лекарите. В третия сет сърбинът не се се затрудни особено и затвори мача с 6:1. Следващият съперник на Джокович ще бъде или неговият сънародник Душан Лайович, или американецът Денис Кудла. Двамата не успяха да изиграят мача си от втория кръг снощи заради дъжда в Ню Йорк. Роджър Федерер продължи да играе колебливо на откритото първенство на САЩ, но преодоля втория кръг. Той победи босненеца Дамир Джумхур с 3:6, 6:2, 6:3, 6:4, въпреки че допусна пробиви в първите си два сервис-гейма и изоставаше с 0:4 преди значителна част от публиката да се настани на седалките в \"Артър Аш\". 27-годишният Джумхур, 99-и в световната ранглиста, спечели първия сет благодарение на 17 непредизвикани грешки от швейцареца, който обаче се активизира в остатъка от мача. Федерер спаси разиграване за пробив в първия гейм на втория сет с форхенд на босненеца в мрежата, а сервисът на швейцареца се оказа твърде добър до края на мача. Той направи с 16 аса срещу само два за Джумхур и сложи край на двубоя след два часа и 23 минути.  В следващия кръг Федерер ще срещне Даниел Еванс или Люка Пюй. Григор Димитров се класира за третия кръг без игра, заради контузия на Борна Чорич.", "date": "2019.08.29", "title": "И контузия не спря Ноле на US Open"}
{"url": "https://www.standartnews.com/sport/demireva-s-pobeda-predi-balkaniadata-400511.html", "text": "Сребърната медалистка от олимпийските игри в Рио 2016 Мирела Демирева спечели победата в напреврата при жените на традиционния турнир за скок на височина в града, в който тя тренира - Зьотермеер (Хол). Българката се наложи със 192 см и след това, оставайки сама в сектора, тя поиска 200 см. Олимпийската и европейска вицешампионка обаче направи три грешки на гросмайсторската норма. Мирела има 197 см личен рекорд това лято. Следващото състезание за Демиреа е на 3 септември на Балканиадата в Правец. ", "date": "2019.08.29", "title": "Демирева с победа преди Балканиадата"}
{"url": "https://www.standartnews.com/sport/interesen-zhrebiy-v-shampionskata-liga-400534.html", "text": "Днес бе изтеглен жребия за груповата фаза на Шампионската лига по футбол: \r\n \r\n \r\nПари Сен Жермен (Франция) \r\nРеал Мадрид (Испания) \r\nБрюж (Белгия) \r\nГалатасарай (Турция) \r\n \r\n \r\nБайерн Мюнхен (Германия) \r\nТотнъм (Англия) \r\nОлимпиакос (Гърция) \r\nЦървена звезда (Сърбия) \r\n \r\n \r\nМанчестър Сити (Англия) \r\nШахтьор Донецк (Украйна) \r\nДинамо Загреб (Хърватия) \r\nАталанта (Италия) \r\n \r\n \r\nЮвентус (Италия) \r\nАтлетико Мадрид (Испания) \r\nБайер Леверкузен (Германия) \r\nЛокомотив Москва (Русия)    \r\nЛивърпул (Англия)    \r\nНаполи (Италия) \r\nЗалцбург (Австрия) \r\nГенк (Белгия) \r\n \r\n \r\nБарселона (Испания) \r\nБорусия Дортмунд (Германия) \r\nИнтер Милано (Италия)    \r\nСлавия Прага (Чехия) \r\n \r\n \r\nЗенит Санкт Петербург (Русия) \r\nБенфика (Португалия) \r\nОлимпик Лион (Франция) \r\nРБ Лайпциг (Германия) \r\n    \r\n \r\nЧелси (Англия) \r\nАякс (Холандия) \r\nВаленсия (Испания) \r\nЛил (Франция) \r\n \r\n", "date": "2019.08.29", "title": "Интересен жребий в Шампионската лига"}
{"url": "https://standartnews.com/sport/lalova-vinagi-iskam-poveche-ot-sebe-si-400467.html", "text": "В момента пиша своя книга, в която разказвам живота си, сподели в интервю за \"Монитор\" спринтьорката. ВИЗИТКА   - Отборните състезания са едни от най-приятните състезания. Имат различна атмосфера и различен дух. Подкрепяме се много повече вътре в отбора и често мисията и целта пред нас е обща. Това създава една колегиалност, единност, борбеност. - Благодарна съм за признанието и уважението, но аз винаги съм била самокритична, искала съм повече от себе си, това ме кара да продължавам напред. - Във всеки спорт има различни отношения както от управляващите към спортиста, така и в обратната посока. Много често ние не знаем за тях. Аз винаги съм срещала невероятна подкрепа, разбиране и безкрайно уважение както от БФЛА, така и от ММС. Най-малкото, което мога да направя, е да участвам на този тип състезания. За мен е въпрос на чест. - Емоциите не могат да се сравнят с нищо друго. От една страна има още много време и изключително много работа да се свърши, докато дойдат олимпийските игри. От друга страна, съм щастлива, защото през по-голямата част от кариерата си никога не съм си представяла, че мога да стигна до 5 олимпиади. В съзнанието ми просто продължавам напред. - На всяка олимпиада съм била в различен етап от развитието си и като атлет, и като човек. Поглеждайки назад, си спомням с умиление най-вече моето първо голямо състезание в Атина. Тогава бях просто едно дете с огромни амбиции, нямах ни най-малка представа колко дълъг и труден път ще трябва да извървя. Игрите в Пекин през 2008 г. бяха моето завръщане в елитния спорт след счупената бедрена кост и претърпените операции. Тези в Лондон през 2012 г. бяха по-специални, защото най-накрая бях европейска шампионка на 100 м. Но коренната промяна за мен идва с игрите в Рио през 2016-а, когато вече намерих своята дисциплина (200 м), бях узряла психически и работих много, за да стигна отново до финала. Надявам се олимпиадата в Токио да бъде още по-успешна за мен, защото се чувствам готова. - Европейската титла в Хелзинки беше невероятно щастлив момент за мен именно заради това, че през 2005-а не участвах на световното първенство, а толкова го исках. През 2016 г. двата сребърни медала в Амстердам ми донесоха отново огромно щастие, защото няколко месеца по-рано на треньора ми Роберто Бономи беше поставена диагноза рак. Така между това европейско и олимпиадата в Рио преминахме заедно през много неща и финалът там беше също един от най-щастливите ми и емоционални моменти. - В България има безброй талантливи деца и за щастие и клубове, които развиват детския спорт. Талантът се вижда от далеч и нямам търпение тази година да видя отново тези деца да се състезават, както и много нови, които се записват. В клуба ми има деца, които са от самото начало и израснаха пред очите ми. Гордея се безкрайно много с техния талант, тяхната любов към атлетиката и искам да ги науча най-вече на търпение. Големият успех не се постига нито за един ден, нито за една година. Искам да ги видя един ден на олимпийски игри. - С „Открий шампиона в теб“ откриваме не само учебната година, но и състезателния сезон след лятната пауза. За мен е задължително да присъствам, защото много деца ще дойдат и за да се срещнат с мен. Ще бъде една допълнителна мотивация за Доха. - Писмото по идея на IAAF (бел.ред. - международната атлетическа федерация) беше една прекрасна идея, която ме накара да осъзная, колко дълъг път съм изминала и колко обичам това, което правя. В момента пиша своята книга, в която споделям всички тези неща. - Виждам се, преследвайки нови мечти и амбиции, завинаги свързана със спорта и посветена на „Спринт Академи“, за да има повече деца, които мечтаят за олимпийските върхове.  ", "date": "2019.08.29", "title": "Лалова: Винаги искам повече от себе си"}
{"url": "https://standartnews.com/sport/ukrainets-iska-da-izprevari-kobrata-za-mach-za-titlata-400470.html", "text": "Без да има дори един мач в тежка категория на професионалния бокс, украинецът Олександър Усик не само иска да се бие вече за световна титла, но с цялото си нахалство иска да предреди всички задължителни претенденти в различните федерации, разкрива Gong.bg. Според Еди Хърн, мениджър на бившия световен шампион Антъни Джошуа, Усик и екипът му започнали да лобират здраво именно той да е следващият съперник на победителя в реванша между британеца и Анди Руис.  AJ и мексиканецът ще се срещнат на 7 декември в Саудитска Арабия в реванш на двубоя от 1 юни и този, чиято ръка бъде вдигната победоносно от рефера, отново ще титлите срещу името си. И по график ще трябва да се изправи срещу задължителния претендент на IBF Кубрат Пулев до 31 май 2020 г. в защита на едната от тях.  Само че Усик се надява да се бие с победителя като претендент на WBO. И това има огромна вероятност да е първият му двубой в тежка категория, след като дебютът му в нея срещу Карлос Такам пропадна заради контузия в бицепса.  \"Победителят от мача между Джошуа и Руис ще трябва да избира кой да е следващият му съперник. И тук ще имаме проблем, защото и Пулев, и Усик ще кажат - задължен си да се биеш първо с мен. Доколкото знам, Усик наистина иска да се бие за титлата. Мачът му с Такам пропадна, но той е готов, доколкото разбирам\", заяви Еди Хърн.  Но колкото и лобито на украинеца да е силно и да бъде бутан с всички сили да дебютира в мач за световна титла в тежка категория, от IBF са категорични, че техният претендент, а именно Кобрата, трябва да е следващият опонент на победителя от Джошуа-Руис. И си има срокове за това.  \"Нашият човек е първи на опашката за защита на титлата от страна на Джошуа или Руис. Разбрали сме се с организаторите на двубоя между двамата, че нашият претендент ще се бие за световната титла в определените срокове\", сподели говорител на IBF пред Sky Sports. ", "date": "2019.08.29", "title": "Украинец иска да изпревари Кобрата за мач за титлата"}
{"url": "https://standartnews.com/biznes/erp-sever-obnovi-mrezhata-nisko-naprezhenie-v-selo-balvan-400496.html", "text": "Електроразпределителната компания в Североизточна България извърши рехабилитация на мрежата ниско напрежение в село Балван, област Велико Търново. Обновяването на съоръженията е на стойност 80 000 лева и включи подмяна на стълбове, проводници и електроразпределителни елементи. В новата мрежа са вложени над 7000 метра нови усукани изолирани проводници, които са най-подходящи за въздушни електропроводни линии по отношение на устойчивост на неблагоприятни метеорологични условия. Рехабилитацията и профилактиката на съоръженията на територията, обслужвана от ЕРП Север, се провежда съобразно планирани дейности на дружеството с цел подобряване качеството на електрозахранване на клиентите. Инвестициите в мрежата минимизират смущенията в електроснабдяването и спестяват на клиентите времето без електричество за локализирането на аварии и извършването на неотложни ремонтни дейности. Паралелно с изпълнението на своите ангажименти за тази година електроразпределителното дружество вече планира част от обектите, които ще заложи за осъществяване в своята инвестиционна програма за 2020 г.  ", "date": "2019.08.29", "title": "ЕРП Север обнови мрежата ниско напрежение в село Балван"}
{"url": "https://standartnews.com/sport/bayern-predlozhi-nov-dogovor-na-levandovski-400503.html", "text": "Ръководството на немския футболен гранд Байерн (Мюнхен) е на път да убеди Роберт Левандовски да подпише нов договор с клуба. През последните седмици баварците започнаха да действат активно на трансферния пазар. Те привлякоха финалиста от Световно първенство в Русия Иван Перишич, плеймейкърът на Бразилия Фелипе Коутиньо и младежкият национал на Франция - Микаел Кюзанс. 31-годишният Левандовски е в Байерн от 2014 г. насам. Полякът има договор до лятото на 2021 г. и сега намекна, че новата сделка е близо до финализиране. \"Има много аргументи в полза на подписването на нов договор. От моя страна става въпрос само за финализиране на някои подробности. Чувствам се добре в Мюнхен, клубът има същите цели като мен. Да печелим титли, включително Шампионска лига\", заяви Левандовски пред списание \"Sport Bild\". Левандовски вече се превърна в най-резултатния чуждестранен голмайстор в историята на Бундеслигата с 207 гола в 292 мача, като това е постигнато през периодите му в Борусия Дортмунд и Байерн. \"Той е сензационно добър. Той прави това през последните пет, шест, седем години в Бундеслигата. Той е най-добрият нападател със своята ефективност. Надявам се да продължи така през следващите месеци\", каза треньорът на Байерн Нико Ковач.", "date": "2019.08.29", "title": "Байерн предложи нов договор на Левандовски"}
{"url": "https://standartnews.com/sport/ludogorets-igrae-s-maribor-dnes-v-bitkata-za-liga-evropa-400471.html", "text": "Реваншът между словенския Марибор и българския шампион Лудогорец е тази вечер от 21.15 ч. тази вечер. Първият плейофен мач от турнира Лига Европа в Разград завърши 0:0, а крайният победител от това съперничество ще играе в груповата фаза на надпреварата. Двубоят ще е първи за разградчани под ръководството на Станислав Генчев. Той бе помощник на уволнения в неделя след домакинското равенство със Славия Стойчо Стоев. Треньорът на Лудогорец Станислав Генчев е оптимист преди реванша с Марибор. “Ситуацията е доста изненадваща, нещата се развива бързо. Треньорската смяна е нож с две остриета. Надявам се в случая резултатът да е позитивен и футболистите да са готови да дадат най-доброто от себе си в този важен мач. Ситуацията между Марселиньо и предишния треньор беше изчистена, това нещо беше изчистено отдавна. Надявам се, че той ще бъде готов да даде утре най-доброто от себе си”, заяви Генчев.  \r\n“Не очаквайте точно сега да ви кажем какъв ще е подходът ни. Футболистите ще разберат какво ще правим в съблекалнята. Марибор играе като домакин, имат богат опит в европейските турнири, готови сме за всякакъв вариант - дали ще играят офанзивно, или по-дефанзивно. Готови сме да отговорим на всичко, което те предприемат. Не можем да гледаме само в едната фаза от играта, когато говорим за мач в европейските турнирите”, допълни Генчев. В беифинга участие все и Марселиньо. Трябва да сме концентрирани, да си свършим работата и ще имаме успех на 100%. Генчев вярва в нас, ние вярваме в него. В Лудогорец всички сме заедно - в съблекалнята, на терена, това е семейство. Когато си тук, знаеш какво е Лудогорец. Вярваме си. Нашата работа е да се концентрираме - каквото е минало, е минало. Повиквателната за националния отбор ли? Мотивация е, но сега на дневен ред е Марибор\", заяви бразилецът.", "date": "2019.08.29", "title": "Лудогорец играе с Марибор днес в битката за Лига Европа"}
{"url": "https://standartnews.com/sport/pszh-otkaza-150-mln-evro-i-dvama-ot-barsa-za-neymar-400504.html", "text": "Излязоха и първите информации за последните преговори между Барселона и ПСЖ за трансфера на Неймар. Според RMC финалното предложение на каталунците за техния бивш футболист е било 150 милиона евро, които да бъдат платени на вноски плюс Иван Ракитич и Осман Дембеле.  В крайна сметка обаче парижани са преценили, че въпросната оферта не е достатъчно добра и са отказали с лекота предложението на тима. \r\nПарижани искат да получат поне 220 милиона евро за бразилеца и по принцип отборът предпочита продажба, а не бартери. \r\nОткакто е във Франция Неймар все по-често страда от контузии и това на практика му пречи да покаже огромния си потенциал, но въпреки това през миналата кампания той успя да изиграе 28 мача във всички турнири в които реализира 23 гола и асистира за още 13. От Барса се надяват да финализират преговорите до 2 септември, когато приключва трансферния прозорец в Испания.", "date": "2019.08.29", "title": "ПСЖ отказа 150 млн. евро и двама от Барса за Неймар"}
{"url": "https://standartnews.com/sport/top-atleti-startirat-na-balkaniadata-v-pravets-400501.html", "text": "Водещи атлети от 19 държави ще стартират на Балканиадата в Правец на 2-3 септември. Това обяви днес на официалната пресконференция за най-голямото атлетическо събитие в България за 2019-а Добромир Карамаринов, президент на Балканската атлетика, председател на БФЛА и първи вицепрезидент на Европейската атлетика. На срещата с медиите гости бяха Румен Гунински, кмет на Правец, водещата ни спринтьорка Ивет Лалова-Колио, както и Илияна Захариева, директор \"Корпоративни комуникации\" в А1 и Красимир Дачев, собственик на \"Свилоза\". Балканиадата ще бъде уважена и от ръководството на Международната федерация по лека атлетика (ИААФ) в лицето на нейния президент Сър Себастиан Коу, както и на заместника му Сергей Бубка. Президентът на Европейската атлетика Свен Арне Хансен, също ще гледа наживо стартовете в Правец. Гости на Балканиадата ще има и от Саудитска арабия, Индия, Персийския залив. Общата бройка на състезателите и треньорите, които идват в Правец, надхвърля 500 от 19 нации. \"Балканиадата в Правец, който се оформя като европейски център за лека атлетика е най-голямото за страната ни тази година, заяви Карамаринов. - Всички водещи български атлети ще стартират, както и много световни и европейски шампиони от другите държави. Благодарен съм за подкрепата на състезанието от Министерството на младежта и спорта, община Правец, както и на партньорите ни. Номерата на атлетите ни ще бъдат брандирани от дългогодишните ни партньори А1 и \"Свилоза\" за нас е удоволствие, че продължаваме заедно и за това състезание. Балканската атлетическа асоциация далеч надхвърля границите на балканския полуостров. Всичко това е в полза на атлетите. Тези 11 шампионата, които правим всяка година, а след конгреса ни може да станат и 12, дават възможност и на атлети от едно средно ниво от държавите членки да вземат участие в едно международно състезание, и да се мотивират. Сами разбирате, че само една малка част от тези атлети, които сега ще участват в Правец, ще стартират след месец на световното в Доха\". Карамаринов благодари специално на кмета на Правец Румен Гунински за подкрепата, защото общината е един много деен партьор на федерацията за провеждането и на този шампионат. \"Ивет е световен феномен с това, което показва на пистата. Това, че винаги участва за България е нещото, което е повече от всичко, защото спорта, колкото и да се комерсиализира, не е само комерсиален продукт, а си има и своите ценности и за това е световен феномен. Пример за тези ценности е Ивет Лалова. Тя винаги участва за България и то дава максимума от себе си. Ивет е един истниски посланик, не само на българския и балканския спорт, а на европейския спорт. Тя е пример за това какъв трябва да бъде спортиста в днешно време\", добави още Карамаринов. - Силно се надявам стадиона да се напълни и в двата дни на Балканиадата. Това е нашата цел, защото това дава и допълнителен стимул на атлетите, и повишава техните резултати\". Входът за стадиона е свободен, а БНТ 3 ще излъчва наживо Балканиадата и двата дни. Карамаринов подари на Илияна Захариева и Красимир Дачев по един от състезателните номера с логото на техните компании с каквито ще участват атлетите на 2-3 септември в Правец. \"Благодаря за доверието и за доброто партньорство с федерацията. Много съм щастлива, че А1 ще бъде на номерата на дамите. Тихомир Иванов не е тук, защото е на финала на Диамантената лига, която довечера, ще гледаме пряко по Маск Спорт 2. Успех на всички участници в Правец\", заяви Илияна Захариева. Водещият български телеком ще подари по един смартфон на най-добре представилите се (мъж и жена) от българските атлети в Правец. Според Красимир Дачев е удоволствие да се помага на спорт в който и на последния маратонец целия стадион става на крака, за да го аплодира. \"Благодаря на г-н Карамаринов за топлите думи за Правец и за мен. Бяхме заедно, когато открихме реновираната писта на която сега ще стартират участниците в Балканиадата. Нямам думи да изразя радостта и признанието си, че Правец ще бъде домакин на най-голямото атлетическо състезание в България за годината. Всичко това става реалност на доброто сътрудничество между община Правец и Българската федерация по лека атлетика\", заяви пред медиите кмета на Правец Румен Гунински. България ще бъде представена на Балканиасата с топ състезателите си начело с Ивет Лалова-Колио, Мирела Демирева, Тихомир Иванов, Радослава Мавродиева, Габриела Петрова и Александра Начева. Звездата не само на българската, но и на европейската лека атлетика Ивет Лалова сподели, че за нея най-прекрасното нещо е да бяга в България. За Ивет това ще бъде първото й състезание в България от 2015 г. насам, когато подпомогна тима ни да се изкачи в 1-ва лига на европейското отборно първенство в Стара Загора. „Да бягам в България е най-прекрасното нещо. Получавам толкова обич и заряд, че правя и най-хубавите си бягания, каза Лалова, която има две слизания под 11 сек на родна почва – националния рекорд на 100 м от 10.77 сек в Пловдив през 2004 г. и 10.96 сек от Балканиадата в Сливен през2011 г. – Дали ще има слизане под 11 сек сега – дай Боже. Готова съм, дано да има и добри условия.“ В неделя вечер спринтьорката ни записа 11.08 сек в Мадрид и се справи с квотите в дисциплината за световното първенство в Доха през следващия месец и за Олимпийските игри в Токио догодина. В Правец Лалова ще бяга 100 м и 200 м, което означава, че ще бъде на пистата и в двата състезателни дни на Балканиадата.   Топ състезателите, които ще стартират в Правец (2-3 септември):                 -        Мирела Демирева – скок височина - вицешампионка на ОИ в Рио 2016 и ЕП Амстердам 2016 и Берлин 2018 -        Ивет Лалова-Колио – европейската шампиона на 100 м (Хелзинки 2012) и 200 м (Мадрид 2005 0 зала) -        Радослава Мавродиева – европейска шампионка на гюле в зала – Глазгоу 2019 -        Габриела Петрова – европейска вицешампионка на троен скок в зала – Прага 2015 -        Александра Начева – световна шампионка на троен скок за девойки под 20 години, шампионка на младежките олимпийски игри през 2018, два пъти вицешампионка на Европа -        Тихомир Иванов – световен шампион на Универсиадата в Наполи 2019 -        Инна Ефтимова – двукратна балканска шампионка на 100 м и 200 м -        Георги Иванов – двукратен световен шампион за юноши -        Митко Ценов – европейски шампион за младежи под 23 години през 2015 -        Момчил Караилиев и Георги Цонов – троен скок Милтиадис Тентоглу – скок дължина – европейски шампион Параскеви Папахристу – троен скок – европейска шампионка Емануил Каралис – овчарски скок – европейски шампион за юноши - 2015, вице шампион на Европа за младежи под 23 години – 2019, финалист на европейси и световни шампионати Христос Францескакис – чук- вицешампшион на Европа за юноши 2019 Одисеас Моузенидис – гюле – бронзов медалист от световно първенство за юноши 2018 и европейски шампион за юноши през 2015   Измир Смаджай – европейски шампион на скок дължина в зала -  Белград 2017   Левон Агасян – европейски шампион на троен скок за юноши – Риети 2013 Иван Хорват – вицешампион на овчарски скок от световно първенство за юноши – финалист от световни и европейки шампионат Мария Вукович – световна шампионка на скок височина за девойки Кристина Ракочевич – световна шампинка на диск за девойки   Мариан Опрея – троен скок – вицешампион на олимписйките игри в Атина 2004 Андрей Гаг – гюле – медалист от световно първенсто в зала Бианка Рейзър – 400 м – европейска шампионка за девойки под 20 и под 23 години Ела Лаврич – 800 м – световна и еврооейска шампиона за девойки, бронзова медалистка на световно в зала на 4х400 м Флорентина Юско – скок дължина и троен скок – двукратна световна шампионка за девойки   Милица Гардашевич – скок дължина – европейска шампионка за девойки Асмир Колашинач – гюле – европейски шампион в зала Елзан Бибич – 1500 м – 3000 м - многократен балкански и европейски шампион за юноши – един от най-силните багачи на средни и дълги разстояния в Европа   Мизгин Ай – 100 м – световна шампионка за девойки под 18 години Емре Зафер Барнес – 100 м – 10.08   Микита Нестеренко – диск – световен шампион и рекордьор за юноши под 18 г", "date": "2019.08.29", "title": "Топ атлети стартират на Балканиадата в Правец"}
{"url": "https://standartnews.com/biznes/tsigarite-poskpvat-s-40-st-zaradi-nov-banderol-400495.html", "text": "Нов бандерол вдига цените на цигарите. От месец май насам някои марки поскъпват на няколко пъти, като увеличението е от 10 до 40 стотинки. Справка в Публичния регистър на цените на тютюневи изделия показва, че от 15-ти юни до сега кутия цигари на един от тютюнопроизводителите е скочила от 5 до 5,40 лв. на няколко пъти от по 10 и 20 стотинки, съобщава „Труд”. Според изискване на ЕС, от средата на 2019 г. всяка кутия цигари трябва има уникален сериен номер, по който ще може да се проследява целият й път от производителя през дистрибутора до търговския обект. Друга промяна е, че върху новите бандероли няма да бъде изписвана крайната цена на продукта. Тя трябва да е върху самата кутия. Това изискване не важи за пурите и пуретите. Цигари на старите цени ще има в магазините до изчерпване на количествата със стари бандероли. Практиката показва, че те свършват в срок между един и половина и два месеца. Според наредбата, тютюневите изделия, облепени със стария бандерол, могат да се продават в търговската мрежа до изчерпването им, но не по-късно от 20 май 2020 г. Според експерти, увеличението на цените на цигарите не се дължи само на промените в бандерола, а по-скоро на ценовата политика на всяка компания.", "date": "2019.08.29", "title": "Цигарите поскъпват с 40 ст. заради нов бандерол"}
{"url": "https://www.standartnews.com/sport/lalova-vinagi-iskam-poveche-ot-sebe-si-400467.html", "text": "В момента пиша своя книга, в която разказвам живота си, сподели в интервю за \"Монитор\" спринтьорката. ВИЗИТКА   - Отборните състезания са едни от най-приятните състезания. Имат различна атмосфера и различен дух. Подкрепяме се много повече вътре в отбора и често мисията и целта пред нас е обща. Това създава една колегиалност, единност, борбеност. - Благодарна съм за признанието и уважението, но аз винаги съм била самокритична, искала съм повече от себе си, това ме кара да продължавам напред. - Във всеки спорт има различни отношения както от управляващите към спортиста, така и в обратната посока. Много често ние не знаем за тях. Аз винаги съм срещала невероятна подкрепа, разбиране и безкрайно уважение както от БФЛА, така и от ММС. Най-малкото, което мога да направя, е да участвам на този тип състезания. За мен е въпрос на чест. - Емоциите не могат да се сравнят с нищо друго. От една страна има още много време и изключително много работа да се свърши, докато дойдат олимпийските игри. От друга страна, съм щастлива, защото през по-голямата част от кариерата си никога не съм си представяла, че мога да стигна до 5 олимпиади. В съзнанието ми просто продължавам напред. - На всяка олимпиада съм била в различен етап от развитието си и като атлет, и като човек. Поглеждайки назад, си спомням с умиление най-вече моето първо голямо състезание в Атина. Тогава бях просто едно дете с огромни амбиции, нямах ни най-малка представа колко дълъг и труден път ще трябва да извървя. Игрите в Пекин през 2008 г. бяха моето завръщане в елитния спорт след счупената бедрена кост и претърпените операции. Тези в Лондон през 2012 г. бяха по-специални, защото най-накрая бях европейска шампионка на 100 м. Но коренната промяна за мен идва с игрите в Рио през 2016-а, когато вече намерих своята дисциплина (200 м), бях узряла психически и работих много, за да стигна отново до финала. Надявам се олимпиадата в Токио да бъде още по-успешна за мен, защото се чувствам готова. - Европейската титла в Хелзинки беше невероятно щастлив момент за мен именно заради това, че през 2005-а не участвах на световното първенство, а толкова го исках. През 2016 г. двата сребърни медала в Амстердам ми донесоха отново огромно щастие, защото няколко месеца по-рано на треньора ми Роберто Бономи беше поставена диагноза рак. Така между това европейско и олимпиадата в Рио преминахме заедно през много неща и финалът там беше също един от най-щастливите ми и емоционални моменти. - В България има безброй талантливи деца и за щастие и клубове, които развиват детския спорт. Талантът се вижда от далеч и нямам търпение тази година да видя отново тези деца да се състезават, както и много нови, които се записват. В клуба ми има деца, които са от самото начало и израснаха пред очите ми. Гордея се безкрайно много с техния талант, тяхната любов към атлетиката и искам да ги науча най-вече на търпение. Големият успех не се постига нито за един ден, нито за една година. Искам да ги видя един ден на олимпийски игри. - С „Открий шампиона в теб“ откриваме не само учебната година, но и състезателния сезон след лятната пауза. За мен е задължително да присъствам, защото много деца ще дойдат и за да се срещнат с мен. Ще бъде една допълнителна мотивация за Доха. - Писмото по идея на IAAF (бел.ред. - международната атлетическа федерация) беше една прекрасна идея, която ме накара да осъзная, колко дълъг път съм изминала и колко обичам това, което правя. В момента пиша своята книга, в която споделям всички тези неща. - Виждам се, преследвайки нови мечти и амбиции, завинаги свързана със спорта и посветена на „Спринт Академи“, за да има повече деца, които мечтаят за олимпийските върхове.  ", "date": "2019.08.29", "title": "Лалова: Винаги искам повече от себе си"}
{"url": "https://www.standartnews.com/sport/ludogorets-igrae-s-maribor-dnes-v-bitkata-za-liga-evropa-400471.html", "text": "Реваншът между словенския Марибор и българския шампион Лудогорец е тази вечер от 21.15 ч. тази вечер. Първият плейофен мач от турнира Лига Европа в Разград завърши 0:0, а крайният победител от това съперничество ще играе в груповата фаза на надпреварата. Двубоят ще е първи за разградчани под ръководството на Станислав Генчев. Той бе помощник на уволнения в неделя след домакинското равенство със Славия Стойчо Стоев. Треньорът на Лудогорец Станислав Генчев е оптимист преди реванша с Марибор. “Ситуацията е доста изненадваща, нещата се развива бързо. Треньорската смяна е нож с две остриета. Надявам се в случая резултатът да е позитивен и футболистите да са готови да дадат най-доброто от себе си в този важен мач. Ситуацията между Марселиньо и предишния треньор беше изчистена, това нещо беше изчистено отдавна. Надявам се, че той ще бъде готов да даде утре най-доброто от себе си”, заяви Генчев.  \r\n“Не очаквайте точно сега да ви кажем какъв ще е подходът ни. Футболистите ще разберат какво ще правим в съблекалнята. Марибор играе като домакин, имат богат опит в европейските турнири, готови сме за всякакъв вариант - дали ще играят офанзивно, или по-дефанзивно. Готови сме да отговорим на всичко, което те предприемат. Не можем да гледаме само в едната фаза от играта, когато говорим за мач в европейските турнирите”, допълни Генчев. В беифинга участие все и Марселиньо. Трябва да сме концентрирани, да си свършим работата и ще имаме успех на 100%. Генчев вярва в нас, ние вярваме в него. В Лудогорец всички сме заедно - в съблекалнята, на терена, това е семейство. Когато си тук, знаеш какво е Лудогорец. Вярваме си. Нашата работа е да се концентрираме - каквото е минало, е минало. Повиквателната за националния отбор ли? Мотивация е, но сега на дневен ред е Марибор\", заяви бразилецът.", "date": "2019.08.29", "title": "Лудогорец играе с Марибор днес в битката за Лига Европа"}
{"url": "https://www.standartnews.com/sport/van-dayk-e-1-na-uefa-za-2019-a-400535.html", "text": "Холандският национал Върджил Ван Дайк от Ливърпул беше определен за играч на УЕФА за сезон 2018/2019. Той получи приза на церемония в Монако лично от президента на европейската централа Александър Чеферин, като изпревари Лионел Меси (Барселона) и Кристиано Роналдо (Ювентус). Ван Дайк беше определен и за най-добър защитник в Шампионската лига през миналия сезон, в който той имаше ключов принос за спечелената от Ливърпул титла. Още един футболист от носителя на трофея беше отличени. Алисон беше избран за най-добър врата. Лионел Меси пък беше избран за най-добър нападател в турнира. Аржентинецът, който стана голмайстор на Шампионската лига, получи за втори път приза след 2008/2009. За най-добър халф беше определен Френки Де Йонг от Аякс Амстердам. Английската националка Луси Бронз от Олимпик Лион (Франция) пък беше определена за най-добра при жените за сезон 2018/2019. Наградите бяха определени от жури, което включваше треньорите от 32-ата клуба в груповата фаза на Шампионската лига, както и панел от избрани от УЕФА 55 журналисти, по един от всяка страна-член на Европейската футболна централа. \r\n \r\n \r\n  Алисон (Ливърпул) \r\n Върджил Ван Дайк (Ливърпул) \r\n Френки Де Йонг (Аякс Амстердам)    \r\n Лионел Меси (Барселона) \r\n    \r\n \r\n Върджил Ван Дайк (Ливърпул и национален отбор на Холандия) \r\n Луси Бронз (Олимпик Лион и национален отбор на Англия)", "date": "2019.08.29", "title": "Ван Дайк е №1 на УЕФА за 2019-а"}
{"url": "https://www.standartnews.com/sport/ukrainets-iska-da-izprevari-kobrata-za-mach-za-titlata-400470.html", "text": "Без да има дори един мач в тежка категория на професионалния бокс, украинецът Олександър Усик не само иска да се бие вече за световна титла, но с цялото си нахалство иска да предреди всички задължителни претенденти в различните федерации, разкрива Gong.bg. Според Еди Хърн, мениджър на бившия световен шампион Антъни Джошуа, Усик и екипът му започнали да лобират здраво именно той да е следващият съперник на победителя в реванша между британеца и Анди Руис.  AJ и мексиканецът ще се срещнат на 7 декември в Саудитска Арабия в реванш на двубоя от 1 юни и този, чиято ръка бъде вдигната победоносно от рефера, отново ще титлите срещу името си. И по график ще трябва да се изправи срещу задължителния претендент на IBF Кубрат Пулев до 31 май 2020 г. в защита на едната от тях.  Само че Усик се надява да се бие с победителя като претендент на WBO. И това има огромна вероятност да е първият му двубой в тежка категория, след като дебютът му в нея срещу Карлос Такам пропадна заради контузия в бицепса.  \"Победителят от мача между Джошуа и Руис ще трябва да избира кой да е следващият му съперник. И тук ще имаме проблем, защото и Пулев, и Усик ще кажат - задължен си да се биеш първо с мен. Доколкото знам, Усик наистина иска да се бие за титлата. Мачът му с Такам пропадна, но той е готов, доколкото разбирам\", заяви Еди Хърн.  Но колкото и лобито на украинеца да е силно и да бъде бутан с всички сили да дебютира в мач за световна титла в тежка категория, от IBF са категорични, че техният претендент, а именно Кобрата, трябва да е следващият опонент на победителя от Джошуа-Руис. И си има срокове за това.  \"Нашият човек е първи на опашката за защита на титлата от страна на Джошуа или Руис. Разбрали сме се с организаторите на двубоя между двамата, че нашият претендент ще се бие за световната титла в определените срокове\", сподели говорител на IBF пред Sky Sports. ", "date": "2019.08.29", "title": "Украинец иска да изпревари Кобрата за мач за титлата"}
{"url": "https://www.standartnews.com/sport/top-atleti-startirat-na-balkaniadata-v-pravets-400501.html", "text": "Водещи атлети от 19 държави ще стартират на Балканиадата в Правец на 2-3 септември. Това обяви днес на официалната пресконференция за най-голямото атлетическо събитие в България за 2019-а Добромир Карамаринов, президент на Балканската атлетика, председател на БФЛА и първи вицепрезидент на Европейската атлетика. На срещата с медиите гости бяха Румен Гунински, кмет на Правец, водещата ни спринтьорка Ивет Лалова-Колио, както и Илияна Захариева, директор \"Корпоративни комуникации\" в А1 и Красимир Дачев, собственик на \"Свилоза\". Балканиадата ще бъде уважена и от ръководството на Международната федерация по лека атлетика (ИААФ) в лицето на нейния президент Сър Себастиан Коу, както и на заместника му Сергей Бубка. Президентът на Европейската атлетика Свен Арне Хансен, също ще гледа наживо стартовете в Правец. Гости на Балканиадата ще има и от Саудитска арабия, Индия, Персийския залив. Общата бройка на състезателите и треньорите, които идват в Правец, надхвърля 500 от 19 нации. \"Балканиадата в Правец, който се оформя като европейски център за лека атлетика е най-голямото за страната ни тази година, заяви Карамаринов. - Всички водещи български атлети ще стартират, както и много световни и европейски шампиони от другите държави. Благодарен съм за подкрепата на състезанието от Министерството на младежта и спорта, община Правец, както и на партньорите ни. Номерата на атлетите ни ще бъдат брандирани от дългогодишните ни партньори А1 и \"Свилоза\" за нас е удоволствие, че продължаваме заедно и за това състезание. Балканската атлетическа асоциация далеч надхвърля границите на балканския полуостров. Всичко това е в полза на атлетите. Тези 11 шампионата, които правим всяка година, а след конгреса ни може да станат и 12, дават възможност и на атлети от едно средно ниво от държавите членки да вземат участие в едно международно състезание, и да се мотивират. Сами разбирате, че само една малка част от тези атлети, които сега ще участват в Правец, ще стартират след месец на световното в Доха\". Карамаринов благодари специално на кмета на Правец Румен Гунински за подкрепата, защото общината е един много деен партьор на федерацията за провеждането и на този шампионат. \"Ивет е световен феномен с това, което показва на пистата. Това, че винаги участва за България е нещото, което е повече от всичко, защото спорта, колкото и да се комерсиализира, не е само комерсиален продукт, а си има и своите ценности и за това е световен феномен. Пример за тези ценности е Ивет Лалова. Тя винаги участва за България и то дава максимума от себе си. Ивет е един истниски посланик, не само на българския и балканския спорт, а на европейския спорт. Тя е пример за това какъв трябва да бъде спортиста в днешно време\", добави още Карамаринов. - Силно се надявам стадиона да се напълни и в двата дни на Балканиадата. Това е нашата цел, защото това дава и допълнителен стимул на атлетите, и повишава техните резултати\". Входът за стадиона е свободен, а БНТ 3 ще излъчва наживо Балканиадата и двата дни. Карамаринов подари на Илияна Захариева и Красимир Дачев по един от състезателните номера с логото на техните компании с каквито ще участват атлетите на 2-3 септември в Правец. \"Благодаря за доверието и за доброто партньорство с федерацията. Много съм щастлива, че А1 ще бъде на номерата на дамите. Тихомир Иванов не е тук, защото е на финала на Диамантената лига, която довечера, ще гледаме пряко по Маск Спорт 2. Успех на всички участници в Правец\", заяви Илияна Захариева. Водещият български телеком ще подари по един смартфон на най-добре представилите се (мъж и жена) от българските атлети в Правец. Според Красимир Дачев е удоволствие да се помага на спорт в който и на последния маратонец целия стадион става на крака, за да го аплодира. \"Благодаря на г-н Карамаринов за топлите думи за Правец и за мен. Бяхме заедно, когато открихме реновираната писта на която сега ще стартират участниците в Балканиадата. Нямам думи да изразя радостта и признанието си, че Правец ще бъде домакин на най-голямото атлетическо състезание в България за годината. Всичко това става реалност на доброто сътрудничество между община Правец и Българската федерация по лека атлетика\", заяви пред медиите кмета на Правец Румен Гунински. България ще бъде представена на Балканиасата с топ състезателите си начело с Ивет Лалова-Колио, Мирела Демирева, Тихомир Иванов, Радослава Мавродиева, Габриела Петрова и Александра Начева. Звездата не само на българската, но и на европейската лека атлетика Ивет Лалова сподели, че за нея най-прекрасното нещо е да бяга в България. За Ивет това ще бъде първото й състезание в България от 2015 г. насам, когато подпомогна тима ни да се изкачи в 1-ва лига на европейското отборно първенство в Стара Загора. „Да бягам в България е най-прекрасното нещо. Получавам толкова обич и заряд, че правя и най-хубавите си бягания, каза Лалова, която има две слизания под 11 сек на родна почва – националния рекорд на 100 м от 10.77 сек в Пловдив през 2004 г. и 10.96 сек от Балканиадата в Сливен през2011 г. – Дали ще има слизане под 11 сек сега – дай Боже. Готова съм, дано да има и добри условия.“ В неделя вечер спринтьорката ни записа 11.08 сек в Мадрид и се справи с квотите в дисциплината за световното първенство в Доха през следващия месец и за Олимпийските игри в Токио догодина. В Правец Лалова ще бяга 100 м и 200 м, което означава, че ще бъде на пистата и в двата състезателни дни на Балканиадата.   Топ състезателите, които ще стартират в Правец (2-3 септември):                 -        Мирела Демирева – скок височина - вицешампионка на ОИ в Рио 2016 и ЕП Амстердам 2016 и Берлин 2018 -        Ивет Лалова-Колио – европейската шампиона на 100 м (Хелзинки 2012) и 200 м (Мадрид 2005 0 зала) -        Радослава Мавродиева – европейска шампионка на гюле в зала – Глазгоу 2019 -        Габриела Петрова – европейска вицешампионка на троен скок в зала – Прага 2015 -        Александра Начева – световна шампионка на троен скок за девойки под 20 години, шампионка на младежките олимпийски игри през 2018, два пъти вицешампионка на Европа -        Тихомир Иванов – световен шампион на Универсиадата в Наполи 2019 -        Инна Ефтимова – двукратна балканска шампионка на 100 м и 200 м -        Георги Иванов – двукратен световен шампион за юноши -        Митко Ценов – европейски шампион за младежи под 23 години през 2015 -        Момчил Караилиев и Георги Цонов – троен скок Милтиадис Тентоглу – скок дължина – европейски шампион Параскеви Папахристу – троен скок – европейска шампионка Емануил Каралис – овчарски скок – европейски шампион за юноши - 2015, вице шампион на Европа за младежи под 23 години – 2019, финалист на европейси и световни шампионати Христос Францескакис – чук- вицешампшион на Европа за юноши 2019 Одисеас Моузенидис – гюле – бронзов медалист от световно първенство за юноши 2018 и европейски шампион за юноши през 2015   Измир Смаджай – европейски шампион на скок дължина в зала -  Белград 2017   Левон Агасян – европейски шампион на троен скок за юноши – Риети 2013 Иван Хорват – вицешампион на овчарски скок от световно първенство за юноши – финалист от световни и европейки шампионат Мария Вукович – световна шампионка на скок височина за девойки Кристина Ракочевич – световна шампинка на диск за девойки   Мариан Опрея – троен скок – вицешампион на олимписйките игри в Атина 2004 Андрей Гаг – гюле – медалист от световно първенсто в зала Бианка Рейзър – 400 м – европейска шампионка за девойки под 20 и под 23 години Ела Лаврич – 800 м – световна и еврооейска шампиона за девойки, бронзова медалистка на световно в зала на 4х400 м Флорентина Юско – скок дължина и троен скок – двукратна световна шампионка за девойки   Милица Гардашевич – скок дължина – европейска шампионка за девойки Асмир Колашинач – гюле – европейски шампион в зала Елзан Бибич – 1500 м – 3000 м - многократен балкански и европейски шампион за юноши – един от най-силните багачи на средни и дълги разстояния в Европа   Мизгин Ай – 100 м – световна шампионка за девойки под 18 години Емре Зафер Барнес – 100 м – 10.08   Микита Нестеренко – диск – световен шампион и рекордьор за юноши под 18 г", "date": "2019.08.29", "title": "Топ атлети стартират на Балканиадата в Правец"}
{"url": "https://standartnews.com/sport/i-kontuziya-ne-sprya-nole-na-us-open-400505.html", "text": "Световният №1 и защитаващ титлата си от US Open Новак Джокович пребори болките в рамото и спечели с 6:4, 7:6(3), 6:1 срещу аржентинеца Хуан Игнасио Лондеро в мач от втория кръг в Ню Йорк. Сърбинът, който получи специална медицинска помощ за болки в лявото рамо преди началото на срещата на \"Артър Аш\", беше под очевидно напрежение в първия сет. Той дори взе медицински таймаут при 4:3, но се завърна и затвори частта с 6:4. Поставеният под номер 1 в схемата Джокович получи отново помощ преди началото на втория сет, в който Лондеро стигна до два пробива и поведе с 3:0. \r\nДжокович обаче не се предаде. Той спечели следващите пет гейма и остави само три разигравания за Лондеро в тайбрека, след което рамото бе отново третирано от лекарите. В третия сет сърбинът не се се затрудни особено и затвори мача с 6:1. Следващият съперник на Джокович ще бъде или неговият сънародник Душан Лайович, или американецът Денис Кудла. Двамата не успяха да изиграят мача си от втория кръг снощи заради дъжда в Ню Йорк. Роджър Федерер продължи да играе колебливо на откритото първенство на САЩ, но преодоля втория кръг. Той победи босненеца Дамир Джумхур с 3:6, 6:2, 6:3, 6:4, въпреки че допусна пробиви в първите си два сервис-гейма и изоставаше с 0:4 преди значителна част от публиката да се настани на седалките в \"Артър Аш\". 27-годишният Джумхур, 99-и в световната ранглиста, спечели първия сет благодарение на 17 непредизвикани грешки от швейцареца, който обаче се активизира в остатъка от мача. Федерер спаси разиграване за пробив в първия гейм на втория сет с форхенд на босненеца в мрежата, а сервисът на швейцареца се оказа твърде добър до края на мача. Той направи с 16 аса срещу само два за Джумхур и сложи край на двубоя след два часа и 23 минути.  В следващия кръг Федерер ще срещне Даниел Еванс или Люка Пюй. Григор Димитров се класира за третия кръг без игра, заради контузия на Борна Чорич.", "date": "2019.08.29", "title": "И контузия не спря Ноле на US Open"}
{"url": "https://standartnews.com/sport/obyavikha-sdiyata-za-vechnoto-derbi-400510.html", "text": "Съдийската комисия към БФС обяви нарядите за предстоящия осми кръг от efbet Лига. Напълно очаквано, най-голям интерес буди назначението за дерби между ЦСКА-София - Левски. Сблъсъкът е поверен на пловдивчанина Георги Кабаков. Негови помощници ще бъдат Мартин Маргаритов и Диян Вълков. Четвърти арбитър ще бъде Ивайло Стоянов, а работата на реферите зорко ще следи Валентин Добрев. Никола Попов пък ще бъде натоварен със задачата да следи за правилата на пловдивското дерби Локомотив - Ботев, което е ден по-рано от 18:00 часа.   ГС: Драгомир Димитров Драганов АС1: Александър Ангелов Атанасов АС2: Димо Дамянов Вълчев 4-ТИ: Георги Милков Гинчев СН: Ичко Лозев Лозев 30 Авг 2019 г. Петък 20:30 ч. ГС: Петър Кирилов Костадинов АС1: Георги Йорданов Дойнов АС2: Красимир Атанасов Атанасов 4-ТИ: Радослав Петров Гидженов СН: Петър Стоянов Петров ГС: Никола Антонов Попов АС1: Мирослав Максимов Иванов АС2: Павлин Цветанов Михайлов 4-ТИ: Волен Валентинов Чинков СН: Мартин Живков Богдев ГС: Станислав Георгиев Тодоров АС1: Мартин Иванов Димитров АС2: Христо Пламенов Хаджийски 4-ТИ: Георги Димитров Давидов СН: Костадин Георгиев Стоичков ГС: Николай Йорданов Колев АС1: Веселин Мишев Добриянов АС2: Драгомир Руменов Милев 4-ТИ: Георги Николов Николов СН: Иван Захариев Вълчев ГС: Георги Николов Кабаков АС1: Мартин Веселинов Маргаритов АС2: Диян Христов Вълков 4-ТИ: Ивайло Иванов Стоянов СН: Валентин Желев Добрев ГС: Владимир Вълков Вълков АС1: Илиян Петров Капарашев АС2: Милен Дончев Арабаджиев 4-ТИ: Неделчо Танчев Гаджалов СН: Йордан Костадинов Иванов", "date": "2019.08.29", "title": "Обявиха съдията за вечното дерби"}
{"url": "https://standartnews.com/biznes/mvf-shche-ni-nablyudava-distantsionno-400508.html", "text": "От утре МВФ няма да има общ представител за България и Румъния, както бе досега, става ясно от съобщиние на Фонда, пратено до БТА. Софийският офис на международната финансова институция остава отворен, но занапред България  ще се следи дистанционно, от регионалното представителство на Фонда за Централна, Източна и Югоизточна Европа, което е с централа във Варшава. Надийм Илахи, който и сега ръководи звеното в Полша, вече ще отговоря и за България, и за Румъния. Досегашният представител в София и Букурещ Алехандро Хайденберг пък се завръща във Вашингтон. Илахи е с богат опит от Балканите, натрупан през близо 20-годишната му кариера в МВФ. Бил е ръководител на мисията за Босна и Херцеговина, Албания и Черна гора. Работил е още за Египет, Казахстан, Киргизстан и Азербайджан. Роден е в Пакистан, преподававал е в университета Макгил в Канада, има бакалавърска и докторска степен от Калифорнийския университет. Дистационното наблюдение на България означава, че МВФ не вижда съществени рискове пред икономиката на държавата и не очаква да имаме проблеми с плащанията, които да налагат сключване на заемно споразумение. Следващата мисия на МВФ в България се очаква да е в началото на 2020 година и отново да бъде ръководена от Джейу Лий.  ", "date": "2019.08.29", "title": "МВФ ще ни наблюдава дистанционно"}
{"url": "https://standartnews.com/regionalni/10-dekara-borova-gora-izgoryakha-kray-radomir-400497.html", "text": "Небрежност при боравене с открит огън е причинила пожара в планината Голо бърдо край Радомир, при който изгоряха 10 декара борова гора, съобщиха от Областната дирекция на МВР в Перник. В потушаването на пламъците са участвали екипи ра пожарните служби в Перник и Радомир и служители на Държавно горско стопанство Радомир. \r\n  \r\nСвоевременната намеса на огнеборците е допринесла за бързото локализиране на огъня и спасяването от унищожаване на десетки декари с насаждения. През вчерашния ден на територията на Пернишка област са гасени общо осем пожара.", "date": "2019.08.29", "title": "10 декара борова гора изгоряха край Радомир"}
{"url": "https://standartnews.com/sport/tsska-sofiya-vzima-viza-za-proektirane-prez-septemvri-400517.html", "text": "Ръководството на ЦСКА получи уверение от Столична община, че до 15-20 септември ще бъде издадена виза за проектиране на цялостна реконструкция на стадион \"Българска армия\". Това стана ясно след срещата на собствениците на \"червените\" Гриша Ганчев и Юлиян Инджов с главния архитект на София Здравко Здравков. \"След днешната среща на собствениците на клуба Гриша Ганчев и Юлиян Инджов и изпълнителния директор Пламен Марков с главния архитект на столицата г-н Здравко Здравков, искаме да Ви уведомим за следното: ПФК ЦСКА София срещна разбиране от Столична община, която ще съдейства с всички възможни и законови средства за реализирането на мащабните ни инвестиционни намерения и привеждането на стадион \"Българска армия\" във вид, който да отговаря на изискванията на УЕФА за най-висока категория. Имаме уверението и обещанието на главния архитект, че в срок до 15-20 септември ще бъде издадена \"Виза за проектиране на цялостна реконструкция на стадион \"Българска армия\" и ние ще можем да пристъпим към изготвянето на конкретни проекти. Уверени сме, че заедно с държавата и общината и занапред ще работим в една посока, за да има огромната армейска общност наистина стадион, който милионите червени футболни привърженици заслужават\", съобщиха от клуба.", "date": "2019.08.29", "title": "ЦСКА-София взима виза за проектиране през септември"}
{"url": "https://standartnews.com/svyat/magnitna-burya-udrya-zemyata-prez-uikenda-400463.html", "text": "Магнитна буря се очаква да удари Земята в последния ден на август. Предупреждението е на Центъра за прогнози на космическото време към Американската национална агенция за изследване на атмосферата и океаните. Причина за геомагнитното смущение е високоскоростен слънчев вятър. На този етап прогнозата е за лека магнитна буря (G1). Справка на NOVA в Руската лаборатория за изследване на слънчевата активност към Института “Лебедев” показва, че геомагнитната атака ще започне вечерта на 31 август, когато планетарният индекс ще е със стойност 4 по 10-степенната скала. На 1 септември се очаква кулминацията на бурята. Индексът може да скочи до степен 5-6. Слабите геомагнитни бури се усещат предимно от хората с проблеми на сърдечно-съдовата система, обясняват лекари. Възможни са сърдечни спазми, замаяност, главоболие и липса на концентрация. Смущенията в магнитното поле могат да въздействат и на хора с психични разстройства. При подобни ситуации понякога има и колебания в електроенергийната мрежа. Уязвими са и спътниците, осигуряващи навигационна информация. Текущата геомагнитна обстановка у нас можете да следите в реално време ", "date": "2019.08.29", "title": "Магнитна буря удря Земята през уикенда"}
{"url": "https://standartnews.com/sport/voleybolistkite-srazikha-i-finlandiya-i-prodlvazhat-na-evro-2019-400520.html", "text": "Националките по волейбол сразиха Финландия с 3:0 (14,21,19) в Анкара и така си осигуриха място в елиминациите на Евро 2019. С две победи и три загуби България завърши на трето място. На осминафиналите на 1 септември в Будапеща момичетата водени от Иван Петков ще играят срещу Азербайджан, който е втория в група С.", "date": "2019.08.29", "title": "Волейболистките сразиха и Финландия и продълважат на Евро 2019"}
{"url": "https://standartnews.com/sport/demireva-s-pobeda-predi-balkaniadata-400511.html", "text": "Сребърната медалистка от олимпийските игри в Рио 2016 Мирела Демирева спечели победата в напреврата при жените на традиционния турнир за скок на височина в града, в който тя тренира - Зьотермеер (Хол). Българката се наложи със 192 см и след това, оставайки сама в сектора, тя поиска 200 см. Олимпийската и европейска вицешампионка обаче направи три грешки на гросмайсторската норма. Мирела има 197 см личен рекорд това лято. Следващото състезание за Демиреа е на 3 септември на Балканиадата в Правец. ", "date": "2019.08.29", "title": "Демирева с победа преди Балканиадата"}
{"url": "https://standartnews.com/sport/interesen-zhrebiy-v-shampionskata-liga-400534.html", "text": "Днес бе изтеглен жребия за груповата фаза на Шампионската лига по футбол: \r\n \r\n \r\nПари Сен Жермен (Франция) \r\nРеал Мадрид (Испания) \r\nБрюж (Белгия) \r\nГалатасарай (Турция) \r\n \r\n \r\nБайерн Мюнхен (Германия) \r\nТотнъм (Англия) \r\nОлимпиакос (Гърция) \r\nЦървена звезда (Сърбия) \r\n \r\n \r\nМанчестър Сити (Англия) \r\nШахтьор Донецк (Украйна) \r\nДинамо Загреб (Хърватия) \r\nАталанта (Италия) \r\n \r\n \r\nЮвентус (Италия) \r\nАтлетико Мадрид (Испания) \r\nБайер Леверкузен (Германия) \r\nЛокомотив Москва (Русия)    \r\nЛивърпул (Англия)    \r\nНаполи (Италия) \r\nЗалцбург (Австрия) \r\nГенк (Белгия) \r\n \r\n \r\nБарселона (Испания) \r\nБорусия Дортмунд (Германия) \r\nИнтер Милано (Италия)    \r\nСлавия Прага (Чехия) \r\n \r\n \r\nЗенит Санкт Петербург (Русия) \r\nБенфика (Португалия) \r\nОлимпик Лион (Франция) \r\nРБ Лайпциг (Германия) \r\n    \r\n \r\nЧелси (Англия) \r\nАякс (Холандия) \r\nВаленсия (Испания) \r\nЛил (Франция) \r\n \r\n", "date": "2019.08.29", "title": "Интересен жребий в Шампионската лига"}
{"url": "https://standartnews.com/biznes/nad-1000-stopani-ot-vidin-s-pravo-na-pomoshch-ot-300-leva-zaradi-achs-400512.html", "text": "Редовно заседание във връзка с африканската чума по свинете проведе областната епизоотична комисия във Видин. На заседанието бяха съгласувани списъците за финансово подпомагане на стопаните, които доброволно са умъртвили свинете си. От списъците отпадат стопани, които са отглеждали повече от 5 свине за угояване, които са отглеждали свине-майки, които не са умъртвили доброволно свинете си и имат издадено предписание за същото. „Данните сочат, че 52 са населените места в област Видин, в които е извършена превантивната мярка, а общо 1085 собственици имат право на еднократна помощ в размер на 300 лв.“, обобщи областният управител Албена Георгиева. Служители на Областната дирекции по безопасност на храните продължават проверките по населените места за коректно подадена информация за доброволно заклани прасета в стопанства тип \"заден двор\". Ако подадената от стопаните информация не бъде потвърдена от последващата проверка, средствата няма да бъдат изплащани. За да се възползва от помощта, всеки собственик трябва да е извършил почистване и дезинфекция. Той трябва да е заявил, че няма да отглежда прасета в стопанството си за период най-малко от 12 месеца след последната дезинфекция. Кметовете на населените места, попадащи в 20-километровата санитарна зона около индустриалните свинеферми, имат ангажимент да публикуват на публично място списъците със стопаните, които следва да получат помощ. \r\nИзплащането на помощите за дезинфекция във връзка с мерките по АЧС, ще започне след първи септември.  ", "date": "2019.08.29", "title": "Над 1000 стопани от Видин с право на помощ от 300 лева заради АЧС"}
{"url": "https://standartnews.com/svyat/elizabet-ll-spira-rabotata-na-parlamenta-400485.html", "text": "След свикване на Тайния съвет на Нейно Величество и консултация с членовете му Кралица Елизабет Втора реши да одобри спирането на работата на парламента, заявено от премиера Борис Джонсън, пише британският вестник The Guardian, цитиран от \"Фокус\". След консултация с членовете на тайния съвет – неговият председател Джейкъб Рийс-Мог и членовете баронеса Еванс и Марк Спенсър, кралицата взе следното решение: „На днешния ден бе взето решение от Нейно величество в присъствието на Съвета, че парламентът ще бъде пророгиран ( ще бъде спряна работата му) не по-рано от понеделник, 9 септември, и не по-късно от четвъртък, 12 септември септември 2019 г. до понеделник, 14-ти октомври 2019 г.,...“ Това решение бе обявено официално в 15 часа местно време (17 часа българско време). По-рано премиерът Борис Джонсън заяви, че речта на кралицата, с която се оповестява законодателната програма на новото правителство, ще бъде на 14 октомври. Това обаче означава, че депутатите вероятно няма да имат време да попречат по парламентарен път на Брекзит без сделка на 31 октомври. Последваха изключително остри реакции на плановете на правителството. От Брюксел заявиха, че ставащото във Великобритания са вътрешни дела, но то едва ли ще помогне за постигането на сделка, предава БНР.   Опозиционните лидери писаха до кралицата, за да изразят загрижеността си и поискаха среща, заплашвайки да вкарат 93-годишния монарх в конституционната криза. \r\n \r\nБорис Джонсън даде изявление за медиите, в което потвърди, че речта на кралицата ще бъде на 14 октомври и че мярката с разпускането на парламента цели единствено реализацията на плановете страната да върви напред, а не да се чака 31 октомври.  \r\n \r\n„За да се случи това ние трябва да приемем нови важни закони. Ето защо е речта на кралицата и тя ще бъде на 14 октомври. Сега трябва да продължим напред с нова законодателна програма“.  \r\n \r\nНамеренията на Борис Джонсън обаче се асоциират най-вече с опасенията сред депутатите, че по този начин той ще спре парламента да му попречи, ако реши да извади страната от ЕС на 31 октомври без сделка. С изключение на северноирландските юнионисти, които осигуряват крехкото мнозинство на Джонсън в парламента, и привържениците на твърдия Брекзит, всички останали политически сили, включително и торите-бунтари, остро критикуваха решението на премиера. А председателят на Камарата на общините Джон Бъркоу го нарече „гавра с конституцията“. Бившият министър на финансите Филип Хамънд заяви, че исканото от Борис Джонсън е „крайно недемократично“.  \r\n \r\nМнозина нарекоха Джонсън диктатор и безскрупулен тип, а съпредседателят на Зелената партия Джонатан Бартли каза, че хората вече просто трябва да излязат на улицата, защото това е възмутително. Иначе, ако парламентът бъде разпуснат според плановете на Джонсън от 9 септември до 14 октомври, това означава, че депутатите ще разполагат с по-малко от една седмица да реагират и тази реакция най-вероятно ще се изрази във внасяне на вот на недоверие в правителството с много последващи от това варианти.  \r\n \r\nДоминик Грийв, отявлен бунтар в редиците на торите и водещ кампания за оставане в ЕС, окачестви решението на властите като „отвратителен акт“ и предупреди, че това със сигурност ще доведе до вот на недоверие в Джонсън и правителството наистина може да падне.  \r\n \r\nПоследваха и други остри реакции.  \r\n \r\nПървият министър на Шотландия Никола Стърджън писа в Туитър, че ако депутатите не работят заедно за да спрат Борис Джонсън, днешният ден ще остане в историята като „черен ден за демокрацията“.  \r\n \r\nАнна Соубри от „Промяна за Великобритания“ заяви, че британската демокрация е изложена на заплаха от един безскрупулен премиер.  \r\n \r\nПаундът се срина след информацията, че Борис Джонсън ще поиска от кралица Елизабет Втора да отложи парламентарната сесия.  \r\n \r\nЕдин паунд се продава за 1,2 долара, което е спад с около процент. Това е най-слабо представящата се валута за деня от основната кошница, коментират анализатори пред Блумбърг.  \r\n \r\nИнвеститорите се страхуват, че Джонсън ще изпълни намерението си Великобритания да излезе от Европейския съюз без сделка.  \r\n \r\nНесигурността около Брекзит не позволява на компаниите да се подготвят за развода с Брюксел, което им гарантира сериозни загуби, допълват анализаторите.  \r\n \r\nМеждувременно президентът на САЩ Доналд Тръмп похвали днес „великия“ Джонсън и допълни, че разпускането на парламента ще направи „много трудно“ за лейбъристкия лидер Джереми Корбин да поиска вот на недоверие срещу премиера. \"Борис е този, от който се нуждае Обединеното кралство, и този, който ще бъде отличен лидер. Обичам Великобритания\", добави Тръмп.", "date": "2019.08.29", "title": "Елизабет ll спира работата на парламента"}
{"url": "https://standartnews.com/sport/ludogorets-vleze-v-liga-evropa-400539.html", "text": "Българският шампион Лудогорец се класира за груповата фаза на Лига Европа! Разградчани стигнаха до драматично равенство с Марибор 2:2 в реванша на стадион \"Людски врът\" и след 0:0 в първата среща \"орлите\" полетяха към заветната цел. \r\nФутболистите на треньора Станислав Генчев започнаха агресивно срещата и заслужено дръпнаха в резултата с голове на Марселиньо (17') и Клаудиу Кешерю (26'), който се разписа от дузпа. \r\nПрез втората част играта на разградчани се срина тотално и те допуснаха да бъдат изравнени, като Маркош Тавареш (65'), Руди Ванцаш (72') бяха точни за домакините. Последваха инфарктни минути, в които разградчани стоически удържаха атаките на окрилените домакини и не допуснаха ново попадение. \r\nТака Лудогорец ще изживее нова европейска есен и вече чака жребия за груповата фаза на втория по сила турнир, който ще бъде теглен утре в Монако. \r\n ", "date": "2019.08.29", "title": "Лудогорец влезе в Лига Европа"}
{"url": "https://standartnews.com/svyat/zhilishchen-blok-se-sruti-v-ukrayna-ima-zaginali-400478.html", "text": "Осем души са загинали при срутване на жилищен блок в Западна Украйна, предаде Ройтерс, като се позова на службата за спешна помощ. \r\n  \r\nКато възможна причина за рухването на сградата в малкия град Дрохобич, Лвовска област, вчера бе посочена газова експлозия. \r\n \r\nПървоначално бе съобщено за един загинал.", "date": "2019.08.29", "title": "Жилищен блок се срути в Украйна, има загинали"}
{"url": "https://standartnews.com/sport/van-dayk-e-1-na-uefa-za-2019-a-400535.html", "text": "Холандският национал Върджил Ван Дайк от Ливърпул беше определен за играч на УЕФА за сезон 2018/2019. Той получи приза на церемония в Монако лично от президента на европейската централа Александър Чеферин, като изпревари Лионел Меси (Барселона) и Кристиано Роналдо (Ювентус). Ван Дайк беше определен и за най-добър защитник в Шампионската лига през миналия сезон, в който той имаше ключов принос за спечелената от Ливърпул титла. Още един футболист от носителя на трофея беше отличени. Алисон беше избран за най-добър врата. Лионел Меси пък беше избран за най-добър нападател в турнира. Аржентинецът, който стана голмайстор на Шампионската лига, получи за втори път приза след 2008/2009. За най-добър халф беше определен Френки Де Йонг от Аякс Амстердам. Английската националка Луси Бронз от Олимпик Лион (Франция) пък беше определена за най-добра при жените за сезон 2018/2019. Наградите бяха определени от жури, което включваше треньорите от 32-ата клуба в груповата фаза на Шампионската лига, както и панел от избрани от УЕФА 55 журналисти, по един от всяка страна-член на Европейската футболна централа. \r\n \r\n \r\n  Алисон (Ливърпул) \r\n Върджил Ван Дайк (Ливърпул) \r\n Френки Де Йонг (Аякс Амстердам)    \r\n Лионел Меси (Барселона) \r\n    \r\n \r\n Върджил Ван Дайк (Ливърпул и национален отбор на Холандия) \r\n Луси Бронз (Олимпик Лион и национален отбор на Англия)", "date": "2019.08.29", "title": "Ван Дайк е №1 на УЕФА за 2019-а"}
{"url": "https://standartnews.com/biznes/sport-depot-otkriva-nay-golemiya-sporten-magazin-v-grtsiya-400516.html", "text": "Българският ритейлър SPORT DEPOT открива огромен магазин в Гърция. Mагазинът ще отвори врати в началото на септември в Солун. Площта на обекта е 2600 кв. м, което на практика го прави най-големия спортен магазин в Гърция. В него ще се предлага голя избор от спортни стоки от световни марки като adidas, Nike, Reebok, Puma, Under Armour, Vans, The North Face, Jack Wolfskin, Speedo и много други. Намира се в търговски център (Limani Center) близо до пристанището, само на 10 мин. пеша от централната градска част. Инвестицията на SPORT DEPOT в Гърция е част от разразстването на веригата, която към момента разполага с 26 обекта в България, а през последните 10 години бележи значителни ръстове в оборотите. \r\n \r\nКато лидер на онлайн пазара на спортни стоки в България, SPORT DEPOT стартира онлайн бизнес и в Гърция преди 2 години. Данните до момента показват, че продуктите на компанията се приемат добре от местния пазар, което е една от причините за инвестицията в търговски обект в Солун. Откриването на магазина се очаква да спомогне значително за развитието и на онлайн продажбите в Гърция, което ще се дължи основно на по-лесната логистика и доставки на стоките в цялата ни южна съседка. С откриването на обекта в Солун се очаква  да бъдат създадени около 30 работни места. \r\nSPORT DEPOT планира откриване на още обекти в Гърция в следващите години. Компанията SPORT DEPOT е създадена през 1998 година с основен фокус продажба на фитнес уреди. 5  години по-късно се ориентира към разрастване на продуктовото си портфолио стартирайки продажба на спортни облекла и обувки. Днес в портфолиото на SPORT DEPOT има над 150 световни марки, а за голяма част от марките SPORT DEPOT е официален вносител. Ръстове в оборота на веригата (в лева) през последните години:   Забележителен е ръстът, който компанията бележи при електронната си търговията  – онлайн оборотът е нарастнал над 8 пъти от 2012 до 2018 година. През 2009 година SPORT DEPOT става официален партньор на една от най-големите европейски вериги - SPORT 2000 International, с което получава достъп до по-голямо портфолио от продукти и възможности, с които веригата успява да повиши удовлетвореността на клиентите си. Тогава компанията се ребрандира и минава под знака и визуалната концепция на SPORT 2000. Годишният оборот на SPORT 2000 възлиза на над € 3.9 млрд. долара, а общата търговска площ е над 1.3 млн. кв. м. Обекти на SPORT 3000 са над 3500 в 23 държави, а в структурите на компанията работят над 35 000 служители. За повече информация: ", "date": "2019.08.29", "title": "Sport Depot открива най-големия спортен магазин в Гърция"}
{"url": "https://www.standartnews.com/sport/bayern-predlozhi-nov-dogovor-na-levandovski-400503.html", "text": "Ръководството на немския футболен гранд Байерн (Мюнхен) е на път да убеди Роберт Левандовски да подпише нов договор с клуба. През последните седмици баварците започнаха да действат активно на трансферния пазар. Те привлякоха финалиста от Световно първенство в Русия Иван Перишич, плеймейкърът на Бразилия Фелипе Коутиньо и младежкият национал на Франция - Микаел Кюзанс. 31-годишният Левандовски е в Байерн от 2014 г. насам. Полякът има договор до лятото на 2021 г. и сега намекна, че новата сделка е близо до финализиране. \"Има много аргументи в полза на подписването на нов договор. От моя страна става въпрос само за финализиране на някои подробности. Чувствам се добре в Мюнхен, клубът има същите цели като мен. Да печелим титли, включително Шампионска лига\", заяви Левандовски пред списание \"Sport Bild\". Левандовски вече се превърна в най-резултатния чуждестранен голмайстор в историята на Бундеслигата с 207 гола в 292 мача, като това е постигнато през периодите му в Борусия Дортмунд и Байерн. \"Той е сензационно добър. Той прави това през последните пет, шест, седем години в Бундеслигата. Той е най-добрият нападател със своята ефективност. Надявам се да продължи така през следващите месеци\", каза треньорът на Байерн Нико Ковач.", "date": "2019.08.29", "title": "Байерн предложи нов договор на Левандовски"}
{"url": "https://standartnews.com/sport/blgarski-uspekh-v-diamantenata-liga-400538.html", "text": "Водещият български атлет Тихомир Иванов спечели престижното трето място в първия си финал на Диамантена лига. Българинът се пребори за класирането си с изравнен личен рекорд за сезона от 230 см на турнира в Цюрих. Възпитаникът на Георги Гетов победи световния шампион Мутаз Баршим (Кат), както и бронзовият медалист от първенството на планетата през 2017 г. Мажд Газал (Сир). Катарецът и сириецът си поделиха десетата позиция с 220 см. Преди Тихомир се наредиха Андри Проценко (Укр) - 232 см, и Брендън Старк (Авл) – 230 см, но без нито една грешка за него до отпадането му на 232 см. Иванов преодоля 230 см от трети опит, още три опита му трябваха и на 224 см, а без грешка премина през 216 см, 220 см и 227 см. Престижното подреждане на Иванов му донесе и чек от $10 000. Проценко завоюва $50 000 и диамант, а за вторият в подреждането Старк наградата е $20 000. „Щастлив съм. Още в началото на сезона, казах, че ще скоча още няколко пъти 230 см и се радвам, че се случи тук, каза Иванов. - Донякъде наистина това състезание е като финал на световно. Баршим не е добре, но останалите ще бъдат в Доха и ще са на финала. Имам още едно състезание – Балканиадата, а след това предстои тренировъчен лагер и пътуваме за Доха. Надяваме да съм здрав.“  ", "date": "2019.08.29", "title": "Български успех в Диамантената лига"}
{"url": "https://standartnews.com/regionalni/60-elektrobusa-kupuva-obshchina-varna-400499.html", "text": "Проектно предложение „Екологично чист транспорт за Варна“ е подала общината в града. То предвижда закупуване на 40 соло и 20 съчленени електрически автобуса, съобщи БНР. Проектът е подготвен съвместно с общинския превозвач „Градски транспорт“ ЕАД по процедура „Мерки за адресиране на транспорта като източник на замърсяване на атмосферния въздух“ по Oперaтивна програма „Околна среда 2014-2020 г.“ Основната цел е обновяване на подвижния състав на градския транспорт, като бъдат осигурени изцяло електрически превозни средства, съобразени с изискванията за нулево ниво на замърсяване на въздуха, допълва БНР. С оглед нормалната експлоатация ще бъдат изградени, доставени и монтирани и бързозарядни станции. Бюджетът на Община Варна за проекта е в размер на 71 392 044 лева, осигурени безвъзмездно от Oперaтивна програма „Околна среда 2014-2020 г.“ До момента в общинската фирма \"Градски транспорт\" ЕАД има 85 нови автобуса и 35 нови тролейбуса, осигурени чрез проекти по оперативни програми.", "date": "2019.08.29", "title": "60 електробуса купува община Варна"}
{"url": "https://standartnews.com/svyat/46-po-rikhter-kray-marmaris-400487.html", "text": "Земетресение с магнитуд 4,6 по скалата на Рихтер беше регистрирано в Югозападна Турция в четвъртък. Епицентърът бил на 92 км южно от популярния курорт Мармарис, съобщава БГНЕС. Треморът бил на дълбочина 27,7 км в Средиземно море.", "date": "2019.08.29", "title": "4,6 по Рихтер край Мармарис"}
{"url": "https://standartnews.com/svyat/konte-poluchi-mandat-za-novo-pravitelstvo-400492.html", "text": "Досегашният италиански премиер Джузепе Конте бе натоварен официално днес да състави новото правителство. Президентът Серджо Матарела му даде мандат, след като в Рим постигнаха сделка за предотвратяване на предсрочните избори, предаде АФП, като се позовава на съобщение от пресслужбата на държавния глава, пише dir.bg. Очаква се Конте да получи няколко дни за политически консултации, които да доведат до формирането на работещо мнозинство в парламента. Вчера Движение \"Пет звезди\" (ДПЗ) се договори за формиране на коалиционен кабинет с левоцентристката Демократическа партия (ДП) с цел избягване на предсрочни парламентарни избори. Съществува риск обаче новата коалиция да се окаже нестабилна, тъй като между двете партии има разногласия за платформата на управление и състава на новия кабинет. Конте бе премиер на популисткото правителство с участието на ДПЗ и крайнодясната партия \"Лига\", което се разпадна по-рано този месец. Лидерът на \"Лигата\", вицепремиерът и министър на вътрешните работи Матео Салвини, предизвика падането на кабинета, насърчен от социологическите проучвания, които отреждат победа на неговата партия при предсрочни избори. ДПЗ, което бе по-големият партньор в управлявалата от миналата година коалиция, обаче се споразумя за съвместно управление с опозиционната ДП.  ", "date": "2019.08.29", "title": "Конте получи мандат за ново правителство"}
{"url": "https://standartnews.com/svyat/45-000-blgari-ss-usednalost-sled-brekzit-400489.html", "text": "Около една шеста от българите във Великобритания са придобили статут на уседналост. Към днешна дата броят на сънародниците ни в Обединеното кралство е 280 000 по официални данни, от тях с имиграционен статут са 45 000. Данните са на Агенцията българите в чужбина, изнесени на дискусия, посветен на проблемите на българите във Великобритания по повод предстоящото напускане на Европейския съюз от страна на Обединеното кралство. Срокът за придобиването на имиграционен статут след Брекзит е до 31 декември 2020 г., но дали това ще бъде окончателно възприето като краен срок, тепърва предстои да се уточни, посочи омбудсманът Мая Манолова. Сънародниците ни най-често срещат трудности при кандидатстване заради езиковата бариера и липсата на компютърна грамотност, обяви представител на българите във Великобритания Нишан Джингозян. Статутът се придобива само чрез подаване на документите през мобилно приложение, където да се качат документите, осигурителен номер (голяма част от българите нямат), след което данните се проверяват в база данни. Но българите във Великобритания нямат дори електронни пощи, което е задължително. По думите на Джингозян е необходимо да се проведе информационна кампания сред българската общност от властите у нас с участието на медиите. Повече служители да бъдат назначени в посолството ни в Лондон, откриване на консулства в Шотландия и Северна Ирландия, гореща линия на български език и нов център за българите в английската столицата.", "date": "2019.08.29", "title": "45 000 българи със уседналост след брекзит"}
{"url": "https://standartnews.com/svyat/62-po-rikhter-razlyulya-kraybrezhieto-na-sashch-pri-oregon-400527.html", "text": "Земетресение с магнитуд 6,2 по скалата на Рихтер е регистрирано на територията на САЩ, щата Орегон в Тихия океан, съобщиха от Европейския сеизмологичен център. Земният трус е усетен в 8.08 ч. местно време с епицентър на 287 км западно от Бандън, на 708 км югозападно от Ванкувър, Канада, с дълбочина 10 км. \r\n \r\nЗасега няма данни за пострадали и материални щети.", "date": "2019.08.29", "title": "6,2 по Рихтер разлюля крайбрежието на САЩ при Орегон"}
{"url": "https://standartnews.com/svyat/zashcho-khitler-ne-szdade-atomna-bomba-400526.html", "text": "Хитлерова Германия не е успяла да създаде собствено ядрено оръжие, защото нейните ръководители не са смятали тази задача за приоритетна. Това заяви за РИА Новости съветникът на директора на Националния изследователски център \"Курчатовский институт\" и историк на руската програма за производството на ядрени оръжия Андрей Гагарински. \"Хитлер никога не е приемал сериозно учените, отговарящи за ядрената програма. А и времето, отредено от историята, просто не е било достатъчно\", подчерта Гагарински. По думите му последният \"решителен\", но оказал се неуспешен експеримент за пускане на германски ядрен реактор е бил извършен от прочутия германски учен, нобеловия лауреат Вернер Хайзенберг \"през май 1945 г. вече под грохота на френските танкове\". Освен това, отбелязал историкът, германските ядрени учени не са поискали сериозно финансиране. \"Според собствените думи на Хайзенберг, той не е имал \"моралната смелост\" да иска достойни ресурси за решаване на проблема, сравними ако не със стотиците милиони, с които свободно е оперирал ръководителят на проекта \"Манхатън\" (за създаване на ядрено оръжие в САЩ), то със средствата, отпуснати за проекта за ракета ФАУ на Вернер фон Браун\", завършва ученият. Днес се навършват 70 години от изпитанието на първия съветски ядрен заряд, който постави началото на създаването на руски ядрен щит. Съветският ядрен проект започва през 1942 г. в отговор на разработването на ядрени оръжия в САЩ. Американците от своя страна започнаха да разработването на атомна бомба от страх, че Хитлеристка Германия може да я произведе и по този начин да си осигури победа във Втората световна война.", "date": "2019.08.29", "title": "Защо Хитлер не  създаде атомна бомба"}
{"url": "https://standartnews.com/svyat/okeanite-se-prevrshchat-v-nashi-vragove-400528.html", "text": "Океаните, благодарение на които съществува човешката еволюция, са на път да се превърнат от приятел във враг на човечеството, ако не бъде спряно въглеродното замърсяване, съобщава Франс прес, позовавайки се на климатичен проектодоклад на ООН, който ще бъде представен в Монако следващия месец. Дългогодишното зареждане на атмосферата със загряващия планетата въглероден диоксид е породило множество последици, започвайки от необратимо покачване на морското равнище, сочи документа на Междуправителствената група по изменение на климата. До 2050 г. много от мегаполисите на ниска надморска височина и малките островни нации ще бъдат под заплахата да бъдат погълнати от покачващото се ниво на океаните, дори при най-оптимистичните сценарии за намаляване на парниковите емисии, се казва в доклада. До 2100-а щетите годишно от наводнение ще се увеличат два или три пъти най-малко. Дори да успеем да ограничим затоплянето до 2 градуса по Целзий, океаните ще принудят над четвърт милиард хора да напуснат домовете си и това може да стане още в края на XXI век. Най-малко 30% от ледниците в северното полукълбо ще се стопят до края на века. Океаните поглъщат четвърт от въглеродните емисии, които хората предизвикват, и 90% от допълнителната топлина, генерирана от парниковия ефект от 70-а година насам. Тази огромна морска гъба с други думи ограничава глобалното затопляне и ако я нямаше, Земята вече нямаше да е годна за живот за много видове. Докладът от 900 страници е четвъртият, който ООН подготвя в рамките на по-малко от година. Другите три бяха фокусирани върху ограничаване на глобалното затопляне до градус и половина, биоразнообразието и горите и световната хранителна система.", "date": "2019.08.29", "title": "Океаните се превръщат в наши врагове"}
{"url": "https://standartnews.com/svyat/turistki-vilneyat-v-avtobus-khapyat-shofora-400532.html", "text": "  Малко след качването си момичетата започнали да се смеят и да обиждат пътниците, след което им налетели и на бой. В този момент шофьорът спрял автобуса и препоръчал на пътниците да се преместят в предната част, а после помолил момичетата да се укротят. Те обаче не му обърнали внимание и продължили да се държат агресивно и арогантно, а една от тях демонстративно запалила цигара. Когато мъжът взел цигарата от ръцете ѝ и я загасил с предупреждението, че тук не се пуши, момичетата внезапно му връхлетяли, като започнали да го хапят, драскат и бият. Тогава двама от пътниците са му оказали помощ, отделяйки го от настървената група. По-късно шофьорът е подал оплакване в местното управление. Нападателките са били идентифицирани, но все още няма официална информация да са задържани. Инцидентът се е случил през вечерта на миналия четвъртък, а за момичетата се твърди, че най-вероятно били туристки, съобщи ''La Vanguardia''.", "date": "2019.08.29", "title": "Туристки вилнеят в автобус, хапят шофьора"}
{"url": "https://standartnews.com/svyat/v-ekvador-se-vozyat-v-reys-sreshchu-plastmasova-butilka-400524.html", "text": "Във втория по големина град на Еквадор - Гуаякил, жителите ще могат да заменят пластмасови бутилки за автобусни билети. \r\n \r\nПътниците, използващи обществен транспорт отскоро чрез специален автомат, могат да сменят пластмасови бутилки за два цента на парче. \r\n \r\n\"Представете си, че можете да си купите автобусен билет за 15 бутилки\", заяви пътникът Кристиан Карденас. \r\n \r\nГуаякил има население от 2,7 милиона и произвежда 4 200 тона отпадъци на ден, от които само 14% могат да бъдат рециклирани. \r\n \r\nНаскоро в Рим стартира подобна кампания, като за една пластмасова бутилка се получава едно возене в метрото. \r\n \r\nПодобни мерки са въведени и в турския мегаполис Истанбул и в китайската столица Пекин.", "date": "2019.08.29", "title": "В Еквадор се возят в рейс срещу пластмасова бутилка"}
{"url": "https://standartnews.com/svyat/khyu-grant-vs-boris-dzhonsn-za-brekzit-400519.html", "text": "Хю Грант предприе словесна атака срещу Борис Джонсън. С гневния си статус, публикуван в Twitter, актьорътнарече министър-председателя \"прекалено рекламирана гумена играчка за баня“. Негодуванието на Грант се отключва с мощна сила след видеоклип на Борис Джонсън, в който той дава обяснения за прекратяването работата на парламента през септември. Тактически ход, който критиците на Джонсън определиха като опит да бъдат възпрепятствани депутатите в обсъждането на Брекзит. \"Няма да прецакваш бъдещето на децата ми. Няма да унищожаваш свободите, за които дядо ми воюва в две световни войни, за да ги защити. Разкарай се, твърде промотирана гумена играчка за баня. Великобритания е разбунтувана заради теб и твоята малка банда мастурбиращи префекти\", гласи публикацията на актьорът. В сряда британската кралица Елизабет Втора одобри плана на британския премиер Борис Джонсън за спиране на работа на парламента за близо месец. В изявлението на Тайния съвет се потвърждава, че по разпореждане на Нейно Величество пред съвета парламентът ще преустанови работа не по-рано от понеделник, 9 септември, и не по-късно от четвъртък, 12 септември, до понеделник, 14 октомври 2019 г. Хиляди протестираха в Лондон и други големи градове срещу решението на Борис Джонсън да преустанови работата на британския парламент. Онлайн петицията вече е събрала над 1,1 млн. подписа срещу този ход на премиера. За да предизвика петицията дебати в парламента, са необходими 100 000 подписа. С отменените заседания на депутатите от началото на септември до средата на октомври се ограничава възможността на народните представители да се противопоставят на Brexit без сделка.  ", "date": "2019.08.29", "title": "Хю Грант vs Борис Джонсън за Брекзит"}
{"url": "https://standartnews.com/svyat/iranka-osdena-zaradi-khidzhab-400523.html", "text": "21-годишната Caбa Кoрд Aфшaри, aктивиcт и зaщитник нa грaждaнcкитe прaвa, бe ocъдeнa нa 24 гoдини лишaвaнe oт cвoбoдa в рoдинaтa cи Ирaн. Тя трябвa дa излeжи нaй-мaлкo пoлoвинaтa. Причинaтa зa рeшeниeтo нa cъдa ca прoтecтитe oт нeйнa cтрaнa cрeщу зaдължитeлнoтo нoceнe нa хиджaб oт жeнитe в иcлямcкaтa рeпубликa. Cпoрeд мoтивитe нa cъдa c дeйcтвиятa cи Aфшaри, ocвeн чe \"'прoпaгaндирa cрeщу държaвaтa\"', ce cтрeми \"дa нacaди рaзврaт и прocтитуция\" у жeнитe, прикaнвaйки ги дa зaхвърлят рeлигиoзнoтo булo. Caмaтa Aфшaри e билa инфoрмирaнa зa рeшeниeтo нa Тeхeрaнcкия рeвoлюциoнeн cъд нa 27 aвгуcт, кaтo caмoтo дeлo e oт 19 aвгуcт тaзи гoдинa, прeдaдe Нoвини.бг. Cпoрeд дaнни нa рaзлични oргaнизaции зa зaщитa нa чoвeшкитe прaвa Aфшaри и прeди e билa пoдлaгaнa нa рeпрecии oт влacттa в Тeхeрaн зaрaди други пoдoбни нeйни прoяви. Първoтo ѝ зaдържaнe e oт 2 aвгуcт 2018 г. зaрaди учacтиeтo ѝ в мacoв прoтecт в cтoлицaтa, инфoрмирa Lа Vаnguаrdiа.", "date": "2019.08.29", "title": "Иранка осъдена заради хиджаб"}
