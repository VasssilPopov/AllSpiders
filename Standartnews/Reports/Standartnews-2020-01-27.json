{"url": "https://standartnews.com/regionalni/izgoryakha-kone-koito-detsa-autisti-yazdekha-412932.html", "text": "Невиждан пожар във врачанското село Сираково вдина на крак пожарната на Бяла Слатина, изпепели 11 животни и докара поне 60 000 лева загуби на собствениците на най-голямата ферма в селото, съобщи агенция BulNews. Местни бизнесмени гледали в нея коне и крави.  Работниците забелязали да се разгаря огън в едно от помещенията и веднага потърсили помощ.  На мястото пристигнали три екипа на пожарната в Бяла Слатина. За съжаление, докато спасявали кравите, пламъците избухнали с голяма сила и не успели да изведат конете. Огледът на щетите все още тече. Съседи разказват, че изгорелите коне са били използвани за лечението на деца аутисти, които редовно ги яздели. Огнеборците коментират, че причината за пожара най-вероятно е заради грешка при изграждането на ел. инсталацията на стопанството, тъй като се виждало, че не е изградена по правилата. Категорично е отхвърлена версията за умишлен палеж на сградата.  ", "date": "2020.01.26", "title": "Изгоряха коне, които деца аутисти яздеха"}
{"url": "https://standartnews.com/kultura/zueka-iskam-da-stignem-dnoto-za-da-se-otlasnem-nagore-412899.html", "text": "Васил Василев-Зуека и Влади Априлов направиха дуо спектакъла „Ние, българите“ и вече гостуват на диаспората из Европа, а билетите за представленията отдавна са разпродадени. До края на февруари, когато Зуека отново ще води с Рачков „Като две капки вода“, авторската постановка на Априлов и Василев ще обира овации във Виена, Мюнхен, Нюрнберг, Цюрих, Копенхаген, Орхус, Брюксел, Амстердам, Мюнстер, Малта...  После ще дойде редът и на сънародниците ни в Северна Америка. Представлението, което двамата завъртяха за приятели преди старта на първия етап от обиколката, е супер смешно и супер тъжно. Зуека и Влади играят пред световната карта, на която трикольорът обозначава локациите, където има струпване на нашенци. А скечовете им са посветени най-вече на кретенизмите, идиотщините и абсурдите в нрава на нацията, за които наистина няма рационално обяснение. Те влизат в кожата на характерни герои, които щяха да са супер комични, ако не бяха толкова трагични в своята безпомощност във и пред българския модел. Градациите са от живота ни - алчен, по-алчен, най-алчен, БГ политик, прост, по-прост, най-прост, БГ мутра. „Вече искаме да стигнем дъното, за да се отласнем нагоре“, горчиво /само/иронизират Зуека и Априлов.        - Господин Василев, как се пръкна идеята за „Ние, българите“? - Още преди година Влади Априлов искаше да прави моноспектакъл за мен. Като поговорихме, му рекох: „Няма диалог, ще е много тежко – влизай и ти“. Първата му реакция беше „Не съм играл толкова време“, но се нави. Променихме някои неща и направихме всичко през скечове. Оказа се, че тъжното е повече от смешното, въпреки че зрителите се кикотят през цялото време. Може да го наречем естрадна сатира. Може би има нещо общо с „Пълна лудница“. Има лека претенция за театър, но много лека. Нямаме желание да натоварваме хората,  но май така се получава - защото говорим за последните 30 години. Всъщност ние сме двама пътуващи актьори, които обикалят целия свят, за да играят пред българи. Защото в България българи не останаха. Това е завръзката. Има много теми. Политиката е без имена, без партии, но всички образи са разпознаваеми. Има съвременен политик, който е толкова богат, че притежава много в България, но няма нищо на оня свят. Вярата е дискутирана през отец Прецакий.  Прословутото ни трудолюбие – през безумието на необразованите. В днешно време учениците не само не четат, не само нямат никакъв интерес към историята на България, но - което е още по-лошо – нямат никакъв интерес и към бъдещето на България. - Къде, според вас, се изгуби българинът през тези 30 години? - Стопиха го. Но ние само задаваме въпросите. Дали някой ще се почувства зашлевен с големите шамари, е друга работа. Може би на отделни реплики ще се смее на своята глупост или на собствената си невъзможност да се пребори със страховете си. Най-силен от тях е страхът да се опълчим – на шефа, на мъжа си, на жена си... Страх ни е да кажем истината на децата си. Страх ни е от израза „Високо вдигната глава сабя не я достига“. Предпочитаме другия: „Преклонена глава сабя не я сече“. Засягаме и циганската тема – особена у нас. Толерират се някои прояви, които водят до големи и неизлечими дефекти в обществото. Водят до убийства.    - С Априлов чувствате ли се като представители на изгубени поколения? - Не. Скоро си говорехме с Влади, че сме истински щастливци с него – продължаваме да работим на високо равнище. В нещо много специално и специфично като теливизията, като шоу бизнеса, но го правим добре. Не се срамуваме от работата си – нито той, нито аз. Раздаваме се на 100. Но преходът глътна няколко поколения – глътна тяхната младост, тяхната реализация. Тъкмо завършвах ВИТИЗ, когато започнаха промените. Да, има много нови неща от 89-а насам, но за 30 години трябваше да сме на високо ниво. Трябваше да сме задминали малки държави като Естония и Литва. Не само, че не сме ги задминали, а те така дръпнаха напред, че скоро едва ли ще ги стигнем. Животът ми мина в преход. Проблемът е в това, че той няма край. Че няма да излезем от валутния борд, че българинът няма да започне да получава нормална заплата – като в Европа, където минималната е около 600 евро. Проблемът е, че властимеющите тотално изгубиха връзката с народа. А той, нашият народ, не е активен, не е амбициозен. Абе, винаги сме чакали някой друг да свърши работата. Просто сме добри хора – не за друго. Изход няма. И политиците са го разбрали много добре. И го използват перфектно. Харесва им да сме бедни и необразовани, за да ни манипулират – дали с подкупи, дали с обещания, дали с нови лица. Все си мисля, че надеждата на българина приключи. Когато човек стигне дъното, се отласква от него и тръгва нагоре. Рано или късно стига до повърхността. В спектакъла питаме: Ами ако се окаже, че тази държава няма дъно? Падаме, падаме и все не го стигаме. А това е много страшно. Влади е написал едни реплики, които дори аз трудно ги изричам. - За самия вас какво е най-шокиращото напоследък?  - По официални данни сме 6 милиона в България. Пак по официални данни има 3 милиона навън. Но по неофициални са още толкова. Излиза, че хич не сме малко – към 12 милиона. По едно време се чу призивът да извикаме сънародници от чужбина. Няма как да стане. Никой няма да им позволи да живеят и работят тук така, както го правят из Европа и Америка. Системата, която направи преврат през 1989-а и същите хора продължават да управляват,  да движат конците и да държат държавата в тоя й вид – предишния. Е, някои обстоятелства са различни – всичко е насочено към частния бизнес. Играем с голяма болка. Да, пародираме – политици, учители, лекари... И ни боли. Защото и ние сме част от този народ. - Ако можете да влезете в образ в „Капките“, кого бихте избрали? - Много са. Най-любим ми е Чарли Чаплин. След него бих направил Луис Армстронг, Васил Петров, Франк Синатра. Това е моят свят. Е, има и други – ама не мога да пея. Иначе бих изпял всичко. Но нали знаете, че в „Капките“ бутонът играе. С радост бих изиграл Хилда Казасян  – толкова е сладка на сцена. Тодор Колев – винаги. Не бих го пропуснал. - Били ли сте заедно на сцена? - С Тодор и с Волев през 90-те трябваше да правим „В очакване на Годо“. Николай искаше да ситуира действието върху покрива на висок блок в „Люлин“ сред антените. Другите двама бяха Къци Лафазанов и Тончо Токмакчиев. Но не успя да намери финансиране. Репетирахме повече от месец. Тодор е голям. В България има още като него – но не са много. Ярки, изградили се като творци по такъв начин, че не само не можеш да ги сбъркаш, но е и трудно да не ги имитираш. Стоянка Мутафова, Калоянчев, Велко Кънев, светла им памет... Ами Георги Русев?! Като почина, се чувствах ужасно. С него имах късмета да работя. Енциклопедия. Казваше ми: „Зуек, трябва само да си знаеш текста – това е достатъчно“. Когато репетирахме „Дневникът на един луд“ в „Кредо“, реших, че в основата на моя герой трябва да е Георги Русев. Като жестове, като поведение. И му казах, че съм го „взел“. „Стига да не разбера, можеш всичко да вземаш“, ми отговори той тогава. А Константин Коцев, миличкият, толкова дълбок трагикомик.  И той, и всички, за които говоря, можеха да те разсмеят, да те разчувстват,  да те накарат да замислиш, за да се качиш на още едно стъпало. Слава Богу, Таня Лолова, да е жива и здрава, продължава да се раздава. - Дъщеря ви Девина все така ли да става актриса? - Цял живот е искала. Но нека първо да се изучи. Едно, второ, трето висше образование – каквото й дойде на ум. Да търси себе си, да открива себе си. Нямам намерение да я напътствам. Не е добра идея да я режисираме - нито аз, нито майка й. Това би попречило на работата й. Да опита всичко, което й мине през акъла. После – в изкарване на насъщия – няма да има време за експерименти.  - Имате ли време за кино? - О, да. „В кръг“ на Командарев жъне успехи по целия свят. Продуценът Христо Дерменджиев пък ме покани за „Ятаган“, който излиза на 20 февруари. Това е комедия за последните 30 години у нас. За това как службите за сигурност успяват да оползотворят държавни пари. Режисьорът Андрей Андонов е ирландски възпитаник. Горд съм, че го познавам. Младо момче, което е изключително наясно как се  прави филм: сценарий, образи, характери.  Не мога да сравня „Ятаган“ - странно е, хубаво е. Много приятната изненада е Жени Калканджиева. Тя е шеф на агенция за борба с организирана престъпност.  Дойде на кастинга с научен две страници текст. През цялото време бях с отворена уста. Стои най-добре на екрана. Имаме секс сцена с нея – в легло, както си му е редът. Но сме „ненормална“ двойка – тя е само с една глава по-висока от мен. Играя журналист, който разследва терористични групировки. Всичко е много е смешно и леко тъжно – като последните 30 години в България. Мариан Вълев пък е наивен полицай от ДАНС. Стефан Денолюбов, Китодар Тодорв, Миролюба Башева също са много добри. Мотото на „Ятаган“ е „Нищо не е  такова, каквото изглежда“. И комедията няма да е такава, каквато изглежда. Но без претенция. - Това ли подвежда БГ изкуството напоследък – претенцията? - Не. Публиката го подвежда. Когато трябва да ядеш, си принуден да правиш леки постановки. Не упреквам никого. Не оправдавам никого. Има комерсиален театър. Има и друг, който ще остане във времето. Но дълго време съм извън театъра – вече 8 години - и по-добре да не говоря. - Когато репетирате или снимате, обсъждате ли с колегите така наречените остросоциални теми? - Да, обсъждаме ги, разбира се. И какво от това? Интелигенцията е между 5 и 10 процента от цялата нация. 8 процента от нея сме се отказали да се борим. Останалите 2 процента и да имат желание, няма как да го осъществят, защото са много малко. Нямат кръг на влияние. А интелигенцията трябва да влияе. Да увлича хората. Проблемът е, че хората не й вярват. Българинът е доведен до там, че никой не иска да слуша когото и да било. Всеки гледа да оцелява. А когато докараш един народ  до мисълта за оцеляване, си за съд. Но не е един виновният. Много са. Ако беше само един, досега да са го утрепали. В България така се решават нещата – пречиш ли, си заминал. Не съм оптимист. За съжаление. Въпреки че там, където има и един българин, я има и България. Няма да изчезнем.", "date": "2020.01.26", "title": "Зуека: Искам да стигнем дъното, за да се отласнем нагоре"}
{"url": "https://standartnews.com/svyat/goryashch-dvigatel-prizemi-samolet-v-iran-412933.html", "text": "Повреда в двигателия на пътнически самолет принуди пилотите извънредно да кацнат на летище в Иран, съобщи агенция Mehr. Машината е извършвала полет от Горгон до Техеран. Първоначално бе съобщено, че причината е пожар в един двигател, но после стана ясно, че е техническа повреда, странен звук на двигателя, който озадачил пилота и го накарало да приземи самолета. Пилотът е успял да кацне успешно, няма пострадали. Авиакомпанията е иранска - Qeshm Air, но не е ясно с какъв самолет е изпълняван полета. По-рано пък бе съобщено, че заради техническа неизправност, самолет от авиокомпания „Белавиа“ е кацнал извънредно в град в Белорус, като спешно са изкарали от машината шестима пътници. Полетът е бил от Мюнхен до Минск.", "date": "2020.01.26", "title": "Повреда в двигателя приземи самолет в Иран"}
{"url": "https://standartnews.com/regionalni/60-godini-grad-tervel-412906.html", "text": "60-годишнината от обявяването на Тервел за град ще бъде отбелязана през следващата седмица с поредица от събития. За годишнината от общината издадоха юбилейна пощенска марка. Тя ще бъде представена официално в изложба в музея на 27 януари като марката ще е част от филателната експозиция „Град Тервел – традиции, дух, таланти“. И ще представя пощенското дело в Добруджа, както и историята на града. Най-старата марка в колекцията датира от 1962 година. В изложбата ще бъдат представени и личните филателистки колекции на добруджанци. Творчески работилници за деца, в които ще се изработват символите на града и неговите традиции, също са част от празненствата за годишнината на града. Честванията ще продължат с концерти на Клуба за автентичен фолклор и етнография и на ансамбъл „Добруджа“.", "date": "2020.01.26", "title": "60 години град Тервел"}
{"url": "https://standartnews.com/regionalni/sled-otpadane-na-taksata-novi-58-detsa-v-detskite-gradini-412904.html", "text": "След като общината в Свищов с решение на общинския съвет направи детските градини в града и селата в общината безплатни, за по-малко от месец нови 58 деца са тръгнали на детска градина. Месечната такса, която бе 50 лева, се поема от общинския бюджет като разходът се покрива с икономиите, постигнати след ремонтите на занималните. Все още обаче има необхванати в ранното образование деца. Тяхното издирване и работата с родителите в общината продължава. Петте детски градини в Свищов са приютили близо 900 деца като детските градини са с пълен капацитет. „Ако продължаваме в тази насока, ще трябва да строим детска градина. До вчера закривахме, сега трябва да откриваме“, посочва кметът Генчо Генчев. Той допълни, че това, че занималните са безплатни, няма да се отрази върху качеството на хранене или на качеството на предлаганата образователна услуга.", "date": "2020.01.26", "title": "С падане на таксата – нови 58 деца в детските градини"}
{"url": "https://standartnews.com/regionalni/skladirani-na-otkrito-otrovi-razbunikha-karlukovo-412915.html", "text": "Жителите на ловешкото село Карлуково се вдигнаха на бунт срещу складирани на открито отрови и пестициди., пише канал 3. Те настояват опасните отпадъци да бъдат премахнати. Над селото се разнася остра, задушлива миризма. Хората твърдят, че фирмата, която е наета да унищожи отпадъците (със седалище в Скопие), извозва товари и през нощта. Представител на въпросната компания обеща, че отпадъците ще бъдат извозени възможно най-бързо.", "date": "2020.01.26", "title": "Складирани на открито отрови разбуниха Карлуково"}
{"url": "https://standartnews.com/regionalni/bolnitsa-nabira-dareniya-za-predstoyashcho-obnovyavane-412912.html", "text": "Средства за оборудване на болничните стаи на отделението по акушерство и гинекология в габровската областна болница, което предстои да бъде обновено, събира дарителска кампания. Първата вноска от 3200 лева за закупуване на болнично обзавеждане за отделението вече е предоставена на здравното заведение, съобщава БНР. Средствата са дарени в рамките на инициативата на Областната администрация в полза на отделението, което единствено в многопрофилната болница в Габрово не е ремонтирано. Набраната сума в кампанията вече е 4600 лева, дарена е и латексова боя. Ремонтът на отделението ще бъде финансиран от Министерство на здравеопазването, както и от собствения бюджет на лечебното заведение.", "date": "2020.01.26", "title": "Болница няма пари, търси дарения"}
{"url": "https://standartnews.com/biznes/temenuzhka-petkova-otiva-na-pregovori-v-sashch-412875.html", "text": "Министърът на енергетиката Теменужка Петкова ще посети Съединените американски щати на 27-ми януари. Това съобщиха от ведомството на Петкова. В столицата Вашингтон министър Петкова ще проведе срещи с представители на Държавния департамент, Департамента по търговия, Департамента по енергетика и други. Предвижда се да бъдат обсъдени въпроси от общ интерес за двете страни в областта на енергетиката. България и САЩ развиват стратегическо партньорство в областта на енергетиката. Приоритет за двете страни е гарантиране на енергийната сигурност чрез диверсификация на доставките на ресурси, се казва още в съобщението.", "date": "2020.01.26", "title": "Теменужка Петкова отива на преговори в САЩ"}
{"url": "https://www.standartnews.com/sport/dzhokovich-e-na-chetvrtfinal-v-melbrn-412870.html", "text": "Новак Джокович продължава успешно защитата на титлата си на Australian Open 2020. Сърбинът победи Диего Шварцман с 6-3, 6-4, 6-4. Така той се класира за 1/4-финалите в Мелбърн, за единадесети път.  В кариерата си Ноле има по 11 на US Open и Уимбълдън и 13 на Ролан Гарос. Срещу Шварцман сърбирът завърши със 75% спечелени точки на първи начален удар (41/55) и реализира 4/8 брейкбола. Следващият му съперник е Милош Раонич. Той победи Марин Чилич с 6-4, 6-3, 7-5. В общия баланс бившият №1 води с 9-0 победи.", "date": "2020.01.26", "title": "Джокович е на четвъртфинал в Мелбърн"}
{"url": "https://standartnews.com/biznes/google-puska-android-11-prez-may-412878.html", "text": "Google обяви датата на конференцията за разработчици на Google I/O, която ще представи нова версия на операционната система Android. Събитието ще започне на 12 май и ще продължи до 14 май, съобщава XDA Developers. Мястото и времето на I/O на Google бе разкрито в Туитър от изпълнителния директор на Google Сундар Пичай. Той заяви, че редовното събитие ще се проведе в Shoreline Amphitheatre в Маунтин вю, Калифорния. XDA Developers вярва, че по този начин Google на практика показва и датата на излизане на Android 11 - следващото поколение мобилна операционна система. Според репортери този път компанията ще представи не само мобилна ОС, но и актуализация за смартфоните Pixel. Освен това се очаква излизането на нови приложения и инструменти за разработчици. По-рано Google покани потребителите да разгадаят датата на конференцията, като публикуват в мрежата криптиран тийзър с космически спътници. За да разкрият времето и мястото на събитието, потребителите трябваше да се обединят. Sundar Pichai отговори на пъзела с поздрава \"Космосът е хакнат\". На корпоративна конференция Google традиционно представя ново поколение от своята операционна система за смартфони. Android 10, текущата версия на операционната система, беше представена на 7 май 2019 г. Финалният рилийз на Android 10 беше пуснат на 3 септември 2019 година.", "date": "2020.01.26", "title": "Google пуска Android 11 през май"}
{"url": "https://standartnews.com/sport/shifrin-go-napravi-otnovo-v-bansko-412889.html", "text": "Микаела Шифрин влезе в историята с втора победа на старт за Световната купа в Банско само в рамките на 3 дни. След успеха в петък в спускането американката спечели днес и на Супер-Г и вече има 66 победи за СК. Втора на 0,29 сек остана Марта Басино (Ит), който и вчера бе втора в спускането. Трета на 0,70 сек е Лара Гут-Бехрами (Швейц). Победителката получи купата си от министъра на младежта и спорта Красен Кралев. Втората бе наградена от вицепремиера и министър на външните работи Екатерина Захариева, а третата получи купата си от Александър Димитров, главен изпълнителен директор на водещия български телеком А1. Призьорките получиха шампанско от президента на БФСки и шеф на организационния комитет Цеко Минев. Награди от спонсорите А1 и Fibank връчика Илияна Захариева, директор \"Корпоративни комуникации\" и Неделчо Неделчев, главен изпълнителен директор на банката.", "date": "2020.01.26", "title": "Шифрин го направи отново в Банско"}
{"url": "https://standartnews.com/biznes/ukritite-dantsi-za-2019-godina-sa-nad-150-miliona-leva-412920.html", "text": "Укритите данъци от физически лица за изминалата 2019 година са повече от 150 милиона лева, сочи справката на НАП. Сумата включва всякакъв вид движимо и недвижимо имущество – апартаменти, къщи, коли, яхти и самолети, съобщава Нова тв. Що се отнася до луксозните автомобили, укритите данъци от физически лица през изминалата година надвишават 2 млн. и 200 000 лева. 55 души са били проверени заради това, че са си купили скъп „Ролс-ройс”. По документи трима от тях не са получавали никакъв доход през 2019-а година, на практика това означава, че са безработни.", "date": "2020.01.26", "title": "Над 150 милиона лева укрити данъци за 2019 г."}
{"url": "https://standartnews.com/biznes/poplnena-ot-nap-danchna-deklaratsiya-prez-mart-412880.html", "text": "Хората без персонален идентификационен код или електронен подпис все още ще трябва да подадат данъчната си декларация на гише в офисите на НАП или по пощата. Всеки сам трябва да попълни обаче доходите от наеми или от сделки с ценни книжа, например. А декларациите ще бъдат попълнени от данъчната агенция през март, защото до края на февруари фирмите са длъжни да подадат информацията в НАП. Всеки, който желае може да попълни данните и сам преди това, разясни пред БНТ говорителят на НАП Росен Бъчваров. За първи път декларацията за доходите на физическите лица ще бъде попълнена от приходната агенция. Единственото, което трябва да направим, е да влезем със своя персонален код в сайта на НАП, за да потвърдим информацията за данъчните си задължения, каза той. „Порталът за електронни услуги има две услуги. Едната е ръчно човек да си попълни данъчната декларация, което работи и в момента, но в нея няма предварително попълнените данни и друга отделно, която се казва най-общо казано предварително попълнена декларация, в която човек влиза с персоналния си код или електронен подпис и вижда две неща, които НАП предварително е попълнила, това са доходите от заплата, т. нар. трудови правоотношения и там са хонорари и доходи от граждански договори“, посочи Росен Бъчваров. Той уточни, че клиентът може да сам да редактира декларацията, ако \"в малко вероятния случай на някаква грешка, може да добави данни, може да ги промени, т.е. във всеки един момент човек може да редактира предварително попълнените данни\".", "date": "2020.01.26", "title": "Попълнена от НАП данъчна декларация през март"}
{"url": "https://standartnews.com/biznes/naplno-obozrimo-e-vlizaneto-v-evrozonata-prez-2023-412886.html", "text": "Като цяло страната ни стои „много добре“ по пътя към еврозоната и влизането и по план през 2023 г. е „напълно обозримо“, заяви в интервю за БНР управляващият директор на Международния валутен фонд (МВФ) Кристалина Георгиева. Тя каза, че преди дни в Давос е разговаряла с председателя на Европейската централна банка (ЕЦБ) Кристин Лагард и по тази тема. „Тя вижда доста позитивно пътя на България и моето очакване е, че плановете, които са направени за влизането в еврозоната ще се реализират точна така, както са направени. България като цяло стои много добре. Има две банки, за които имаше бележки, но те работят по това да бъдат решени и аз не виждам никакви проблеми. Това, което тя ми каза беше, че както изглежда в моята зала на заседания на еврозоната скоро ще се говори на български“, ката Георгиева. И потвърди, че влизането през 2023 г. в еврозоната е „напълно обозримо“, ако през април влезем в механизма ERMII. „За България влизането в еврозоната сега е по-добре, отколкото в миналото, именно защото светът е по-турбулентен“, каза Георгиева. Управляващият директор на МВФ посочи, че разумно прогресивно облагане не пречи на растежа, а даже помага, защото намалява неравенството в обществото. „Страните, които са избрали плосък данък имат причини да го изберат и трябва много внимателно да преценят дали тези причини все още диктуват това да бъде правилният избор“, каза Георгиева. „В България неравенството е относително по-високо, отколкото много други страни в ЕС, затова България трябва да мисли как да го решава този проблем. Не искам да правя никакви изявление в едната или другата посока, защото тази оценка трябва да бъде направена много внимателно, като се поставят на баланс ползите и рисковете. И дали няма други инструменти, с които страната разполага – да кажем как използваме разходната страна на бюджета“, посочи тя. „Най-важно за България е да инвестира в хората. В образование на децата от 0 до 5-годишна възраст, когато много от това, което те ще бъдат един ден, се формира. Да дава възможност за квалификация и преквалификация. Да стимулира бизнесът да инвестира в хората“, подчерта Кристалина Георгиева. Управляващият директор на МВФ предупреди, че България не трябва да изостава от зелените политики, защото нисковъглеродната икономика ще даде нов тласък на инвестициите и ще спомогне за създаването на нови работни места. „Ние търсим области, в които да се декларираме като лидери. И в тази област, ако ние действаме бързо и решително за Европа има шанс да генерира по-висок растеж и да заеме конкурентна позиция в нещо, което безусловно ще става в бъдещето. И аз се надявам, че България ще намери своето място в тази ниша на нова конкурентоспособност“, каза тя. „Климатичните промени са огромно предизвикателство…, но и огромна възможност за трансформиране на нашите икономики. Вярно е, че преходът към нисковъглеродна икономика означава за някои тежка промяна. Ако сте в сектора производство на въглища, това никак няма да бъде лесно. Но тя е възможна промяна, в която ние можем не особено трудно да пренасяме от едните, които печелят към другите, които губят, за да направим така, че обществото да е по-добре“, каза Георгиева. „Преди година прочетох доклада за това, че всички наши прогнози за климатичните изменения се потвърждават и се надхвърлят от това, което реално става. Свърших да го чета, легнах си, а не мога да заспя – през цялото време си мислех за моята внучка, тогава тя бе на 8 години, че когато стане на 20 години, 100 милиона души ще бъдат в бедност заради шоковете от майката природа. А като стане на 40, ще има най-малко 130 милиона климатични бежанци, повечето от тях от Близкия изток и Африка, повечето от тях, бягащи към Европа. Ако е с късмета да стане на 90 години, ако нищо не направим, планетата ще бъде 3-4 градуса по-топла, това означава почти невъзможно да се живее, ако ние не действаме днес“, продължи тя. „Но ние можем да действаме днес и да направим така, че да бъде по-добре не само за вас, младите хора, а за всички, защото даваме стимул на нашата икономика. Търсим го този „сребърен куршум“, с който да убием ниския растеж, ниските лихви и ниска инфлация, което ни държи в недостатъчно динамична икономика. Може би го имаме в ръцете си и той се нарича трансформиране към ниско въглеродна климатично устойчива икономика“, каза управляващият директор на МВФ. Кристалина Георгиева посочи, че на много места по света тази трансформация има успех. И даде за пример Швеция, която бе между първите държави, въвели данък върху въглеводородните емисии, който се увеличава с времето. „Този данък им позволи много бързо да стимулират преход към чиста енергия. В резултат на това те имат цветуща икономика… при много съществено намаляване на емисиите. И е една от най-щастливите страни в света. Същото нещо е с Финландия… Може би зелената икономика е и път към щастието“. Кристалина Георгиева посочи препоръката на МВФ, че постепенно трябва да се въвежда данък върху въглеводородните емисии, като най-ефективен път за поставяне на цена на тези емисии и предсказуемост на трансформацията на икономиката. „Днес средно в света цената е 2 долара на тон. В рамките на едно десетилетие трябва да вървим към цена $75 за тон. Но смятаме, че фискалната политика трябва да бъде много внимателно премислена, за да не се увеличава общото данъчно бреме“ Тя подчерта, че е „много е важно където отиват парите“: „Те трябва да се използват както за инвестиране в зелени технологии, така и за намаляване на тежестта върху хората, които ще понесат бремето на този данък“. Кристалина Георгиева каза, че количествените облекчения – т.нар. лесни пари са направили голяма услуга на света миналата година. Както и че МВФ е предупредило, че икономиката на света влиза в синхронизирано забавяне, след което централните банки са реагирали синхронизирано. „49 банки свалиха 71 пъти лихвените си проценти и в резултат на това растежът в света се покачи с половин процент“ до 2,9%“, каза тя и посочи, че така е избегната рецесия. „Трябва да продължим да държим ниски лихвите и тази година, за да можем да осигурим едно малко подобрение на растежа догодина до 3,3%“, каза тя, като посочи, че това решение носи в бъдеще два проблема: „Ниските лихви значат евтини пари – апетит за заимстване, който наду заимстването в световен мащаб до $188 трилиона – повече отколкото бяха преди дълговата криза…Вторият по-сериозен проблем е, че когато лихвите са ниски, търсим доходност някъде другаде с поемането на по-висок риск“. Според нея обаче засега няма причини да се смята, че ни очаква сериозен трус. Кристалина Георгиева изрази надежда търговското примирие между САЩ и Китай да се превърне в мир тази година, както и всички – САЩ, Китай, ЕС да се отнесат сериозно към реформата на търговската система в света. Тя посочи, че услугите – най-бързо развиващата се сфера в световната икономика, са извън системата на международната организация по търговия, както и електронната търговия. „Ако тези проблеми не се решат, няма как да видим подем в търговията, те не са лесни за решаване“, каза Георгиева. Тя обаче посочи, че има добра основа за споразумение между САЩ и ЕС.", "date": "2020.01.26", "title": "\"Напълно обозримо\" е влизането в еврозоната в 2023"}
{"url": "https://www.standartnews.com/sport/federer-prodlzhava-da-pishe-istoriyata-412907.html", "text": "Шесткратният шампион Роджър Федерер се класира за 15-и път за четвъртфиналите на Откритото първенство на Австралия по тенис. \r\nПоставеният под №3 швейцарски Маестро отстрани унгареца Мартон Фучович с 4:6, 6:1, 6:2, 6:2 след малко повече от два часа игра. \r\nФедерер допусна единствен брейк в седмия гейм, след което загуби първия сет, но до края на мача доминираше и отпусна на опонента си само още пет гейма. \r\nТой реализираше ранен пробив във всеки един от следващите три сета. Роджър завърши с 44 печеливши удари срещу 36 непредизвикани грешки. \r\n\"Трудно начало. Имах проблеми и ми отне малко време, за да намеря ударите си. Условията правеха играта по-бавна и трябваше да се настроя. Направих ранен пробив във втория сет, който спечелих бързо, а след това стана по-лесно\", коментира 38-годишният швейцарец. \r\nЗа място на полуфиналите Федерер ще играе срещу номер 100 в световната ранглиста Тенис Сандгрен (САЩ), който по-рано днес отстрани 12-ия поставен Фабио Фонини (Италия) със 7:6(5), 7:5, 6:7(2), 6:4. \r\n\"Не съм играл досега срещу Тенис Сандгрен, играл съм много тенис през живота си, но никога срещу Тенис. Със сигурност очаквам срещата с нетърпение\", допълни Федерер с усмивка..", "date": "2020.01.26", "title": "Федерер продължава да пише историята"}
{"url": "https://www.standartnews.com/sport/tsska-padna-ot-posledniya-v-yaponiya-412923.html", "text": "ЦСКА загуби и втората си проверка в испанския курорт Марбея. \"Армейците\" отстъпиха с 0:1 от японския Шонан Белмаре. Попадението бе дело на Кейсуке Сака през второто полувреме. По този начин \"червените\" продължават да бъдат без вкаран гол в контролите си на испанска земя, след като преди това загубиха с 0:5 от германския Нюрнберг. За японците пък това бе втори мач за деня. Старши треньорът на \"червените\" Милош Крушчич избра стартовия състав за контролата. Под рамката ще стартира Витаутас Черниаускас, а карето пред него ще е Иван Турицов, Раул Албентоса, Петър Занев и Брадли Мазику. Малко пред защитата ще действат Валентин Антов и Жанио Бикел. В нападение сръбският специалист е избрал Едвин Джеси, Денис Давидов, Вив Соломон-Отабор и Али Соу. Поради леки контузии старши треньорът Милош Крушчич е дал почивка на Кристиян Малинов, Тиаго Родригес и Рубен Пинто, които ще пропуснат днешната контрола.", "date": "2020.01.26", "title": "ЦСКА падна от последния в Япония"}
{"url": "https://standartnews.com/sport/sport-i-futbol-po-televiziite-na-26-yanuari-412867.html", "text": "Спорт и футбол на 26 януари:„ 10,:15 Ски, Световна купа Банско - Супер-Г, Нова Спорт, Диема Спорт 11:30 Ски, Световна купа, Кицбюел - Слалом 1 манш, Евроспорт 2 12:00 ЦСКА – Шонан  Диема спорт 13:00 Атлетико (М) – Леганес MAX sport 4/Sport+ HD 13:00 Интер – Каляри  MAX sport 3 14:00 Ски, Световна купа, Кицбюел - слалом, Евроспорт 2 \r\n15:00 Манчестър С – Фулъм Диема спорт 2 \r\n15:00 Селта – Ейбар  MAX sport 4/Sport+ HD \r\n15:30 Грьонинген – Аякс MAX sport 1 \r\n16:00 Парма – Удинезе MAX sport 3 \r\n16:00 Лион – Тулуза РИНГ \r\n16:00 Верона – Лече  MAX sport 2 \r\n16:30 Вердер – Хофенхайм Евроспорт 2 \r\n17:00 Транмиър - Манчестър Ю Диема спорт \r\n17:00 Хетафе - Бетис MAX sport 4/Sport+ HD \r\n17:45 Айндховен – Твенте MAX sport 1 \r\n19:00 Шросбъри – Ливърпул  Диема спорт 2 \r\n19:00 Байер – Фортуна  Евроспорт 2 \r\n19:00 Рома – Лацио MAX sport 3 \r\n19:30 Реал С – Майорка MAX sport 4/Sport+ HD \r\n21:45 Наполи – Ювентус MAX sport 3 \r\n22:00 Валядолид - Реал (М) MAX sport 4/Sport+ HD \r\n22:00 Лил - ПСЖ РИНГ", "date": "2020.01.26", "title": "Спорт и футбол по телевизиите на 26 януари"}
{"url": "https://www.standartnews.com/sport/bansko-zasenchi-kitsbyuel-v-italiya-412908.html", "text": "В Италия ски курорт №1 на Българи - Банско е по-популярно място от Кицбюел, обясни майката на Федерика Бриньоне - Мария Роза Куорио. \"Няма нито една медия, която да не пише за тройния успех на момичетата. Спускането в Кицбюел мина между другото, особено след контузията на Доминик Парис\", категорична бе Мария Роза. Тя бе най-добрата алпийка на Италия по времето на Алберто Томба. Куорио има четири победи за световната купа в кариерата си. \r\nТеливизионните новини започвали с репортаж за тройния успех по време на спускането в събота. Единственият италиански фотограф, който дойде на събитието бе затрупан от поръчки за снимки. \r\n\"Момичетата са във възторг от Банско. И трите. Такъв  удар никой не е очаквал\", допълни Куорио. \r\nДъщеря и Федерика не завърши супергинатския слалом заради грешка, докато водеше с близо 4 десети на Микаела Шифрин. \"Много бе разочарована, но в крайна сметка направи два подиума, което не е никак малко\", категорично бе майката.", "date": "2020.01.26", "title": "Банско засенчи Кицбюел в Италия"}
{"url": "https://www.standartnews.com/sport/svrshi-sushata-za-shveytsariya-v-kitsbyuel-412910.html", "text": "52-годишното чакане на швейцарците за победа в слалома в Кицбюел приключи и новият им герой в техничните дисциплини Даниел Юл осигури триумфа за себе си и страната си. Националният рекордьор по победи в слалома увеличи сметката си на 4 успеха с перфектно каране във втория манш и общо най-добро време от 1:41.50 минути. Фаворитът на домакините Марко Шварц не можа да си осигури триумф след дълъг период на контузии и трябваше да се примири с второто място на само 0.12 секунди изоставане. Трети завърши 22-годишният французин Клеман Ноел с пасив от 0.37 секунди. Последният швейцарец, който бе печелил слалома в Кицбюел, бе Думенг Джованоли през 1968 година. Пистата в австрийския зимен център се превръща в много специална за Юл, който регистрира там и първия си подиум в Световната купа на 21 януари 2018 година. Ноел пък финишира в топ 3 във вече девет от последните 13 слалома в Световната купа. Въпреки че изостана само с 1.53 секунди от темпото на победителя, Алберт Попов не можа да се класира за втория манш, тъй като топ 30 се вместиха в едва 1.40 секунди разлика и огромната конкуренция не остави шанс на българина. Другият ни представител Камен Златков не можа да завърши спускането си на “Щрайф”. Следващият слалом при мъжете е в Шладминг на 28-и януари. Попов и Златков ще участват в него.", "date": "2020.01.26", "title": "Свърши сушата за Швейцария в Кицбюел"}
{"url": "https://www.standartnews.com/sport/sport-i-futbol-po-televiziite-na-26-yanuari-412867.html", "text": "Спорт и футбол на 26 януари:„ 10,:15 Ски, Световна купа Банско - Супер-Г, Нова Спорт, Диема Спорт 11:30 Ски, Световна купа, Кицбюел - Слалом 1 манш, Евроспорт 2 12:00 ЦСКА – Шонан  Диема спорт 13:00 Атлетико (М) – Леганес MAX sport 4/Sport+ HD 13:00 Интер – Каляри  MAX sport 3 14:00 Ски, Световна купа, Кицбюел - слалом, Евроспорт 2 \r\n15:00 Манчестър С – Фулъм Диема спорт 2 \r\n15:00 Селта – Ейбар  MAX sport 4/Sport+ HD \r\n15:30 Грьонинген – Аякс MAX sport 1 \r\n16:00 Парма – Удинезе MAX sport 3 \r\n16:00 Лион – Тулуза РИНГ \r\n16:00 Верона – Лече  MAX sport 2 \r\n16:30 Вердер – Хофенхайм Евроспорт 2 \r\n17:00 Транмиър - Манчестър Ю Диема спорт \r\n17:00 Хетафе - Бетис MAX sport 4/Sport+ HD \r\n17:45 Айндховен – Твенте MAX sport 1 \r\n19:00 Шросбъри – Ливърпул  Диема спорт 2 \r\n19:00 Байер – Фортуна  Евроспорт 2 \r\n19:00 Рома – Лацио MAX sport 3 \r\n19:30 Реал С – Майорка MAX sport 4/Sport+ HD \r\n21:45 Наполи – Ювентус MAX sport 3 \r\n22:00 Валядолид - Реал (М) MAX sport 4/Sport+ HD \r\n22:00 Лил - ПСЖ РИНГ", "date": "2020.01.26", "title": "Спорт и футбол по телевизиите на 26 януари"}
{"url": "https://www.standartnews.com/sport/shifrin-go-napravi-otnovo-v-bansko-412889.html", "text": "Микаела Шифрин влезе в историята с втора победа на старт за Световната купа в Банско само в рамките на 3 дни. След успеха в петък в спускането американката спечели днес и на Супер-Г и вече има 66 победи за СК. Втора на 0,29 сек остана Марта Басино (Ит), който и вчера бе втора в спускането. Трета на 0,70 сек е Лара Гут-Бехрами (Швейц). Победителката получи купата си от министъра на младежта и спорта Красен Кралев. Втората бе наградена от вицепремиера и министър на външните работи Екатерина Захариева, а третата получи купата си от Александър Димитров, главен изпълнителен директор на водещия български телеком А1. Призьорките получиха шампанско от президента на БФСки и шеф на организационния комитет Цеко Минев. Награди от спонсорите А1 и Fibank връчика Илияна Захариева, директор \"Корпоративни комуникации\" и Неделчо Неделчев, главен изпълнителен директор на банката.", "date": "2020.01.26", "title": "Шифрин го направи отново в Банско"}
{"url": "https://standartnews.com/sport/usik-razchistva-ptya-na-kobrata-412905.html", "text": "Украинският промоутър Олександър Красюк, който представлява интересите на бившия абсолютен световен шампион в полутежка категория - Олександър Усик, потвърди, че Дерек Чисора ще е следващият съперник на неговия боксьор. Преди няколко дни в Instagram профила на Еди Хърн се появи снимка от среща между него, Олександър Красюк и Джошуа, на която вероятно са обсъдили ситуацията относно евентуален сблъсък.  Красюк поясни, че екипът на Усик е решил той първо да се адаптира в тежка категория и да увеличи популярността си, а след това да влезе в битка със световния шампион на WBO, WBA, IBO и IBF в тежка категория - Антъни Джошуа. \r\n \r\n\"Следващият мач на Олександър Усик е с Дерек Чисора. Така той ще се сдобие с още фенове, тъй като успешното му представяне срещу Чисора ще му даде възможност да стане по-популярен, известен и да привлече повече внимание към себе си\", каза Красюк. \r\n \r\nПреди няколко дни Еди Хърн също потвърди, че двубоят на украинеца срещу Чисора ще се състои на 28-и март в Лондон.  \"Обясних на Усик, че първо трябва да се бие с Чисора и чак след това с Джошуа. AJ също е наясно със ситуацията. Сега за нас е по-важно да намерим дата за сблъсъка с Чисора, а 28-и март е перфектна за това\", призна Усик.  \"Надяваме се да се случи в О2 Арена в Лондон. След това април месец предстои мач с Дилиан Уайт и през май или юни - мач с AJ. Но дотогава има доста време\", зааяви Усик.  Според Красюк е твърде рано да се твърди, че тази дата е одобрена като официална, защото тепърва предстои много работа. \r\n​ \r\n\"През следващите три-четири дни ще бъде взето окончателно решение за датата, мястото и формата на мача\", обобщи Александър Красюк.  ", "date": "2020.01.26", "title": "Усик разчиства пътя на Кобрата"}
{"url": "https://standartnews.com/sport/dzhokovich-e-na-chetvrtfinal-v-melbrn-412870.html", "text": "Новак Джокович продължава успешно защитата на титлата си на Australian Open 2020. Сърбинът победи Диего Шварцман с 6-3, 6-4, 6-4. Така той се класира за 1/4-финалите в Мелбърн, за единадесети път.  В кариерата си Ноле има по 11 на US Open и Уимбълдън и 13 на Ролан Гарос. Срещу Шварцман сърбирът завърши със 75% спечелени точки на първи начален удар (41/55) и реализира 4/8 брейкбола. Следващият му съперник е Милош Раонич. Той победи Марин Чилич с 6-4, 6-3, 7-5. В общия баланс бившият №1 води с 9-0 победи.", "date": "2020.01.26", "title": "Джокович е на четвъртфинал в Мелбърн"}
{"url": "https://standartnews.com/sport/svrshi-sushata-za-shveytsariya-v-kitsbyuel-412910.html", "text": "52-годишното чакане на швейцарците за победа в слалома в Кицбюел приключи и новият им герой в техничните дисциплини Даниел Юл осигури триумфа за себе си и страната си. Националният рекордьор по победи в слалома увеличи сметката си на 4 успеха с перфектно каране във втория манш и общо най-добро време от 1:41.50 минути. Фаворитът на домакините Марко Шварц не можа да си осигури триумф след дълъг период на контузии и трябваше да се примири с второто място на само 0.12 секунди изоставане. Трети завърши 22-годишният французин Клеман Ноел с пасив от 0.37 секунди. Последният швейцарец, който бе печелил слалома в Кицбюел, бе Думенг Джованоли през 1968 година. Пистата в австрийския зимен център се превръща в много специална за Юл, който регистрира там и първия си подиум в Световната купа на 21 януари 2018 година. Ноел пък финишира в топ 3 във вече девет от последните 13 слалома в Световната купа. Въпреки че изостана само с 1.53 секунди от темпото на победителя, Алберт Попов не можа да се класира за втория манш, тъй като топ 30 се вместиха в едва 1.40 секунди разлика и огромната конкуренция не остави шанс на българина. Другият ни представител Камен Златков не можа да завърши спускането си на “Щрайф”. Следващият слалом при мъжете е в Шладминг на 28-и януари. Попов и Златков ще участват в него.", "date": "2020.01.26", "title": "Свърши сушата за Швейцария в Кицбюел"}
{"url": "https://standartnews.com/sport/tsska-padna-ot-posledniya-v-yaponiya-412923.html", "text": "ЦСКА загуби и втората си проверка в испанския курорт Марбея. \"Армейците\" отстъпиха с 0:1 от японския Шонан Белмаре. Попадението бе дело на Кейсуке Сака през второто полувреме. По този начин \"червените\" продължават да бъдат без вкаран гол в контролите си на испанска земя, след като преди това загубиха с 0:5 от германския Нюрнберг. За японците пък това бе втори мач за деня. Старши треньорът на \"червените\" Милош Крушчич избра стартовия състав за контролата. Под рамката ще стартира Витаутас Черниаускас, а карето пред него ще е Иван Турицов, Раул Албентоса, Петър Занев и Брадли Мазику. Малко пред защитата ще действат Валентин Антов и Жанио Бикел. В нападение сръбският специалист е избрал Едвин Джеси, Денис Давидов, Вив Соломон-Отабор и Али Соу. Поради леки контузии старши треньорът Милош Крушчич е дал почивка на Кристиян Малинов, Тиаго Родригес и Рубен Пинто, които ще пропуснат днешната контрола.", "date": "2020.01.26", "title": "ЦСКА падна от последния в Япония"}
{"url": "https://www.standartnews.com/sport/dupnichanka-refer-na-olimpiadata-v-tokio-412935.html", "text": "  Дупничанката Мариана Атанасова получи най-голямото признание в съдийската си кариера, съобщава вестник Струма. 41-годишна българка, която живее в Нидерландия, бе включена в списъка с арбитри, които ще ръководят мачовете от турнира по софтбол на олимпиадата в Токио-2020. Атанасова е единствената жена от Европа с наряд за софтболната надпревара от игрите. Тя е бивша националка, а а състезателната й кариерата премина през родния „Девълс“, „София Блус“ и „Академички“ (Сф). Дипломира се в НСА „В. Левски“, а от 2001 г. живее и работи в Нидерландия, където е омъжена за местния софтболен специалист Андре Принс. От същата година има лиценз за международен съдия по софтбол, а през 2015 г. получи първото си назначение на световно първенство – за девойки до 19 г. в САЩ. Оттогава се утвърди като един от най-авторитетните рефери на континента. Ръководила е мачове на европейските първенства за жени в Италия-2017 и Чехия-2019 и на световното в Япония-2018. През миналата година бе част от съдийския екип на олимпийската квалификация в зона “Европа-Африка” в Утрехт (Нид). След 12-годишно отсъствие бейзболът и софтболът се завръщат в олимпийската програма като допълнителни дисциплини в Токио-2020. Игрите (24 юли-9 август) започват именно със софтболния турнир (22-28 юли), който стартира преди официалната церемония по откриването.  ", "date": "2020.01.26", "title": "Дупничанка рефер на олимпиадата в Токио"}
{"url": "https://standartnews.com/sport/bansko-zasenchi-kitsbyuel-v-italiya-412908.html", "text": "В Италия ски курорт №1 на Българи - Банско е по-популярно място от Кицбюел, обясни майката на Федерика Бриньоне - Мария Роза Куорио. \"Няма нито една медия, която да не пише за тройния успех на момичетата. Спускането в Кицбюел мина между другото, особено след контузията на Доминик Парис\", категорична бе Мария Роза. Тя бе най-добрата алпийка на Италия по времето на Алберто Томба. Куорио има четири победи за световната купа в кариерата си. \r\nТеливизионните новини започвали с репортаж за тройния успех по време на спускането в събота. Единственият италиански фотограф, който дойде на събитието бе затрупан от поръчки за снимки. \r\n\"Момичетата са във възторг от Банско. И трите. Такъв  удар никой не е очаквал\", допълни Куорио. \r\nДъщеря и Федерика не завърши супергинатския слалом заради грешка, докато водеше с близо 4 десети на Микаела Шифрин. \"Много бе разочарована, но в крайна сметка направи два подиума, което не е никак малко\", категорично бе майката.", "date": "2020.01.26", "title": "Банско засенчи Кицбюел в Италия"}
{"url": "https://www.standartnews.com/sport/legenda-na-nba-zagina-s-vertolet-412936.html", "text": "    Двукратният олимпийски шампион и петкратен шампион на Националната баскетболна асоциация (НБА) Коби Брайант е загинал при катастрофа с вертолет в САЩ, съобщиха американските медии. Частният вертолет на 41-годишния Брайант се е разбил близо до Лос Анджелис, заедно с него са били още четирима души. Брайант от години често пътува с вертолета. Той заема четвърто място в списъка на най-резултатните играчи на НБА за всички времена (33643 точки). Има четири деца.", "date": "2020.01.26", "title": "Легенда на НБА загина с вертолет"}
{"url": "https://www.standartnews.com/sport/zografski-s-novi-tochki-za-svetovnata-kupa-412939.html", "text": "Българският ас в ски скока Владимир Зографски се класира на 25-о място в днешния старт от Световната купа в Закопане (Полша). Самоковецът завърши с резултат 239.8 точки (126.0 метра в двата скока). Нашият ски-скачач беше 21-и след първия скок, но не успя да задържи позицията си.. Ако беше успял, щеше да подобри личното си най-добро постижение за сезона, което е 22-о място. Първото място е за Камил Стох (Полша), който завърши с резултат от 295.7 точки (1 скок: 137.5 м, 2 скок: 140.0 м). Втората позиция е за Щефан Крафт (Австрия) с 290.6 точки (1 скок: 136.0 м; 2 скок: 138.0 м), а трети остана Давид Кубацки (Полша) с 287.8 (140.0; 133.0), за когото пък е девети подиум през сезона.", "date": "2020.01.26", "title": "Зографски пак взе точки за Световната купа"}
{"url": "https://standartnews.com/sport/federer-prodlzhava-da-pishe-istoriyata-412907.html", "text": "Шесткратният шампион Роджър Федерер се класира за 15-и път за четвъртфиналите на Откритото първенство на Австралия по тенис. \r\nПоставеният под №3 швейцарски Маестро отстрани унгареца Мартон Фучович с 4:6, 6:1, 6:2, 6:2 след малко повече от два часа игра. \r\nФедерер допусна единствен брейк в седмия гейм, след което загуби първия сет, но до края на мача доминираше и отпусна на опонента си само още пет гейма. \r\nТой реализираше ранен пробив във всеки един от следващите три сета. Роджър завърши с 44 печеливши удари срещу 36 непредизвикани грешки. \r\n\"Трудно начало. Имах проблеми и ми отне малко време, за да намеря ударите си. Условията правеха играта по-бавна и трябваше да се настроя. Направих ранен пробив във втория сет, който спечелих бързо, а след това стана по-лесно\", коментира 38-годишният швейцарец. \r\nЗа място на полуфиналите Федерер ще играе срещу номер 100 в световната ранглиста Тенис Сандгрен (САЩ), който по-рано днес отстрани 12-ия поставен Фабио Фонини (Италия) със 7:6(5), 7:5, 6:7(2), 6:4. \r\n\"Не съм играл досега срещу Тенис Сандгрен, играл съм много тенис през живота си, но никога срещу Тенис. Със сигурност очаквам срещата с нетърпение\", допълни Федерер с усмивка..", "date": "2020.01.26", "title": "Федерер продължава да пише историята"}
{"url": "https://standartnews.com/sport/anglichani-iskat-futbolist-na-levski-412925.html", "text": "Английският Борнемут обмисля да изпрати закъсняла оферта за централния защитник на Левски Холмар Ейолфсон. „Черешките“ имат спешна нужда от подсилване в отбранителната си линия, след като влизат в здрава битка за оцеляването си във Висшата лига. До момента възпитаниците на Еди Хау имат 37 допуснати попадения в 24 мача през този сезон и заемат 18-ата позиция във временното класиране на две точки от спасителната зона. Един от футболистите към, които са се насочили Борнемут е именно централният бранител на Левски Холмар Ейолфсон, съобщава 90min.com. Английският клуб желае да привлече исландския национал до края на януари. 29-годишният бранител взе участие в 16 срещи за „сините“ през този сезон във всички турнири и постепенно навлиза във форма след тежката контузия, която претърпя в края на 2018 година. Той попадна в плановете на Исландия за решителния бараж с Румъния на 26 март. Преди няколко дни „викингите“ изиграха две контроли в САЩ срещу Канада и Ел Салвадор. Срещу „кленовите листа“ Ейолфсон донесе и победата с 1:0. Според медията Борнемут се е спрял на бранителят на Левски заради престоя му преди години в Уест Хем и Челтнъм Таун. „Черешките“ тепърва ще отправят оферта на „сините“ за бранителя. Договорът на исландския национал изтича след 18 месеца и англичаните ще трябва да платят сериозна сума за правата му.", "date": "2020.01.26", "title": "Англичани искат футболист на Левски"}
{"url": "https://www.standartnews.com/sport/tragediyata-e-ogromna-i-dshcheryata-na-kobi-e-zaginala-412941.html", "text": "Една от дъщерите на Коби Байант - 13-годишниата Джиана, също е била на борда на разбилия се хеликоптер. Малко по-рано стана ясно, че легендата на НБА е загинал след катастрофа на личния му вертолет.   ESPN съобщава, че Брайънт, детето му, нейна съотборничка и неин родител са пътували за баскетболен мач. Потвърждение на информацията от близки до Брайънт все още няма, но бяха разпространени кадри от падналия хеликоптер.", "date": "2020.01.26", "title": "Трагедията е огромна: И дъщерята на Коби загина"}
{"url": "https://standartnews.com/sport/shrosbri-akha-da-izkhvrli-livrpul-412938.html", "text": "Шросбъри бе на крачка да бие шута на Ливърпул от ФА Къп на Англия. Срещата на стадион “Монтгомъри Уотърс Медоу” от четвъртия кръг на турнира завърши 2:2, но домакините бяха близо до сензацията. \r\n \r\nЛивърпул дръпна с 2:0, но домакините изравниха, а дори можеха да направят и пълен обрат. Все пак \"червените\" оцеляха и ще имат възможност да преодолеят този съперник в преиграването на \"Анфийлд\". \r\n \r\nТрябва да се отбележи, че Юрген Клоп бе направил цели 11 промени в състава си от срещата с Уувс през седмицата, като бе дал шанс на повечето си резервни играчи и юноши. \r\n \r\nПрочети още на:  \r\n ", "date": "2020.01.26", "title": "Шросбъри аха да изхвърли Ливърпул"}
{"url": "https://standartnews.com/sport/legenda-na-nba-zagina-s-vertolet-412936.html", "text": "    Двукратният олимпийски шампион и петкратен шампион на Националната баскетболна асоциация (НБА) Коби Брайант е загинал при катастрофа с вертолет в САЩ, съобщиха американските медии. Частният вертолет на 41-годишния Брайант се е разбил близо до Лос Анджелис, заедно с него са били още четирима души. Брайант от години често пътува с вертолета. Той заема четвърто място в списъка на най-резултатните играчи на НБА за всички времена (33643 точки). Има четири деца.", "date": "2020.01.26", "title": "Легенда на НБА загина с вертолет"}
{"url": "https://standartnews.com/sport/tragediyata-e-ogromna-i-dshcheryata-na-kobi-e-zaginala-412941.html", "text": "Една от дъщерите на Коби Байант - 13-годишниата Джиана, също е била на борда на разбилия се хеликоптер. Малко по-рано стана ясно, че легендата на НБА е загинал след катастрофа на личния му вертолет.   ESPN съобщава, че Брайънт, детето му, нейна съотборничка и неин родител са пътували за баскетболен мач. Потвърждение на информацията от близки до Брайънт все още няма, но бяха разпространени кадри от падналия хеликоптер.", "date": "2020.01.26", "title": "Трагедията е огромна: И дъщерята на Коби загина"}
{"url": "https://standartnews.com/sport/dupnichanka-refer-na-olimpiadata-v-tokio-412935.html", "text": "  Дупничанката Мариана Атанасова получи най-голямото признание в съдийската си кариера, съобщава вестник Струма. 41-годишна българка, която живее в Нидерландия, бе включена в списъка с арбитри, които ще ръководят мачовете от турнира по софтбол на олимпиадата в Токио-2020. Атанасова е единствената жена от Европа с наряд за софтболната надпревара от игрите. Тя е бивша националка, а а състезателната й кариерата премина през родния „Девълс“, „София Блус“ и „Академички“ (Сф). Дипломира се в НСА „В. Левски“, а от 2001 г. живее и работи в Нидерландия, където е омъжена за местния софтболен специалист Андре Принс. От същата година има лиценз за международен съдия по софтбол, а през 2015 г. получи първото си назначение на световно първенство – за девойки до 19 г. в САЩ. Оттогава се утвърди като един от най-авторитетните рефери на континента. Ръководила е мачове на европейските първенства за жени в Италия-2017 и Чехия-2019 и на световното в Япония-2018. През миналата година бе част от съдийския екип на олимпийската квалификация в зона “Европа-Африка” в Утрехт (Нид). След 12-годишно отсъствие бейзболът и софтболът се завръщат в олимпийската програма като допълнителни дисциплини в Токио-2020. Игрите (24 юли-9 август) започват именно със софтболния турнир (22-28 юли), който стартира преди официалната церемония по откриването.  ", "date": "2020.01.26", "title": "Дупничанка рефер на олимпиадата в Токио"}
{"url": "https://standartnews.com/svyat/prviyat-boing-777kh-katsna-uspeshno-v-siatl-412859.html", "text": "  Новият самолет на американската компания Боинг завърши успешно първия си изпитателен полет, предадоха световните агенции. Продължителността на полета бе близо четири часа над щата Вашингтон, като се приземи в Сиатъл. Само двама пилоти за били в самолета, направили са всичко, което беше планирано, съобщиха от авиопроизводителя и заявиха, че очакват още тестови полети. Боинг 777X е най-големият пътнически самолет с два двигателя в света. Той може да транспортира между 384 и 426 пътници. Боинг, чийто имидж пострада тежко заради двете катастрофи с нейни самолети 737 МАКС, се надява новият самолет да й помогне в конкуренцията с европейския производител Airbus. Американската компания заяви, че вече е продала 309 броя 777X, всеки от които струва 442 милиона долара. Машините се очаква да бъдат доставени през 2021 година.  ", "date": "2020.01.26", "title": "Първият Боинг 777Х кацна успешно в Сиатъл"}
{"url": "https://standartnews.com/svyat/8-kitaytsi-v-bolnitsa-v-moskva-412860.html", "text": "  Осем китайци спешно са били приети в болница в Москва с висока температура. Те са били хоспитализирани след сигнал до Бърза помощ от рецепцията на \"Арт Москва Войковская\", съобщи за ТАСС шефът на хотела Михаил Волков. \"В хотела в момента се намират 220 китайци, 8 от които са в болница. Предварителната диагноза на седмината е пневмония, а на един от тях – ангина“, добави той. Според Волков в момента лекари проверяват всички китайци в хотела, които са дошли рано сутринта. От преслужбата на кметството добавиха, че хоспитализираните туристи са с висока температура, но нямат допълнителни усложнения. Бързата полощ е пристигнала светкавично, защото са туристи от Китай, при  аналогични случаи се прави консултация само по телефона, добавиха от кметството. Репортер на ТАСС предава, че пред хотела \"Арт Москва Войковская\" стоят десет линейки, но той не е затворен. По данни на министерството на здравеопазването 1438 са заболелите от смъртоносния вирус, от които 98 процента са в Китай. 42-ма вече са починали.", "date": "2020.01.26", "title": "8 китайци в болница в Москва"}
{"url": "https://standartnews.com/svyat/eto-go-novoto-logo-na-kosmicheskite-voyski-na-sashch-412862.html", "text": "Дни след като в публичното пространство бяха пуснати снимки с униформите на космическите войски на САЩ, президентът Доналд Тръмп с гордост показа и логото на тези войски. В Туитър Тръмп написа: \"След консултации с нашите страхотни военни ръководители, дизайнери и други специалисти, с удоволствие представям новото лого на американските космически сили, шестия вид от нашите прекрасни въоръжени сили!\". Задачата на космическите сили ще бъде да защитават американските спътници от физически нападения и да възпират всякаква агресия срещу САЩ и съюзниците им. Много от потребителите в социалните мрежи видяха тясно сходство на новото лого с това на екипажа на \"Стар трек\" от едноименната филмова поредица.", "date": "2020.01.26", "title": "Ето го новото лого на космическите войски на САЩ"}
{"url": "https://standartnews.com/svyat/uchen-plashi-turtsiya-s-oshche-silni-zemetreseniya-412865.html", "text": "\"Източноанадолският разлом се разбуди, след като продължително време не бе активен. Възможно е областта Кахраманмараш също да бъде ударена от земетресение\", съобщи местният сеизмолог проф. д-р Наджи Гьорюр пред Си Ен Ен Тюрк. Той коментира земетресението с магнитуд 6,8 по Рихтер, което порази най-силно областите Елязъг и Малатия, усетено бе почти в цяла Турция, а също така в Ирак, Сирия и Израел. \"Земетресението, което стана в петък вечерта с магнитуд 6,8 по Рихтер в района на Елязъг, Източна Турция показва натрупване на сеизмична активност на източноанадолският разлом след доста продължителен период на застой. Може да предизвика земетресение в областта Кахраманмараш. Североанадолският разлом и Източноанадолският разлом се съединяват в района на Карлъова. Това земетресение може да предизвика подобни на земетресението от Елазъг трусове и по североанадолският разлом, за да се освободи натрупаната енергия. От 1822 г. насам са станали 7 земетресения по този разлом. Щом сега се е активизирал значи има вероятност да се пропука и да освободи натрупаната енергия\", обясни ученият. Според турския сеизмолог, земетресението в Елязъг е плитко. \"Възможно е пропукването да е на 33 км дълбочина, поради което земетресението бе много силно и стана там, където се очакваше. Сега трябва внимателно да се следи района между Бингьол и Палу, а също Сивридже-Малатия-Адъяман. Тъй като е възможно да се увеличи натрупаната там енергия\", каза Гьорюр. Той смята, че енергията по Североанадолският разлом е била изпразнена в голяма степен през 20 век. \"Последното земетресение в областта Кахраманмараш е било през 1513 г. Оттогава е изминало прекалено много време. Ето защо тази област е бременна на трусове. Сега поради счупването на разлома в областта Елязъг се успокои. Но ние сеизмолозите не се успокоихме. Защото източноанадолският разлом е в процес на разбуждане. Възможно е да има нови земетресения. Все пак слава богу, че няма прекалено много жертви, но има много материални и структурни щети\", каза сеизмологът. Интересното е, че именно проф. д-р Наджи Гьорюр в едно телевизионно предаване на 5 октомври 2019 г. бе прогнозирал, че очакват земетресение в района на Елязъг, където стана земетресението в петък.", "date": "2020.01.26", "title": "Учен плаши Турция с още силни земетресения"}
{"url": "https://standartnews.com/svyat/zashchitnitsite-na-trmp-zazhalikha-za-izborite-412869.html", "text": "Ако Доналд Тръмп бъде отстранен от поста си, това ще бъде намеса в предстоящите избори и \"много опасен прецедент\", оплакаха се адвокатите на американския президент в процеса за импийчмънт пред Сената. По-рано тази седмица представителите на Демократическата партия, които изпълняват ролята на прокурори, заявиха, че Тръмп трябва да бъде отстранен, защото е насърчил Украйна да се намеси в изборите в САЩ, като открие компрометиращи материали за бившия вицепрезидент Джо Байдън. В събота защитата на президента се опита да обърне този аргумент срещу тях. \"Въпреки приказките за намеса в изборите, те са тук, за да извършат най-сериозната намеса в избори в американската история и ние не можем да позволим това\", предупреди Пат Сиполини, който ръководи защитата на държавния глава. Той добави, че ако сенаторите признаят президента за виновен и го отстранят от заеманата длъжност, ще лишат гласоподавателите от правото им да изразят мнението си за Тръмп на президентските избори на 3 ноември. Разследването на контактите на Тръмп с Украйна не е имало за цел изясняване на истината, а е било политически мотивиран опит за отстраняване на президента от заеманата длъжност, твърди още защитата на Тръмп. Въпреки че президентът е обвиняемият в процеса, адвокатите му показаха ясно, че смятат да представят процедурата за импийчмънт като продължение на разследванията, които се водят откакто той встъпи в длъжност - включително това за евентуални връзки между предизборния му щаб и Русия. Заседанието на Сената продължи само два часа - далеч по-кратко от речите на обвинителите. Защитата запазва основните си аргументи и за утрешното заседание. Сенатът е под контрола на републиканците, които разполага с 53 от общо 100 места, а за отстраняване на президента е необходимо мнозинство от две трети от сенаторите. Републиканците сред тях заявиха, че защитата вече е разбила аргументите на демократите. До президентските избори обаче остават по-малко от 300 дни, така че дебатите същевременно са и битка за спечелване на общественото мнение.", "date": "2020.01.26", "title": "Защитниците на Тръмп зажалиха за изборите"}
{"url": "https://standartnews.com/svyat/raste-broyat-na-smrtnite-sluchai-ot-koronavirusa-v-kitay-412864.html", "text": "Броят на потвърдените случаи на пневмония, причинени от новия тип коронавирус в Китай в неделя следобед (местно време), достигна 2200 души, предаде ТАСС. Както се вижда от информационни доклади, публикувани от комисиите по хигиена и здравеопазване в регионите на Китай, броят на смъртните случаи все още е 56. По-рано китайските власти съобщаваха само за 1975 случая на заразяване. Почти 2,7 хиляди души се подозират, че са заразени с коронавирус, но диагнозата им все още не е потвърдена. Повече от половината от всички случаи на инфекция (1052) се срещат в провинция Хубей, което е първоначалният фокус на разпространението на болестта. След това провинциите Жеджианг (104 случая), Гуандун (98) и Хенан (83) следват този показател. Има случаи на нов тип пневмония в почти всички региони на страната, включително Пекин (51) и Шанхай (40), уточнява руската агенция.", "date": "2020.01.26", "title": "Расте броят на починалите от коронавируса в Китай"}
{"url": "https://standartnews.com/svyat/uvelichava-se-broyat-na-zhertvite-v-turtsiya-412891.html", "text": "Продължава да расте броят на жертвите на силното земетресение в Турция. Той вече достигна 35 души, потвърдиха вицепрезидентът и вътрешният министър на южната ни съседка. Пострадалите, потърсили болнична помощ, са малко над 1600 души. Почти две денонощия след земетресението спасителите се надяват на чудо и разчитат да открият още живи хора, ако са останали такива под руините на падналите сгради. До момента са изпод руините са спасени 45 души. Сред тях е и майка с дете, които по чудо са спасени 24 маса след труса. Разрушени са почти 80 сгради, със сериозни щети са други 645, 540 са по-слабо засегнати от земетресението. Без дом са останали над 15 хиляди жители. Вътрешният министър Сюлейман Сойлу е информирал, че продължава устройването на палаткови лагери за хората, тъй като все още продължават вторичните трусове. Останалите без покрив хора се настаняват и в училища, сватбени салони, спортни зали и т.н. Финансовото министерство на Турция обяви, че ще бъде удължен срокът за заплащане на данъците на живеещщите в двете най-силно пострадали от земетресението области Елязъг и Малатия. От своя страна търговското министерство обеща подкрепа за изплащане на кредитите на местни малки фирми. Вторичните трусове в страната продължват, броят им вече надхвърли 600.", "date": "2020.01.26", "title": "Увеличава се броят на жертвите в Турция"}
{"url": "https://standartnews.com/svyat/kitay-razrabotva-vaksina-sreshchu-koronavirusa-412895.html", "text": "Разработването на нов вид ваксина срещу коронавируса, който причинява пневмония, е започнал китайският Център за контрол и профилактика на заболяванията, предава ТАСС, цитирайки информация от в. „Чайна дейли“. „Центърът вече започна разработването на ваксина. За момента успяхме да изолираме вируса, сега се избира конкретният щам“, заявява Сюй Венбо, ръководител на Центъра. Освен това в момента китайските експерти подбират лекарства, които ефективно противодействат на пневмонията. Заразените в Китай вече са над 2000 души. Има подозрения за зараза в още близо 2700 случая, но засега диагнозата не е потвърдена. От полунощ местно време е забранено влизането на всички превозни средства в град Шантоу. Целта е да се попречи на разпространението на новия коронавирус, предава Франс прес. В града ще бъде прекъснато и движението на градския транспорт, включително и на фериботите. Столицата на провинция Шенси град Сиан също спира всички междуградски автобуси от 18 часа местно време, предава Ройтерс. Ограничения на транспорта ще бъдат наложени в цялата източна провин;ия Шандун, а в провинция Шенси е забранено влизането на автобуси, идващи от други провинции.", "date": "2020.01.26", "title": "Китай разработва ваксина срещу коронавируса"}
{"url": "https://standartnews.com/svyat/papata-se-moli-za-zarazenite-s-koronavirus-412918.html", "text": "Папа Франциск се моли за хората, заразени с новия коронавирус, както и за успех в усилията на властите да се справят със заразата, предава БГНЕС. \"Моля се за хора, които са се разболели вследствие на вируса в Китай. Господи, приеми в мир починалите, упокой семействата на загиналите, и помогни на китайските власти в борбата им със заразата\", заяви Главата на Римокатолическата църква в неделната си проповед пред вярващите, събрали се на площад \"Свети Петър\" във Ватикана. Китайските власти информираха още в последния ден на  2019 г.  Световната здравна организация за наличието на огнище на неизвестен до момента вирус в град Ухан, намиращ се в централната част на страната. Впоследствие експертите установиха причинителя на заболяването - коронавирус 2019-nCoV. Извън случаите на заболели в Китай, вече има заразени в Хонконг, Макао, Тайван, Тайланд, Япония, Южна Корея, САЩ, Канада, Виетнам, Сингапур, Непал, Франция, Австралия и Малайзия.", "date": "2020.01.26", "title": "Папата се моли за заразените с коронавирус"}
{"url": "https://standartnews.com/svyat/potres-v-turtsiya-sled-zemetresenieto-412927.html", "text": "Макар и бавно броят на жертвите на силния трус в Източна Турция продължава да расте. Междувременно властите хвърлят всички усилия, както в издирването и спасяването на затрупани под развалините хора, така и за настаняване на живите но останали без дом жители на засегнатата провинция Елязъг. 38 загинали, 45 спасени - това сочат до момента данните след земния трус с магнитуд 6,8 по скалата на Рихтер, разтърсил Източна Турция в петък вечерта. Държавата обеща пълна подкрепа и съдействие на пострадалите. Ранените вследствие на труса са 594. Това уточни по време на съвместна пресконференция с вътрешния и министъра на благоустройството здравният министър Фахреттин Коджа. Той добави, че общо 104 души продължават да се намират в болници, като 13 от тях са в интензивно отделение. Здравният министър допълни, че паника е била причината 2/3 от потърсилите лекарска помощ 1607 души да се обърнат към лечебни заведения. Министърът на благоустройството Мурат Курум съобщи, че в Елязъг има 400 резервни държавни жилища, които може да бъдат дадени на пострадалите от труса. По информация на екипите на министерството, които оценяват щетите, 76 са изцяло разрушените постройки, налага се спешно разрушаване на други 12 силно увредени сгради, за които има риск от рухване. На 645 постройки са нанесени сериозни щети, 540 са с леки или  средни щети. Управлението по извънредните ситуации е доставило над 150 ТИР-а с помощи, включително 10 000 палатки за семейства, 17 000 легла, 37 000 одеяла. Финансови средства са отпуснали и различни министерства. Продължават да пристигат помощи, събрани от цяла Турция. Много хора са настанени в държавни учреждения, спортни зали и училища. Броят на вторичните трусове надмина 788, като 21 от тях бяха с магнитуд над 4 по скалата на Рихтер. Спасителите се надяват на чудо почти две денонощия след земетресението и разчитат да открият живи хора, ако такива са останали под руините на разрушените сгради. Жена с детето ѝ като по чудо бяха спасени 24 часа след земния трус. Почти 80 сгради са разрушени сгради, на 645 постройки са нанесени сериозни щети, други 540 са средно или слабо засегнати от земетресението. Над 15 000 души са останали без дом. Вътрешният министър Сюлейман Сойлу информира, че продължава устройването на палаткови лагери за хората поради неспиращите вторични трусове. В момента в поразените области температурите са най-ниски. В такива условия спасителните работи продължават. Останалите без покрив хора се настаняват и в различни институции, сред които спортни и сватбени салони, училища и други. Сойлу допълни, че под останките в община Сюрсюрю се намират 6 души и добави, че все още текат часовете, в които има надежда за спасяване на оцелели. В района на бедствието в събота пристигна президентът на страната Реджеп Тайип Ердоган. Той заяви, че държавата ще действа бързо за възстановяване на инфраструктурата и никой пострадал няма да бъде оставен без подслон или храна. Финансовото министерство обяви, че срокът за заплащане на данъците на живеещите в двете най-силно пострадали области – Елязъг и Малатия, ще бъде удължен. Търговското министерство обеща подкрепа за изплащане на кредитите на местни малки фирми. Специалисти-сеизмолози отбелязват, че епицентърът на земетресението е бил в по-слабонаселен район и това е намалило броя на пострадалите.", "date": "2020.01.26", "title": "Потрес в Турция след земетресението"}
{"url": "https://standartnews.com/svyat/v-dominikana-zadrzhakha-nashenets-s-kokain-v-stomakha-412917.html", "text": "Българин е бил задържан с 46 пликчета кокаин в стомаха в Доминиканската република, съобщи местното онлайн издание \"Доминикан тудей\", предава БТА. Нашенецът е бил задържан на международното летище на Пунта Кана, където минавал проверка, за да се качи на полет за Белгия. Българинът бил откаран в болница, където кокаинът бил изваден от стомаха му. Властите в Доминиканската република смятат, че той е бил използван като \"муле\". От началото на годината на летища в карибската страна са били задържани общо 13 наркотрафиканти.", "date": "2020.01.26", "title": "В Доминикана задържаха нашенец с кокаин в стомаха"}
{"url": "https://standartnews.com/svyat/shche-ima-li-masov-izkhod-na-evrei-ot-germaniya-412926.html", "text": "Масово ще напуснат Германия евреите, живеещи в нея, ако не се направи нищо срещу разрастването на антисемитизма. Това предупреди днес германският министър на външните работи Хайко Маас в статия в \"Шпигел\", цитирана от АФП. Всеки втори евреин вече е обмислял да напусне страната, подчертава министърът в навечерието на 75-годишнината от освобождаването на нацисткия концентрационен лагер Аушвиц. Маас изтъква, че антисемитските обиди и нападения вече се срещат всекидневно в Германия. Борбата с антисемитизма ще бъде приоритет за Германия, която поема ротационното председателство на Европейския съюз през юли и председателството на Съвета на Европа през ноември, отбелязва външният министър. \"Еврейската общност и еврейските сгради и обекти трябва да бъдат защитавани по-добре навсякъде в Европа\", каза Хайко Маас, като уточни, че Германия ще отпусне за тази цел през 2020 година 500 000 евро на Организацията за сигурност и сътрудничество в Европа (ОССЕ). Оцелели от Холокоста ще се съберат утре на мястото на бившия концлагер в Аушвиц, за да отбележат 75 години от освобождаването му от съветските войски. По време на нацистка Германия в този лагер на смъртта са избити над 1,1 милиона души, основно евреи. В Германия се наблюдава засилване на расистките и антисемитски нападения. През октомври 2019 година в Хале мъж се опита да извърши масово убийство в синагога. В еврейския храм се бяха събрали около 50 богомолци за празника Йом Кипур.", "date": "2020.01.26", "title": "Ще има ли масов \"изход\" на евреи от Германия"}
{"url": "https://www.standartnews.com/sport/anglichani-iskat-futbolist-na-levski-412925.html", "text": "Английският Борнемут обмисля да изпрати закъсняла оферта за централния защитник на Левски Холмар Ейолфсон. „Черешките“ имат спешна нужда от подсилване в отбранителната си линия, след като влизат в здрава битка за оцеляването си във Висшата лига. До момента възпитаниците на Еди Хау имат 37 допуснати попадения в 24 мача през този сезон и заемат 18-ата позиция във временното класиране на две точки от спасителната зона. Един от футболистите към, които са се насочили Борнемут е именно централният бранител на Левски Холмар Ейолфсон, съобщава 90min.com. Английският клуб желае да привлече исландския национал до края на януари. 29-годишният бранител взе участие в 16 срещи за „сините“ през този сезон във всички турнири и постепенно навлиза във форма след тежката контузия, която претърпя в края на 2018 година. Той попадна в плановете на Исландия за решителния бараж с Румъния на 26 март. Преди няколко дни „викингите“ изиграха две контроли в САЩ срещу Канада и Ел Салвадор. Срещу „кленовите листа“ Ейолфсон донесе и победата с 1:0. Според медията Борнемут се е спрял на бранителят на Левски заради престоя му преди години в Уест Хем и Челтнъм Таун. „Черешките“ тепърва ще отправят оферта на „сините“ за бранителя. Договорът на исландския национал изтича след 18 месеца и англичаните ще трябва да платят сериозна сума за правата му.", "date": "2020.01.26", "title": "Англичани искат футболист на Левски"}
{"url": "https://standartnews.com/sport/zografski-s-novi-tochki-za-svetovnata-kupa-412939.html", "text": "Българският ас в ски скока Владимир Зографски се класира на 25-о място в днешния старт от Световната купа в Закопане (Полша). Самоковецът завърши с резултат 239.8 точки (126.0 метра в двата скока). Нашият ски-скачач беше 21-и след първия скок, но не успя да задържи позицията си.. Ако беше успял, щеше да подобри личното си най-добро постижение за сезона, което е 22-о място. Първото място е за Камил Стох (Полша), който завърши с резултат от 295.7 точки (1 скок: 137.5 м, 2 скок: 140.0 м). Втората позиция е за Щефан Крафт (Австрия) с 290.6 точки (1 скок: 136.0 м; 2 скок: 138.0 м), а трети остана Давид Кубацки (Полша) с 287.8 (140.0; 133.0), за когото пък е девети подиум през сезона.", "date": "2020.01.26", "title": "Зографски пак взе точки за Световната купа"}
{"url": "https://standartnews.com/balgariya/bezgrizhna-vakantsiya-v-bizhuto-na-albena-412900.html", "text": "Забързаното ежедневие, постоянното препускане между служебните задължения и тези у дома, тра-фикът и непрекъснатите телефонни разговори и съобщения ни напрягат толкова, че мечтаем за деня, в който ще сложим на \"стоп\" този аспект от живота си и ще се насладим на една наистина безгрижна ва-канция. Време, в което да не готвим, чистим, дори да не мислим къде да отидем, за да хапнем вкусно или да пием по чаша вино. с които сме избрали да прекараме ваканцията си. Точно за хората, които искат поне за няколко дни да спрат да се напрягат със злободневни задачи и въпроси, е формулата Ultra All Inclusive, която се завръща в 4-звездното морско бижу на Албена - хотел \"Калиакра\". Новият модел ви дава възможност да хапвате вкусно и здравословно на закуска, обяд и вечеря в ос-новния ресторант, да се наслаждавате на апетитни изкушения през целия ден на снек бара, а вечерта на барбекюто в градината да поемете на кулинарно пътешествие в Европа със специалитетите, севрирани в ресторантите, част от програмата Dine Around. Освен кулинарни изкушения, екипът на хотел \"Калиакра\" ви е подготвил и богата листа с подбрани напитки - български и вносен алкохол, освежаващи коктейли, смутита, фрешове и кафе специалитети. на баровете ви позволява да им се наслаждавате от 8 сутринта до полунощ всеки ден. А за да не прекъс-вате почивката си на плажа, усмихнатите служители на хотела ще ви обслужват, докато се излежавате на удобен шезлонг и слушате вълните. И понеже незабравимата ваканция е свързана с незабравими емоции, точно такива можете да си съз-дадете на басейна в компанията на анимационния екип 7 дни седмично и в един от най-добрите аква-паркове в Европа - \"Аквамания\" два пъти за всяка седмица от ваканцията ви в перлата на Българското Черноморие - Албена. Непосредствената близост до морето и плажа ви дава възможност да се отпуснете на безплатните чадъри и шезлонги и да забравите всички свои грижи, докато четете книга от плажната библиотека в близост. Лятото в Албена е активно и забавно с Европейският курорт на спорта и за 2020 ви дава възможност да изпробвате повече от 40 вида спорто-ве, дори и да не сте професионални играчи. За любителите на хубавата музика и вечерите под открито небе са концертите от културния календар всяка седмица на откритата сцена под звездите. Ако още се чудите дали хотел \"Калиакра\" е вашето място за почивка, не се колебайте: пълното бяг-ство от сивото ежедневие и незабравимите положителни спомени, които ще си създадете, са гарантира-ни. Резервирайте ги още сега на albena.bg.", "date": "2020.01.26", "title": "Безгрижна ваканция в бижуто на Албена"}
{"url": "https://www.standartnews.com/sport/shrosbri-akha-da-izkhvrli-livrpul-412938.html", "text": "Шросбъри бе на крачка да бие шута на Ливърпул от ФА Къп на Англия. Срещата на стадион “Монтгомъри Уотърс Медоу” от четвъртия кръг на турнира завърши 2:2, но домакините бяха близо до сензацията. \r\n \r\nЛивърпул дръпна с 2:0, но домакините изравниха, а дори можеха да направят и пълен обрат. Все пак \"червените\" оцеляха и ще имат възможност да преодолеят този съперник в преиграването на \"Анфийлд\". \r\n \r\nТрябва да се отбележи, че Юрген Клоп бе направил цели 11 промени в състава си от срещата с Уувс през седмицата, като бе дал шанс на повечето си резервни играчи и юноши. \r\n \r\nПрочети още на:  \r\n ", "date": "2020.01.26", "title": "Шросбъри аха да изхвърли Ливърпул"}
{"url": "https://www.standartnews.com/sport/usik-razchistva-ptya-na-kobrata-412905.html", "text": "Украинският промоутър Олександър Красюк, който представлява интересите на бившия абсолютен световен шампион в полутежка категория - Олександър Усик, потвърди, че Дерек Чисора ще е следващият съперник на неговия боксьор. Преди няколко дни в Instagram профила на Еди Хърн се появи снимка от среща между него, Олександър Красюк и Джошуа, на която вероятно са обсъдили ситуацията относно евентуален сблъсък.  Красюк поясни, че екипът на Усик е решил той първо да се адаптира в тежка категория и да увеличи популярността си, а след това да влезе в битка със световния шампион на WBO, WBA, IBO и IBF в тежка категория - Антъни Джошуа. \r\n \r\n\"Следващият мач на Олександър Усик е с Дерек Чисора. Така той ще се сдобие с още фенове, тъй като успешното му представяне срещу Чисора ще му даде възможност да стане по-популярен, известен и да привлече повече внимание към себе си\", каза Красюк. \r\n \r\nПреди няколко дни Еди Хърн също потвърди, че двубоят на украинеца срещу Чисора ще се състои на 28-и март в Лондон.  \"Обясних на Усик, че първо трябва да се бие с Чисора и чак след това с Джошуа. AJ също е наясно със ситуацията. Сега за нас е по-важно да намерим дата за сблъсъка с Чисора, а 28-и март е перфектна за това\", призна Усик.  \"Надяваме се да се случи в О2 Арена в Лондон. След това април месец предстои мач с Дилиан Уайт и през май или юни - мач с AJ. Но дотогава има доста време\", зааяви Усик.  Според Красюк е твърде рано да се твърди, че тази дата е одобрена като официална, защото тепърва предстои много работа. \r\n​ \r\n\"През следващите три-четири дни ще бъде взето окончателно решение за датата, мястото и формата на мача\", обобщи Александър Красюк.  ", "date": "2020.01.26", "title": "Усик разчиства пътя на Кобрата"}
