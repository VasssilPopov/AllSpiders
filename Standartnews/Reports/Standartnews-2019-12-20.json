{"url": "https://standartnews.com/regionalni/po-skp-dank-za-starite-koli-v-burgas-409580.html", "text": "Приходите от повишения данък на старите автомобили в Бургас да отиде за изграждането на шумозащитната и прахозащитната стена край кв. Сарафово. Това предложи кметът на Бургас Димитър Николов по време на днешната сесия на общинския съвет. На него се обсъжда и най-горещата точка от дневния ред - \r\nвдигането на данъците на старите автомобили. Градоначалникът призова за подкрепа и гарантира, че средствата ще се вложат в екологични инициативи. „Не ни достигат 450 хил.лева за шумозащитна и прахозащитна стена в кв.Сарафово. Предлагам завишените ставки от автомобили да отидат именно за тази дейност. Трябват ни и 500 нови фиданки, с които да продължим зелената политика”, каза Николов. Според изчисленията на зам.-кмета по финанси Красимир Стойчев приходите за 2020 година от  повишения данък МПС ще са в размер на 510 хил.лева. Общинският съветник от ГЕРБ Красимира Маркович подчерта, че промяната на този местен данък, е свързана преди всичко с екологичната политика. \"Всеки един от нас се интересува от жизненоважен фактор – чистотата на въздуха. С докладната не разглеждаме целеви данък, а политиката за намаляне на замърсяването на атмосферния въздух в Бургас. Пряка ангажираност на общината е да следи за качеството на фините прахови частици. Една от основните причини са големия брой стари автомобили, които обгазяват градската среда. Не трябва да има компромиси за тях\", изтъкна Красимира Маркович. От БСП се обявиха против повишаването, обявявайки, че с това ще се натоварят най-уязвимите социални групи. Против са и от Движение \"България на гражданите\", както и ПП \"Възраждане\". Предложението бе прието с 30 гласа \"за\", 10 \"против\" и 6 \"въздържал се\".  ", "date": "2019.12.19", "title": "По-скъп данък за старите коли в Бургас"}
{"url": "https://standartnews.com/svyat/putin-priema-da-se-ogranichat-prezidentskite-mandati-409614.html", "text": "Владимир Путин каза днес, че е отворен за възможността да бъде променена руската конституция, включително за предложения да се увеличат правомощията на парламента и да се ограничи броят на президентските мандати, които може да заема един човек, предаде Ройтерс. Въпросът за конституционна промяна в Русия се следи внимателно заради спекулации относно политическите амбиции на 67-годишния Путин, отбелязва агенцията. Той е на власт вече 20 години - като президент или премиер - и трябва да се оттегли през 2024 г., когато ще изтече четвъртият му президентски мандат. Според сегашната конституция, която забранява повече от два последователни президентски мандата, Путин не може веднага да се кандидатира отново за следващ мандат. Критици го обвиняват, че замисля как да остане на власт и след 2024 г., като предполагат, че той може да промени конституцията, за да има право да се кандидатира отново за президент; да прехвърли правомощия на парламента и да стане премиер с по-голяма власт или да стане ръководител на нова съюзна държава, съставена от Русия и съседна Беларус. Днес Путин каза, че е отворен към идеята за конституционна промяна, защото формулировката за поредните мандати \"смущава някои политолози и обществени дейци\". Той добави обаче, че този въпрос трябва да се обмисли внимателно. \"Едно нещо, което може да бъде променено за тези (президентските) мандати, е да се премахне уточнението за \"последователни\" (мандати). Вашият покорен слуга вече служи два мандата, след това напусна тази длъжност, и имаше конституционно право да се върне на поста президент, защото това вече не бяха два последователни мандата\", напомни той за пътя, който извървя начело на Русия. По този повод шефката на спонсорирания от държавата руски тв канал RT (Ар Ти) Маргарита Симонян обърна внимание, че това изявление на руския президент, който не казва нищо случайно, е добре премислено и че той всъщност е решил да се оттегли от президентството, предаде Франс прес. Отговаряйки на друг въпрос, Путин изрази мнение, че бъдещите поколения ще дадат оценка на неговата дейност начело на Русия. \"Мисля, че за нас, съвременниците, и за мене лично това не е въпрос, на който трябва да отговарям. . . Хората в бъдещето трябва да оценят какво бе направено за страната\". \"Мисля, че общественото мнение в този смисъл е най-добрият показател и то ще даде оценка. Но това е за в бъдеще\", каза Путин, като не изключи, че е възможно и да не е успял да свърши нещо. Президентът обърна внимание също така, че оценките, които му дават в чужбина, не влияят за отстояването на фундаменталните интереси на Руската федерация. Той каза, че отдавна е свикнал \"да се отнася по съответен начин\" към изказванията на различни политически дейци в различни страни за него и за Русия. \"Аз зная какви са интересите на моята страна. Каквото и да говори някой за мене, това няма абсолютно никакво значение в сравнение с фундаменталните задачи, от решаването на които е заинтересована Русия. Но ние, естествено, разбираме това, слушаме и го отчитаме в своята работа\", подчерта Путин.", "date": "2019.12.19", "title": "Путин приема таван на президентските мандати"}
{"url": "https://standartnews.com/svyat/18-postradali-pri-pozhar-v-barselona-409589.html", "text": "Осемнадесет души пострадаха в резултат на голям пожар в Барселона, съобщи РИА Новости, позовавайки се на информация от службата за спешна помощ в града. Огънят е избухнал в една от жилищните сгради, а димът се е разпространил към съседните улици. На място работят 12 противопожарни екипа. Голяма част от улиците в района на инцидента са затворени.  ", "date": "2019.12.19", "title": "18 пострадали при пожар в Барселона"}
{"url": "https://standartnews.com/svyat/ima-arestuvani-blgari-v-aktsiyata-sreshchu-ndrangeta-409588.html", "text": "Български граждани са арестувани при мащабна акция срещу калабрийската мафия Ндрангета в България, Италия, Германия и Швейцария. Това съобщават германски и италиански медии. 260 души са задържани, 70 заподозрени са под домашен арест, а четирима нямат право да напуснат страната, в която са задържани. Сред тях има политици от региона Калабрия, един бивш сенатор и действащ кмет. Заподозрените са обвинени в изнудване, убийства, пране на пари и участие в мафиотска организация. Те са използвали барове, ресторанти и хотели за пране на пари. Ндрангета е смятана за една от най-мощните мафиотски структури в света с водеща роля в международната търговия с наркотици, оръжия и влияние. Според експерти оборотът от престъпната ѝ дейност възлиза на близо 100 милиарда евро годишно. Според съобщението на италианската агенция АНСА в акцията само в Италия са участвали близо 2500 полицаи, конфискувани са вещи на стойност 15 милиона евро. Председателят на антимафиотската комисия в италианския парламент Никола Мора нарече операцията „гигантски успех“ срещу организираната престъпност. След акцията през юни, когато в Италия бяха задържани 126 души по подозрение в участие в мафиотска структура, това е вторият голям удар на властите срещу калабрийската мафия.", "date": "2019.12.19", "title": "Има арестувани българи в акцията срещу Ндрангета"}
{"url": "https://standartnews.com/svyat/putin-prodlzhavame-tranzita-na-gaz-prez-ukrayna-409609.html", "text": "Русия ще продължи да поддържа транзита на руски газ през Украйна, заяви руският президент Владимир Путин на годишната си пресконференция в Москва. Отворен остава въпросът за обема на газ и времето, в което може да се постигне споразумение, допълни той. „Този маршрут е удобен. Между другото, маршрутът през Украйна е по-дълъг от маршрута през Балтийско море, и съответно е по-скъп за нас, но все пак за страните от Централна и Южна Европа той е изпитан и ние сме готови да го поддържаме“, заяви Путин. Украйна и Русия водят преговори за нов договор за транзит на газ в продължение на 10-годишното споразумение, което изтича в края на тази година. По-рано Москва заяви, че предложените от Украйна транзитни тарифи за доставка на руски газ през нейната територия през следващата година са твърде високи.", "date": "2019.12.19", "title": "Путин: Продължаваме транзита на газ през Украйна"}
{"url": "https://standartnews.com/svyat/putin-si-vrshcha-za-us-sanktsiite-za-severen-potok-2-409608.html", "text": "Русия ще вземе ответни мерки срещу САЩ, ако страната задейства новите санкции срещу газопровода \"Северен поток-2\", каза днес руският президент Владимир Путин, цитиран от ДПА. Американският Сенат прие тази седмица бюджета за отбрана, съдържащ санкции срещу \"Северен поток-2\", предвиден да доставя руски природен газ до Германия. Очаква се газопроводът да заработи идните месеци. Ще отговорим с реципрочни мерки, каза Путин на годишната си пресконференция, предавана по телевизията. Това, разбира се, ще се отрази на нашите междуправителствени отношения, допълни той. По-рано Кремъл критикува санкциите като нечестен опит да се запазят позициите на САЩ на европейския газов пазар. САЩ се опитват да поддържат \"изкуствената си доминация на европейските пазари\" и да принудят европейците да купуват от САЩ на по-високи цени, отколкото от близка Русия, каза пред репортери по-рано тази седмица говорителят на Кремъл Дмитрий Песков. Министърът на външните работи на Германия Хайко Маас критикува санкциите като \"неприемливи\". По думите му САЩ се опитват да оказват влияние върху автономни решения, взети в Европа\".", "date": "2019.12.19", "title": "Путин си връща за US-санкциите за Северен поток 2"}
{"url": "https://standartnews.com/regionalni/tsfna-lyulyakt-v-balchik-409578.html", "text": "Насред декември цъфна люлякът в Балчик. По дворовете в града могат да се видят също и  напъпили върба и леска. От Университетската ботаническа градина в Балчик обясняват това явление с отминалото вече застудяване и засушаване, което беше последвано от дъждовно време и продължителен период топли дни. При тези условия е нормално да цъфнат мъжките реси. Обикновено те цъфтят февруари-март при първото затопляне, преди разлистването на дървото. Вчера термометърът в Балчик показа близо 20 градуса.  ", "date": "2019.12.19", "title": "Цъфна люлякът в Балчик"}
{"url": "https://standartnews.com/svyat/3-ubiti-pri-strelba-v-sgradata-na-fsb-v-moskva-409626.html", "text": "Трима души бяха убити при стрелба в приемната в централата на руската Федерална служба за сигурност (ФСБ) в центъра на Москва, предаде Ройтерс, като се позова на в. \"Известия\". Според източник на руския ежедневник всички жертви при атаката са служители на ФСБ. Стрелецът е бил неутрализиран, съобщава ТАСС. \"Неизвестен откри огън около ул. \"Большая Лубянка\", номер 12. Има пострадали. Установява се личността на престъпника. Той е неутрализиран\", съобщиха от ФСБ. По рано се появи информация, че нападателите са трима и са въоръжени с автомати или с полуавтоматични огнестрелни оръжия. След като открили огън в приемната на ФСБ, те побягнали по улица \"Голяма Лубянка\" и се барикадирали в съседна сграда. Движението в района е спряно.", "date": "2019.12.19", "title": "Трима убити при стрелба в сградата на ФСБ в Москва"}
{"url": "https://standartnews.com/svyat/26-postradali-sled-pozhar-do-sagrada-familiya-409632.html", "text": "Пожар избухна в близост до катедралата „Саграда Фамилия“ в Барселона, Испания, съобщиха от българското министерство на външните работи. 26 души са пострадали при инцидента, един от тях е в тежко състояние. 13 души са откарани болница поради интоксикация. \r\nНяма данни за пострадали български граждани в следствие на избухналия пожар. Огънят е избухнал на улица „Енаморатс“ №45 в ателие за ремонт на велосипеди. Огънят се е разпространил по вентилационните шахти и е засегнал жилищната сграда, намираща се в задната част на ателието. На мястото на инцидента са пристигнали 12 пожарни коли. Улиците в района са били затворени до 13:00 часа местно време, когато пожарът е бил напълно овладян, а движението нормализирано. Тече разследване за причините за инцидента. При необходимост от съдействие български граждани могат да се свържат с Генералното консулство на България в Барселона на дежурен телефон за спешни случаи: 0034 619 217 097.", "date": "2019.12.19", "title": "26 пострадали след пожар до „Саграда Фамилия“"}
{"url": "https://standartnews.com/svyat/dzhonsn-km-natsionalistite-razbivate-kralstvoto-409627.html", "text": "Премиерът на Великобритания Борис Джонсън  настоя, че Шотландската национална партия трябва да спре да се опитва да разбива Обединеното кралство и да се съсредоточи повече върху осъществяването на политика за хората в Шотландия, съобщава \"Ройтерс\". \"Смятам, че Шотландската национална партия трябва да се концентрира повече върху постигането на вътрешните приоритети на хората в Шотландия и по-малко върху разбиването на нашето Обединено кралство\", изтъкна Джонсън пред британския парламент. Междувременно британското правителство отхвърли в официално изявление исканията за провеждането на нов референдум за независимост след Брекзит на първия министър на Шотландия Никола Стърджън, която също така е лидер на Шотландската национална партия. Стърджън, която оглавява правителство с висока автономия в Единбург, заяви по-рано днес, че има нов мандат да поиска нов референдум за независимост, след като спечели най-много места в Шотландия на парламентарните избори през миналата седмица. Втори референдум за независимост през следващата година би бил вредно разсейване\", настоя британското правителство, допълвайки: \"Това би подкопало решителния резултат от референдума през 2014 г. и обещанието, направено на шотландския народ, че това гласуване е веднъж за поколение.\"", "date": "2019.12.19", "title": "Джонсън към националистите : разбивате Кралството"}
{"url": "https://standartnews.com/svyat/panika-sled-nov-trus-v-albaniya-409642.html", "text": "Земетресение с магнитуд 4,7 по скалата на Рихтер бе регистрирано в Албания днес следобед. Трусът, който продължи няколко секунди, беше усетен в 17:03 с епицентър в Гръдец, община Вьора, близо до Тирана. Земетресението е усетено и в Дуръс, Лежа и Фуш Круя и е предизвикало безпокойство сред жителите. На 26 ноември разрушително земетресение с магнитуд 6,4 по скалата на Рихтер причини смъртта на 51 души. Трусът остави след себе си и големи материални щети, най-вече в Дуръс, Тирана и Туман.", "date": "2019.12.19", "title": "Паника след нов трус в Албания"}
{"url": "https://standartnews.com/svyat/razkrikha-taynata-na-kulata-v-piza-409564.html", "text": "800 години след изграждането на наклонената кула в Пиза загадката за нея най-после е решена, пише БГНЕС. Първата част на символа на тосканския град Пиза е построена от архитект и скулптор Бонано Пизано през последната четвърт на ХIII век. Наред с други неща, Пизано проектира бронзовите порти на катедралата Пиза и Монреале в Палермо. Откритието, че Бонано Пизано е построил кулата, се дължи на палеографа Джулия Аманати, пише тосканският вестник „Ла Национе”. Тя дешифрира камък с надпис на латински, открит в гроба на Пизано през 1838 г. по време на разкопки около Наклонената кула в Пиза. Трудният за разчитане надпис върху камъка съдържа два латински хекзаметъра (вид стихотворен размер, при който стиховете се състоят от 6 стъпки – бел.ред.), в които Бонано се обявяваше за строител на „прекрасно произведение“. Резултатите от изследванията на Аманати наскоро са публикувани в книга. Откритието на Аманити доказва твърденията на ренесансовия архитект Джорджо Вазари, който посочва Бонано като първия строител на кулата. Нужни са били три строителни „паузи” и цели 177 години, за да бъде изградена кулата в Пиза. Бонано Пизано започва строителството през 1173 г. и успява да построи първия етаж, заобиколен от 15 колони от бял мрамор с класически капители и арки. Когато е построен третият етаж през 1178 г., кулата се е наклонила с 5 см заради нестабилния подпочвен слой, върху който е построена. Поради тази причина строителството е било спряно. Едва 100 г. по-късно Джовани Ди Симоне продължава изграждането, като се опитва да компенсира наклона. Резултатът е бил съвсем неочакван – камбанарията все още е била крива, което отново е довело до спиране на строителните дейности. Томазо Пизано продължава строителството и го завършва през 1372 г. През 1990 г. кулата е затворена за посетители. Причината е, че високата 58,5 метра сграда се е отклони с 4,5 метра от оста си и заплашваше да падне. Между 1993 и 2001 г. 800-годишната сграда е „издърпана“ с 44 сантиметра под основата с помощта на тежести с тегло няколко тона. По време на дейностите кулата е обезопасена със здрави стоманени въжета. Строителните дейности струваха 28 млн. евро. Наклонената кула в Пиза, която е част от световното културно наследство, е отворена отново за посетители през декември 2001 г. ", "date": "2019.12.19", "title": "Разкриха тайната на кулата в Пиза"}
{"url": "https://standartnews.com/svyat/elizabet-ii-iznasya-rech-pred-parlamenta-409565.html", "text": "Кралицата на Великобритания Елизабет II ще направи днес обръщение към новия състав на парламента, съобщи BBC. Уточнява се, че традиционната церемония ще бъде опростена заради наближаващите Рождественски празници и поради факта, че последните избори бяха предсрочни. Обикновено монархът пристига от Бъкингамския дворец в Камарата на лордовете в карета. Този път кралицата ще пътува с автомобил. Елизабет II и синът ѝ принц Чарлз ще бъдат облечени в делнични дрехи, а не в церемониални одежди. Свитата им също ще бъде в намален състав. На първото заседание на парламента кралицата ще представи плановете на правителството за следващата година, включително относно Брекзит и бъдещата система на здравеопазване. ", "date": "2019.12.19", "title": "Елизабет II изнася реч пред парламента"}
{"url": "https://standartnews.com/svyat/izdadena-e-zapoved-za-aresta-na-evo-morales-409566.html", "text": "Генералната прокуратура на Боливия разпореди арестуването на бившия президент в изгнание Ево Моралес след обвинението на временното правителство за подбуждане и тероризъм. \r\n \r\nПрокурорите в Ла Пас подписаха заповед полицията да задържи 60-годишния политик и да го заведе в офиса на главния прокурор, съобщи БГНЕС. Моралес избяга от Боливия в Аржентина миналия месец, след като избухнаха граждански вълнения след предизвикалото противоречия негово преизбиране при гласуване на 20 октомври, широко осъдено като фалшифицирано.", "date": "2019.12.19", "title": "Издадена e заповед за ареста на Ево Моралес"}
{"url": "https://standartnews.com/svyat/334-zadrzhani-v-aktsiya-sreshchu-kalabriyskata-mafiya-409570.html", "text": "При мащабна операция на италианските карабинери срещу калабрийската мафия Ндрангета са задържани 334 души. Освен в Италия, арести на мафиоти са извършени и в други три европейски държави - България, Германия и Швейцария, съобщава в. \"Кориере дела Сера\". Операцията е започнала рано тази сутрин в 12 италиански региона, като целта са били политици, счетоводители, адвокати, предприемачи и т.н, свързани с Ндрангета. Запорирани са активи за над 15 милиона евро. Сред задържаните са бившият депутат от партията на Силвио Берлускони „Форца Италия” Джанкарло Пители, кметът на Вибо Пицо Джанлука Калипо, шефът на общинската полиция на Вибо Валентиа Филипо Неши, представител на съда на Вибо Валентиа и известният бизнесмен Марио Артуса. \"Това е най-голямото разследване след мегапроцеса в Палермо. Всички заподозрени са общо 416 души. В мащабната операция срещу калабрийската мафия участваха над 2500 души от спецчастите на карабинерите, но също и на екипи парашутисти, мобилни отряди, екипи с кучета\", обясни пред медиите окръжният прокурор на Катандзаро Никола Гратери, пише dir.bg. При разследването е изплувало на бял свят преплитането на интереси между клановете и представители на политиката и бизнеса. Следователите са документирали срещи и съвещания между босове и членове на Ндрангета. Обвиненията варират от връзки с мафията до убийства, изнудвания, рекет, лихварство, фиктивно притежаване на собственост, пране на пари и др. Престъпната история на обвиняемите е описана от властите върху 13 500 страници. Над 5 млн.листа хартия, принтирани на различни места от тези на арестите по съображения за сигурност, са били транспортирани с бронирани камиони, за да бъдат връчени на обвиняемите.  ", "date": "2019.12.19", "title": "334 задържани в акция срещу калабрийската мафия"}
{"url": "https://standartnews.com/biznes/36-spad-pri-zhivotnovdstvoto-otchete-nsi-409571.html", "text": "Според първата оценка на икономическите сметки за селското стопанство крайната продукция по базисни цени от отрасъл \"Селско стопанство\" през 2019 г. възлиза на 8 318.0 млн. лв., което е с 1.7 на сто по-малко в сравнение с предходната година, съобщи Националният статистически институт. Намалението се дължи на спад в обемите с 1.9 на сто. Стойността на продукцията, произведена от растениевъдството, е 5 708.7 млн. лв. и отбелязва намаление спрямо 2018 г. с 1.1 на сто. Намалението е в резултат на спад в обемите с 0.8 на сто, и спад в цените с 0.3 на сто. Продукцията, произведена от животновъдството, достига 1 917.8 млн. лв. и също отбелязва спад с 3.6 на сто спрямо 2018 година. Намалението се дължи на спад в обемите с 5.6 на сто. Стойността на вложените в селското стопанство през 2019 г. средства за текущо потребление достига 4 577.4 млн. лв., което е с 4.5 на сто по-малко от предходната година и е в резултат на намаление в обемите с 6.2 на сто. Брутната добавена стойност по базисни цени, създадена в селското стопанство през 2019 г., достига 3 740.6 млн. лв. и е с 2.1 на сто по-висока от 2018 година. Нарастването е в резултат на увеличение на обемите - с 3.8 на сто, което компенсира понижението в цените - с 1.6 на сто. Смесеният индекс на нетния доход по факторни разходи намалява с 1.9 на сто, а на нетният опериращ излишък/смесен доход - с 3.2 на сто, което е в резултат на намалените обеми на продукцията и субсидиите в селското стопанство спрямо 2018 година. Смесеният индекс на нетния предприемачески доход в селското стопанство през 2019 г. намалява спрямо 2018 г. с 8.8 на сто.  ", "date": "2019.12.19", "title": "3,6 % спад при животновъдството отчете НСИ"}
{"url": "https://standartnews.com/biznes/zhena-e-1-po-zaplata-vv-velikobritaniya-za-2019-a-409559.html", "text": "Денис Коутс, най-високоплатеният изпълнителен директор във Великобритания и основател на глобалния бизнес за хазарт Bet365 Group Ltd., получи през настоящата година рекордна заплата от 323 милиона паунда (422 милиона щатски долара), съобщава bnr. Денис Коутс е раздала на себе си близо 277 милиона паунда за финансовата година до края на март 2019 година, според сметките на компанията Bet365. Това представлява увеличение спрямо 220-те милиона паунда, които тя спечели миналата година, запазвайки по този начин короната на изпълнителен директор във Великобритания с най-висок доход. В същото време г-жа Коутс е взе и половината от общите дивиденти на компанията в размер на 92,5 милиона паунда, тъй като тя притежава дял от 50% във водещата компания за хазарт. Това прави заплата от общо 323 милиона британски лири за хазартния бос, което се равнява на 1,3 милиона британски лири за всеки един работен ден през финансовата 2019 година и представлява рекордна заплата за изпълнителен директор в Обединеното кралство. Основните приходи на Денис Коутс също така са 9 000 пъти над средната заплата на Великобритания от 29 400 британски лири. Списанието \"Форбс\" (Forbes) пък оцени нетната стойност на г-жа Коутс на 12,2 млрд. долара, което ѝ отрежда \"скромното\"  244-то място в списъка с милиардери през тази година. Компанията за хазарт Bet365 Group отбеляза, че нетна печалба на фирмата се е увеличила с 18% до 685 милиона паунда през финансовата година до края на март 2019. Тази година компанията направи и дарение в размер на 85 милиона паунда за благотворителната фондация на нейни изпълнителен директор Денис Коутс, което представлява увеличение спрямо дарените през миналата година за фондацията 75 милиона паунда. Г-жа Коутс, 52-годишна, има най-висока степен по иконометрия, приложението на статистическите методи в икономиката, от Университета в Шефилд. Първоначално тя се е обучавала като счетоводител и е работила в пунктовете за залагания на нейния баща. След това, през 2000 година, когато се отбелязва и нарастваща популярност на онлайн хазарта, Денис Коутс стартира компанията Bet365 от сграда в паркинг близо до един от пунктовете за залози на баща ѝ. Компанията Bet365 притежава и британския футболен отбор Стоук Сити, като шеф на клуба е нейния баща Питър Коутс. Баща й също така е и съосновател на нейния бизнес, докато брат й Джон Коутс е съпредседател в Bet365. Според интервю за британския вестник Guardian още от 2012-а година, г-жа Коутс първоначално не успяла да получи финансиране от фондове за рисков капитал, за да стартира своя бизнес. Вместо това тя е взела назаем пари от семейството си и от британската банка Royal Bank of Scotland. Самата Денис Коутс посочва, че тя и семейството ѝ са заложили \"всичко\" на старта на компанията, определяйки, че така са се превърнали в \"най-крайните комарджии\".", "date": "2019.12.19", "title": "Жена е №1 по заплата във Великобритания за 2019-а"}
{"url": "https://www.standartnews.com/sport/ludogorets-obyavi-tsenite-na-biletite-za-macha-s-inter-409587.html", "text": "Поради големия интерес към предстоящия мач с Интер от 1/16 финалите в Лига Европа ПФК Лудогорец съобщава, че билетите за двубоя ще бъдат пуснати в продажба на 20 януари, 2020 г. Срещата е на 20 февруари от 19,55 ч. на \"Хювефарма Арена\". Входните талони ще се продават при следния ред:  - От 20 януари до 26 януари право да закупят билети ще имат притежателите на абонаментни карти за сезон 2019/2020 г., членовете на организираните фенклубове, както и привържениците, подкрепили Лудогорец във важния мач с Ференцварош, игран на 12 декември.  Важно! За изброените фенове Клубът въвежда лимит при покупката на билети - до 3 броя. - От 27 януари - свободна продажба на билети. Цените на билетите за мача с Интер са следните:  \r\nЦентрална трибуна - 90 лв. \r\nСектор \"В\", блокове 3 и 4 - 90 лв. \r\nСектор \"В\", блокове 1,2,5,6 - 75 лв. \r\nСектор \"А\"1 - 75 лв. \r\nСектор \"Г\" - 50 лв. \r\nТрибуна \"Моци\" - 50 лв. ПФК Лудогорец отправи молба до УЕФА феновете на Интер да бъдат настанени в сектор „А“ на „Хювефарма Арена“, а сектор „Г“ да бъда пуснат в продажба за привържениците на Лудогорец. Клубът напомня, че билети за мача ще се продават на клубната база. ПФК Лудогорец допълнително ще обяви подробности за свобдната продажба на билетите.", "date": "2019.12.19", "title": "Лудогорец обяви цените на билетите за мача с Интер"}
{"url": "https://www.standartnews.com/sport/natsionalite-ostavat-v-top-60-na-svetovnata-ranglista-409568.html", "text": "Националният отбор на България по футбол завърши годината в топ 60 на ранглистата на ФИФА. \r\nНационалите запазиха 59-о място в декемврийското издание с 1381 точки, като тимът на Георги Дерменджиев дели позицията с Буркина Фасо. \r\nСъперникът на България в баражите за Евро 2020 Унгария също е без промяна и на 52-ото място с 1416 точки. Отборът на Белгия завършва като номер 1 в ранглистата за втора поредна година. Белгийците са начело с 1765 точки, следвани с 1733 от световния шампион Франция и Бразилия с 1712 точки", "date": "2019.12.19", "title": "Националите остават в топ 60 на световната ранглиста"}
{"url": "https://www.standartnews.com/sport/blgariya-zavrshva-na-59-to-myasto-godinata-v-ranglistata-na-fifa-409592.html", "text": "Националният отбор на България по футбол остана на 59-о място в ранглистата на ФИФА за декември. Това означава, че \"лъвовоете\" не направиха скок, но и не паднаха в класацията и по този начин ще завършат календарната година с 1381 точки. Националите приключиха квалификационни цикъл за Евро 2020 с победа над Чехия с 1:0. Съперникът на България в баражите за Евро 2020 - Унгария остава малко по-напред в класирането и заема 52-о място с 1416 точки. Евентуалните ни съперници във финалния плейоф Румъния и Исландия са позиционирани съответно на 37-о и 39-о място. Лидер остава Белгия с 1765, следван от Световния шампион Франция с 1733, а Бразилия е трета с 1712 пункта. Следващата класация на ФИФА се очкава да излезе на 20 февруари 2020 година. 1. (1) Белгия - 1765 точки 2. (2) Франция - 1733 \r\n3. (3) Бразилия - 1712 \r\n4. (4) Англия - 1661 \r\n5. (5) Уругвай - 1645 \r\n6. (6) Хърватия - 1642 \r\n7. (7) Португалия - 1639 \r\n8. (8) Испания - 1636 \r\n9. (9) Аржентина - 1623 \r\n10 (10) Колумбия - 1622 \r\n..................................... \r\n59. (59) България - 1381", "date": "2019.12.19", "title": "България завършва на 59-то място годината в ранглистата на ФИФА"}
{"url": "https://standartnews.com/biznes/chez-napomnya-da-izpolzvame-razumno-elektroenergiyata-prez-praznitsite-409579.html", "text": "„ЧЕЗ Електро България“ АД препоръчва на клиентите да използват разумно и отговорно електроенергията през настъпващите коледни и новогодишни празнични и почивни дни. Статистиката сочи, че подготовката за празничните дни значително повишава потреблението на ток. Използването на повече и за по-дълго време електрически уреди за приготвяне и съхранение на храна, отопление през студените дни, осветление и украса, характерни за периода, ще се отрази и върху размера на месечните фактури. Прилагането на мерки за енергийна ефективност би могло да спести до 20% от разхода за енергия без да наруши спокойствието и уюта на домакинството. Малки и съвсем лесни за изпълнение промени в ежедневните навици могат значително да намалят разхода на енергия при приготвяна на храна. Ако при готвене се използва остатъчната топлина на фурната и тя се изключва 10 мин. преди края на времето за печене, може да се спести до 18% от сумата, която се заплаща за електроенергията за нейната работа. Близо 20% икономия на електроенергия ще осигури готвенето с капак и използването на тенджера под налягане, както и намаляването на фурната с 20оС, когато се приготвя ястие в керамични или стъклени съдове. Те задържат по-добре топлината, затова при готвенето с тях е нужна по-малко енергия. Върху котлоните на готварската електрическа печка е препоръчително да се поставят съдове с размер, съответстващ на размера на котлона, с дебело и равно дъно – неравност от 1 мм на дъното води до преразход на 15% електроенергия. Изключването на електрическите уреди от контакта, когато не се използват, може да намали сметката за електричество с до 5%, както и да предотврати евентуалните повреди по тях при по-дълго отсъствие от дома. Тези с по-нисък клас на ефективност консумират годишно около 150 квтч електроенергия по време на постоянната готовност за работа. Избирайте енергийно спестяващи уреди с висок клас на ефективност. Използването им може да намали значително сметките за ток. Интересни факти и други практични съвети за пестене на енергия в дома са публикувани на корпоративния уебсайт www.cez.bg, в раздел „За клиента“,   и във фейсбук-профила на „ЧЕЗ Електро България“ АД на  .     е-mail:      ", "date": "2019.12.19", "title": "ЧЕЗ напомня да използваме разумно електроенергията през празниците"}
{"url": "https://standartnews.com/biznes/5g-tekhnologiyata-nosi-zaplakhi-prez-2020-godina-409561.html", "text": "Изчислено е, че капацитетът за данни в световен мащаб ще достигне  , когато 4G за първи път беше внедрен в световен мащаб. Стандартът 5G е известен като технология за клетъчна мрежа от пето поколение. Очаква се той да бъде до 100 пъти по-бърз от сегашните 4G системи, с до 25 пъти по-ниска латентност, или време на закъснение, и до един милион устройства, поддържани в рамките на един квадратен километър. Основата, която изгражда 5G, може да бъде обобщена в пет технологии: милиметрови вълни, малки клетъчни мрежи, mMIMO (Massive Multiple Input Multiple Output), форматиране на лъчи и байтове в пълен дуплекс. С драстичното увеличение на количеството и скоростта на предаваната информация между свързаните устройства идва естествен ръст на заплахите. Еволюцията, развитието и свързаността на многобройни системи в рамките на 5G отваря вратата за многобройни заплахи, които могат да бъдат обобщени в следните описания: С развитието на иновациите в областта на 5G, ще се появят повече недостатъци и несъвършенства в 5G оборудването, особено в рамките на потребителските продукти и както и слабости в администрирането от властите. Подобни недостатъци могат да позволят на атакуващият да повреди инфраструктурата на телекома, да я деактивира, да шпионира клиентите си или да отклони трафика. Държавите трябва изградят собствен капацитет за обективна оценка и одобрение, както на доставчиците, така и на телекомите ползватели на 5G, за да откриват навреме проблеми, които изискват коригиране. Що се отнася до неприкосновеността на личния живот, нещата стават по-сложни - появата на 5G с неговия малък обхват ще означава, че клетките на телекомите ще бъдат разположени по-гъсто в търговски центрове и сгради. С правилния набор от инструменти някой може да успее да събере и проследи точното местоположение на потребителите. Друг проблем е, че доставчиците на 5G услуги ще имат широк достъп до големи количества данни, изпращани от потребителски устройства, които биха могли да покажат какво точно се случва в дома им или поне да опишат домашната средата на потребителите чрез употребата на метаданните, и параметрите от вградените в устройствата сензори. Такива данни могат да разкрият поверителна информация за потребителите, а също така да бъдат манипулирани и с тях може да се злоупотреби. Доставчиците на услуги могат също да обмислят продажбата на такива данни на други компании за услуги като рекламодатели в опит да отворят нови потоци от приходи. В различни случаи уязвимостите могат да причинят истински наранявания. Вземете за пример медицинските устройства, които могат да бъдат изключени от разстояние, така че те вече да не функционират, което отваря врата за множество заплахи. Още по-големи заплахи би имало от рисковете за елементи на критичната инфраструктура свързана с доставката на вода и електроенергия. 5G ще подпомогне разпространението на комуникациите в по-голям брой географски райони и ще оборудва немрежови устройства с технология за отдалечено наблюдение и контрол. Увеличаване на броя на системите с тези възможности наистина е от помощ, но също така може да превърне некритичната инфраструктура в критична и следователно разширява излагането на риск. Като цяло хората са примамвани да приемат удобство и непрекъсната комуникация, но в случаите на реални заплахи общественият ред може да бъде застрашен. 5G ще има революционно влияние върху телекомуникациите, защото в допълнение към самата технология, тя ще се превърне в основа за други технологии и изобретения - ще даде път на технологичното развитие, особено в областта на интелигентните градове, интелигентните енергийни мрежи и отбранителните съоръжения. Това е следващото поколение клетъчна мрежа, използваща съществуващата 4G LTE в допълнение към отваряне на милиметровата вълнова лента. 5G ще може да посрещне повече свързани с мрежата устройства и значително да увеличи скоростта за всички потребители. Въпреки това, както всяка значима технология, когато се развива, 5G вероятно ще привлече вниманието на престъпници, които ще търсят възможности за атака. Може например да видим мащабни DDoS атаки или предизвикателства по отношение на защитата на мрежа от свързани устройства, особено ако качеството на тяхната защита е съмнително и пробив на едно устройство може да доведе до падане на цялата мрежа. В допълнение, 5G разработва технология надграждаща предходната инфраструктура, което означава, че ще наследи уязвимости и неправилни конфигурации на наследената инфраструктура. Освен това моделът на доверени комуникации няма да бъде идентичен с този, който е бил в предишните поколения на клетъчните мрежи. Очаква се устройствата IoT и M2M да заемат по-голяма част от капацитета на мрежата. Взаимодействието на всички тези устройства в 5G мрежата вероятно би предизвикало безпрецедентни проблеми в дизайна на продукта и поведението на устройствата. По отношение на такива страхове и политическите предизвикателства насърчаването на мрежова архитектура с нулево доверие и стриктното съблюдаване на качеството на продуктите ще спомогне за изграждането на доверие между приемащите технологията и доставчиците. Правителствените и индустриалните лидери трябва да обединят усилията си за гарантиране на сигурни и безопасни 5G технологични проекти за подобряване на услугите и качеството на живот на жителите на интелигентния град. Освен това моделът на доверие в комуникацията ще бъде различен от предишните клетъчни поколения. Предвижда се устройствата IoT и M2M да заемат честотната лента на 5G мрежата. Така всички устройства в 5G мрежата ще разкрият неизвестни досега проблеми в дизайна и поведението на 5G. По отношение на такива тревоги и в допълнение към политическите спорове, възприемането на модел на мрежова архитектура с нулево доверие и строгата оценка на качеството и спазването на регулаторните изискванията би помогнало за формирането на нови взаимоотношения между приемащите технологията и доставчиците. Доставчиците на високотехнологични решения и правителствените структури трябва да обединят усилията си за предотвратяване на експлоатацията на 5G от престъпници в мрежата, но да запазят иновативните характеристики и потенциала за технически прогрес и подобряване на качеството на условията на живот.", "date": "2019.12.19", "title": "5G технологията носи заплахи през 2020 година"}
{"url": "https://www.standartnews.com/sport/ivelin-popov-tri-sa-prichinite-da-napusna-409593.html", "text": "Три са причините Ивелин Попов да се откаже от националния отбор по футбол. Той разкри плановете си да спре да играе за България преди последната евроквалификация с Чехия през ноември и завършва кариерата си с 90 мача за родината.  Бившият капитан обяви в интервю за \"Канал 3\", че трудно може да промени решението си да се върне поне за баражите за Евро 2020. Той все пак си остави вратичка, като призова да се изчака срещата му със селекционера Георги Дерменджиев в близките дни. \"Негативизмът е първата причина. Втората е, че за някои футболисти националният отбор не е приоритет. Третата е свързана с досегашния директор Йордан Лечков и неговите критики към отбора. Трудно бих се върнал, но нека изчакаме да се срещна със селекционера\", заяви Попето. Националите имат шанс да се класират за Европейското първенство през предстоящото лято, ако победят Унгария, а после Исландия или Румъния в София на баражите през март. Мнозина навиват Попов да се върне поне за тези двубои, като сред тях е и Дерменджиев. ", "date": "2019.12.19", "title": "Ивелин Попов: Три са причините да напусна"}
{"url": "https://www.standartnews.com/sport/rusiya-obzhalva-nakazanieto-ot-uada-409599.html", "text": "Руската антидопингова агенция (РУСАДА) официално реши да обжалва четиригодишното наказание, наложено от Световната антидопингова агенция (УАДА) по-рано този месец. Санкцията на УАДА забранява на Русия да организира и да участва в международни състезания от най-висок ранг, което означава, че страната няма да има свой отбор на Световното първенство по футбол в Катар през 2022, Олимпиадата в Токио през 2020 и Зимната олимпиада в Пекин през 2022. \"Взехме решение да не се съгласим с наложеното наказание от УАДА\", съобщи днес президентът на Изпълнителния комитет на РУСАДА - Александър Ивлев. Решението на РУСАДА ще бъде съобщено на УАДА в близките дни, което ще стартира процеса по обжалване, който ще бъде разгледан от Спортния арбитражен съд (КАС) в Лозана. Много специалисти вече изразиха мнение, че евентуалната жалба на руснаците е безсмислена и няма никакъв шанс да бъде одобрена от КАС, като това заяви и самият президент на Руската антидопингова агенция Юри Ганус.", "date": "2019.12.19", "title": "Русия обжалва наказанието от УАДА"}
{"url": "https://www.standartnews.com/sport/prodadokha-za-88-mln-rkopisa-na-olimpiyskata-kharta-409605.html", "text": "Оригиналният ръкопис на Олимпийската харта, изготвена от френския барон Пиер дьо Кубертен, беше продаден на търг за рекордните 8,8 милиона долара, преде БТА като се позова на световните агенции. . Експертите от \"Сотбис\" първоначално бяха оценили ръкописа на 1 милион долара, но цената на артефакта скочи главоломно след 12-минутното наддаване на 3 международни купувачи. Документът, изготвен от основателя на Международния олимпийски комитет Пиер дьо Кубертен, през 1892 година призовава към възобновяването на древногръцките олимпийски игри, които 4 години по-късно стартират в Атина. Според организаторите на търга, постигнатата висока цена на лота говори за неувяхващия интерес към визионерското дело на Кубертен и за почитта към олимпийското движение. Предишният рекорд за най-скъпа спортна вещ, продадена на търг, принадлежеше на фланелка, носена от бейзболиста Бейб Рут от \"Ню Йорк Янкис\", която през юни намери купувач за 5,64 милиона долара.", "date": "2019.12.19", "title": "Продадоха за $8,8 млн. ръкописа на олимпийската харта"}
{"url": "https://standartnews.com/biznes/vodim-pregovori-s-5-kompanii-za-aets-belene-409604.html", "text": "Пет са фирмите в кратката листа, с които страната ни ще води преговори за АЕЦ \"Белене\". Това информира депутатите от енергийната комисия ресорният министър Теменужка Петкова. Петте компании са: \"Росатом\" - Руска федерация, Си Ен Ен Си, Корейската хидро и атомна корпорация, \"Фраматом\" и \"Дженерал Електрик\". Петкова обясни, че това са петте компании, към които ще бъде отправена покана за предоставяне на обвързваща оферта. Министърът обясни, че компаниите \"Фраматом\" и \"Дженерал Електрик\" са включени в този списък, тъй като те са заявили желание за участие в проекта. По думите й \"Фраматом\" заявява желание да достави системите за сигурност за проекта и съответно да финансира този дял от неговото участие, \"Дженерал Електрик\" също заявява желание за участие в проекта с производство на турбини и друго оборудване, като също заявява желание да осигури финансирането за тази част от проекта. \"Това е кратката листа. Основният ни аргумент да се спрем на тези пет компании са техният опит в изграждането на атомни електроцентрали, на второ място това е тяхната финансова стабилност и високият кредитен рейтинг, който тези компании имат. Безспорно това са компании, които са сред световните лидери в областта на ядрената енергетика\", каза Петкова.", "date": "2019.12.19", "title": "Водим преговори с 5 компании за АЕЦ Белене"}
{"url": "https://standartnews.com/biznes/50-bg-firmi-shche-prodavat-po-sveta-chrez-ebay-409606.html", "text": "Петдесет български фирми от пловдивски регион приключиха успешно обучението си в международната програма еBay Export Revival за насърчаване на износа, чрез подкрепа на малки и средни предприятия да продават онлайн. В първата по рода си инициатива в България се включиха фирми от различни сектори, в резултат на което на глобалната платформа eBay вече се предлага разнообразие от стоки произведени в пловдивски регион – от козметика до мода и детски играчки, стоки за дома, автомобила, градината и свободното време. Инициативата получи подкрепа от Министерство на икономиката, Изпълнителната агенция за насърчаване на малките и средни предприятия и Община Пловдив. Крайната цел на инициативата е производителите да научат как най-ефективно да продават онлайн и какви са особеностите при представяне на продуктите, за да могат да реализират успешни продажби. В края на четири седмичното обучение участниците имаха свои собствени магазини с управляван инвентар на популярната платформа, а някой от фирмите регистрираха и първите си продажби. \"Много се радвам, че eBay избраха Пловдив и България за своите първи обучения на стартиращи онлайн търговци в региона. Предприемаческата среда и индустрията се развиват много динамично и онлайн търговията е важна част от това развитие, особено - за стартиращите компании. Сигурен съм, че eBay са направили добра селекция от предприемачи за обученията си и скоро ще видим сериозни търговци сред тях. \", коментира г-н Стефан Стоянов, Зам.-кмет “Oбразование, бизнес развитие, европейски политики и международно сътрудничество” на Община Пловдив. Семинарите за родните предприемачи се проведоха в Пловдив от преподаватели и ментори на eBay, които обърнаха индивидуално внимание на всеки участник и неговите специфични предизвикателства. „Моето включване в програмата eBay Export Revival беше една страхотна възможност да науча повече за платформата. Тя ни помогна да стартираме и да покажем в най-добрата светлина продуктите ни, както и цялостната дейност на фирмата“ каза Лина Андреас, мениджър на Baba's Soapery. “В програмата Export Revival се включихме защото исках да се запознаем с месния бизнес и защото вярвам, че човек винаги може да научи нещо ново“, каза Стефан Ташев, мениджър на Тарос Трейд. Онлайн магазините на включилите се в програмата фирми са достъпни до 182 милиона клиенти на eBay от целия свят и отговарят на най-съвременните изисквания, за удобство функционалност и достъпност. Продукти на участващите в програмата компании са представени на специално разработена страница Made in Bulgaria (Произведено в България), която eBay се ангажира да създаде, за да насочи вниманието на купувачи от целия свят към родната продукция. Страницата   включва и видео представянията на някои от търговците от град Пловдив.  България е първата държава от Източна Европа, която се присъедини към специализираната програма eBay Export Revival подпомагаща местните собственици на фирми да предлагат своите уникални продукти на милиони купувачи от целия свят. Град Пловдив бе избран за провеждане на обучителните сесии, като е един от най-бързо развиващите се нови индустриални центрове в страната. Export Revival е част от глобалната инициатива на eBay Retail Revival, която вече се проведе в над 10 града от САЩ, Великобритания, Германия, Канада, Ирландия, Израел и Русия, което даде началото на успешни международни продажби за стотици фирми. “България е много важен пазар в нашето портфолио, поради което Пловдив стана първият град в региона, който участва в нашата глобална инициатива Export Revival, насочена към развитие на местния бизнес. Пловдив може да се похвали с много талантливи и успешни предприемачи, които са предопределени да намерят много нови клиенти извън България. Това ни стана ясно, когато през лятото получихме стотици кандидатури за програмата. Днес сме горди, че 50 нови бизнеса от област Пловдив успешно завършиха програмата и се присъединиха към общността на повече от 10000 продавачи на eBay от България. Много сме благодарни на нашите партньори в община Пловдив, Министерство на икономиката и Изпълнителна агенция за насърчаване на малки и средни предприятия, както и на нашите бизнес партньори, които ни сътрудничат в това дълго пътуване. Очакваме с нетърпение хилядите международни продажби на нашата платформа на всички участници в проекта.”, сподели Иля Кретов, генерален мениджър за Източна Европа, Русия и Израел на eBay. Във всички градове, където инициативата е проведена, се отбелязва икономическо оживление и засилване на износа на местно произведени продукти.", "date": "2019.12.19", "title": "50 BG-фирми ще продават по света чрез eBay"}
{"url": "https://standartnews.com/biznes/a1-demonstrira-robotizatsiya-prez-5g-mrezha-409600.html", "text": " в партньорство със ZTE започна поредна демонстрация на приложенията на 5G, като изгради първата в България и втората в Европа самостоятелна (standalone) мрежа от пето поколение в своя магазин в Mall of Sofia. Демонстрацията продължава до 23 декември и се извършва чрез 5G робот, който се управлява от човек, посредством специални сензори и 5G мрежа. Роботът показва приложенията на 5G технологията в сфери като автоматизацията и роботизацията в обществото и индустрията. За демонстрацията A1 е изградила временна 5G мрежа от самостоятелен тип, с оборудване на ZTE, която ще работи на тестовите честоти, предоставени от Комисията за регулиране на съобщенията. Според текущата архитектура операторите могат да избират от два типа мрежи: смесена (Non-standalone - NSA) и самостоятелна (standalone - SA). NSA мрежите позволяват бързо разгръщане на 5G мрежа, която може да поддържа съществуващите на пазара 5G устройства и да предлага високи скорости. Тя дава възможност на телекомите да използват съществуващите си 4G мрежи, а не да изграждат изцяло нова 5G такава. Въпреки това дългосрочното развитие на 5G мрежите и внедряването им в сфери като автоматизацията изисква използването на самостоятелна или SA мрежа. Именно SA мрежите ще разгърнат пълния потенциал на 5G. За разлика от NSA, те позволяват създаването на отделни логически разрези, с които могат да се реализират различни типове услуги със съответните качествени параметри. Това ще доведе до пестене на време и разходи както за бизнеса, така и за крайния потребител. „5G SA мрежа в съчетание с виртуална реализация на мрежовите функционалности ще осигури по-добри възможности за приложение на 5G във всички сфери на икономиката и ежедневието, включително роботика и автоматизация. Това ще ни даде възможност да отключим пълния потенциал на мобилните технологии от следващото поколение. Благодарение на самостоятелните 5G мрежи ние ще влезем в нова ера на супербърз широколентов мобилен достъп, ултра надеждна комуникация с малко закъснение и масирана комуникация между машини, която ще даде нови възможности на хората“, каза Красимир Петров, директор „Конвергентна мрежа и услуги“ в А1 България. По време на демонстрацията A1 ще използва специален робот, който се контролира от разстояние чрез 5G SA мрежа. Роботът се управлява от човек, който носи сензори на ръцете си и чрез тях контролира действията на ръцете и пръстите на робота. 5G свързаността позволява роботът да възпроизвежда действията на човека в рамките от 6 до 10 милисекунди или почти 5 пъти по-бързо в сравнение с възможностите на 4G и Wi-Fi мрежите. Посетителите на Mall of Sofia ще могат да видят как роботът се управлява чрез 5G мрежа в симулирана среда на индустриално производство и автоматизация. В тези сценарии от изключително важно значение е ниското времезакъснение на връзката между сензорите на човека и робота, така че техните движения да съвпадат, а не да се разминават. „Чрез тази съвместна демонстрация, която е и първият ни полеви 5G SA тест в България, А1 и ZTE представят бъдещето на телекомуникациите към широката общественост в страната. Потенциалните приложения на тази революционна технология създават възможности както за засилено икономическо развитие, така и за подобряването на живота на хората“, коментира Кристиян Вошиц, главен изпълнителен директор на ZTE Австрия и ръководител на ZTE за Източна Европа. „Като един от водещите разработчици и производители на 5G технологии в глобален мащаб, за нас е удоволствие да работим с А1 и да демонстрираме ефективността на нашите технологии с една от първите 5G SA мрежи в Европа именно тук в София“, допълни Вошиц. С разгръщането на 5G ще станем свидетели на масова автоматизация във всички сфери на живота. Първите стъпки в тази посока вече са направени с решения като приложението  , дигиталния портфейл   и различни IoT проекти. 5G SA мрежата в Mall of Sofia е последното за годината от серията изпитания на приложенията на 5G, които А1 реализира от 1 юли. Компанията започна първа изпитанията на 5G като пусна работеща 5G базова станция от смесен тип (NSA) и демонстрира едно oт нaй-гoлeмитe пpeдимcтвa нa 5G мpeжaтa нa пoтpeбитeлcĸo нивo – cyпepбъpз мoбилeн шиpoĸoлeнтoв дocтъп, чpeз ĸoйтo ce пocтигa знaчитeлнo пo-виcoĸa cĸopocт пpeз мoбилнa мpeжa. През лятото и есента А1 проведе тестове с крайни устройства и направи демонстрации на 5G в гейминга, като организира първия 5G финал по Counter-Strike:GO на финалите на A1 Gaming League, част от изложението Aniventure Comic Con. 5G зоната на А1 ще бъде отворена за всички желаещи в магазина на компанията в Mall of Sofia на 19 и 20 декември между 17:00 и 21:00 часа и на 21, 22 и 23 декември от 12:00 до 21:00 часа. Всички посетители на демонстрациите ще могат да се снимат с робота и да получат скреч карта, която ще им даде шанс да спечелят малък подарък от А1.", "date": "2019.12.19", "title": "А1 демонстрира роботизация през 5G мрежа"}
{"url": "https://standartnews.com/biznes/aktsiite-na-tesla-s-absolyuten-rekord-409624.html", "text": "Акциите на Теѕlа дocтигнaxa нaй-виcoĸaтa cи цeнa oт cъздaвaнeтo нa ĸoмпaниятa, пишe СNВС. Πpи зaтвapянeтo нa бopcитe в cpядa цeнaтa нa aĸциитe нa ĸoмпaниятa зaвъpшиxa c 3,74% pъcт нa cтoйнocттa cи, дocтигaйĸи peĸopднитe 393,15 дoлapa. Kъм 17 чaca бългapcĸo вpeмe днec aĸциитe нa ĸoмпaниятa дocтигнaxa дo 398 дoлapa. Πo тoзи нaчин ĸнижaтa нaдминaxa днeвнитe pъcтoвe, ĸoитo ĸoмпaниятa дocтигнa, ĸoгaтo пpeз 2018 гoдинa cъздaтeлят и глaвният изпълнитeлeн диpeĸтop Илън Mъcĸ пyблиĸyвa в coциaлнaтa мpeжa Тwіttеr, чe имa финaнcиpaнe, зa дa нaпpaви ĸoмпaниятa oтнoвo чacтнa. C вчepaшнитe и днeшни cтoйнocти пaзapнaтa ĸaпитaлизaция нa Теѕlа yдapи 71 милиapдa дoлapa. Интересното обаче е, че акулите на Уолстрийт се блъскат главите защо толкова много скачат акциите на компанията.", "date": "2019.12.19", "title": "Акциите на TESLA с абсолютен рекорд"}
{"url": "https://www.standartnews.com/sport/prof-nikolay-izov-e-noviyat-rektor-na-nsa-409602.html", "text": "Общото събрание избра проф. Николай Изов, доктор за ректор на Национална спортна академия „Васил Левски“ с мандат на управление 2019 - 2023 година. Досегашният ректор, проф. Пенчо Гешев връчи на наследника си академичните регалии – огърлицата и жезъла, с пожелание за здраве, упоритост в отстояване на каузите за развитие на спортната Академия и успех в изпълнение на амбициозната управленска програма, която предлага за следващите четири години. Проф. Изов благодари на всички за доверието и ги увери, че усилията му ще бъдат насочени към надграждане на постигнатото от предходните управления. „Ще направя опит да създам такава академична среда, която да направи възможно развитието и просперитета на нашата Национална спортна академия „Васил Левски“. Горд съм, че бях в екипа на проф. Гешев. Всички работихме всеотдайно, постигнахме резултати. Горд съм с това и сърдечно му благодаря за опита, който той предаде на нас. Благодаря и на проф. Лъчезар Димитров, тъй като един мандат бях в неговия екип“ – бяха първите думи на новоизбрания ректор. По решение на Председателството на ОС и Ректорския съвет проф. Пенчо Гешев бе удостоен с най-високото отличие на НСА – златна значка, за изключителния му принос в развитието на Академията. „В последните 16 години съм в органите на управление на спортната Академия, 8 от тях като ректор и разбрах едно – Академията е над всички. Ние всички минаваме през Академията, но Академията остава. Да живее Национална спортна академия „Васил Левски“ – завърши словото си проф. Гешев. 22.09.1958 г., гр. София \r\n- 1976 г. завършва средно образование \r\n- 1976 – 1978 г. отбива редовна военна служба в АШВСМ – Чавдар \r\n- 1982 г. – завършва ВИФ „Г. Димитров” (НСА „В. Левски”) с първа специалност „Треньор по плуване” и втора специалност „Учител по физическо възпитание” \r\n- 1987 – 1999 г. – завършва различни форми на следдипломни квалификации: „Теоретико-методични основи на съвременната спортна тренировка”; „Немски език” – шестмесечен курс в ИЧС; Курс за инструктори и старши спасители по водно спасяване към БЧК. \r\n \r\n- 2016 г. – до момента – зам. ректор по учебната работа при НСА „Васил Левски”; - 2012 г. – 2016 г. – зам. ректор по учебната работа при НСА „Васил Левски”; - 2008 г. – 2012 г. – декан на ФКТТСА; - 2004 г. – 2008 г. - зам. ръководител на катедра „Водни спортове”; - 2012 г. – до момента – член на комисия по Олимпийска солидарност към Български олимпийски комитет - 2009 г. – 2013 г. – член на Комисия по параолимпийски спорт към Български олимпийски комитет; - от 2017 г. – до момента – зам. председател на Столичната организация на БЧК. Член на СС на БЧК. - 2013 г. – 2017 г. зам. председател на Столичната организация на БЧК. Член на СС на БЧК. - 2009 г. – 2013 г. зам. председател на Столичната организация на БЧК. Член на СС на БЧК. - 2006 г. – 2009 г. зам. председател на Столичната организация на БЧК. Член на СС на БЧК. - 2006 г. – до момента – /четвърти мандат/ - член на Националната комисия по водно спасяване - от 2003 г. – до момента - активна обществена дейност като инструктор и ръководител на курсове по водно спасяване в Столичната организация на БЧК; - от 2016 г. – до момента е член на редакционната колегия на сп. „Спорт и наука“ - от 2001 г. – 2008 г. - отговаря за учебната работа в катедра „Водни спортове”; - През 2000 г. защитава дисертация за научно-образователна степен „Доктор”; - 1995 г. – член на комисия за разработване на Проект за концепция на „Единна програма по плуване” за многогодишна подготовка на състезателите към БФ Плувни спортове; Участия в проекти към МФВС; - От 2003 г. – сътрудник в Научно-приложна лаборатория по плуване към БФ Плувни спортове; - 1993 г. – до момента – учредител, член на УС и секретар на клуб „Водни спортове” към НСА „Васил Левски”; - 1992 г. - повишен в главен асистент; - 1988 г. – повишен в старши асистент; - 1984 г. – назначен за асистент към катедра „Водни спортове”; - 1983 г. – спечелва конкурс за асистент към катедра „Водни спортове”; - 1982г. – 1983 г. – работи като преподавател по плуване към Ученическа спортна школа, София; \r\n  Разработва стратегията на образователния процес в НСА „Васил Левски”; \r\nРъководи организацията и провеждането на учебния процес; \r\nКонтролира реализацията на учебните планове; \r\nРеализира политиката на НСА по кадровото осигуряване на учебния процес; \r\nСъблюдава прилагането на всички законови и подзаконови нормативни актове, свързани с работата на НСА „Васил Левски”. \r\n \r\nОрганизационни умения и компетенции: \r\nМениджърски умения \r\nУправление и координация на проекти \r\nУправление на кризи \r\n \r\nНосител на Награда на Национален съвет на БЧК – звание „Отличник на БЧК“ за активна червенокръстка дейност. Сертификат на Националния съвет на БЧК за завършено обучение за ръководители на областни червенокръстки организации по теоретични и практически аспекти на организационните подходи за осъществяване на осцновните червенокръстки дейности. Носител на званието „Заслужил деятел на БЧК“ за дългогодишна активна червенокръстка", "date": "2019.12.19", "title": "Проф. Николай Изов е новият ректор на НСА"}
{"url": "https://www.standartnews.com/sport/tsyal-svyat-se-shashna-ot-skachacha-ronaldo-409628.html", "text": "Кристиано Роналдо вкара с глава и донесе победата на Ювентус при гостуването на Сампдория с 2:1. Но по-любопитното е начинът, по който той го направи. Футболният свят обаче се удиви от отскока, който португалецът направи, за да стигне до топката. Той се извиси на цели 2,56 метра над земята, за да вземе центрираната топка и остави далеч под себе си защитникът на Сампдория, който не успя да реагира по никакъв начин. Статистиците изчислиха, че Роналдо е отскочил на 71 сантиметра от земята, което е постижение, което трудно могат да направят и професионални скачачи. Нападателят е останал във въздуха цяла секунда и половина. Социалните мрежи полудяха по скока на Роналдо, а постиженията му бяха сравнени със световни величия в атлетиката. В Туитър профила на Ювентус пък се появи шеговит пост: \"Всички скачаме (2,56) от радост заедно тази вечер\".", "date": "2019.12.19", "title": "Цял свят се шашна от \"скачача\" Роналдо (ВИДЕО)"}
{"url": "https://standartnews.com/biznes/kafeto-povishi-tsenata-si-po-borsite-409641.html", "text": "Цените на зърната кафе  пo мeждyнapoднитe бopcи ce пoĸaчиха знaчитeлнo cлeд oчaĸвaниятa, чe нaй-гoлeмитe дocтaвчици в cвeтa - Бpaзилия и Bиeтнaм - щe нaмaлят пpoизвoдcтвoтo в гoдинaтa дo ĸpaя нa ceптeмвpи 2020 г., пишe Nіkkеі Аѕіаn Rеvіеw Цeнитe зa дocтaвĸи нa ĸaфe oт copтa apaбиĸa ce пoĸaчиxa c пoчти 30 пpoцeнтa oт cĸopoшнo дънo в cpeдaтa нa нoeмвpи дo oĸoлo 132 цeнтa зa пayнд - нaй-виcoĸoтo нивo oт ceптeмвpи 2017 г. Oчaĸвa ce Бpaзилия дa пpoизвeдe 58 милиoнa 60-ĸилoгpaмoви чyвaли ĸaфe в гoдинaтa дo ceптeмвpи, 2% cпaд cпpямo пpoгнoзaтa oт юни и 10% cпpямo минaлия гoдинa. Oчaĸвa ce дoбивът дa нaмaлee и в дpyги дъpжaви-пpoизвoдитeлĸи. Изнocът oт Bиeтнaм пaдa c 15 пpoцeнтa cпpямo минaлaтa гoдинa. Xoндypac, шecтият нaй-гoлям пpoизвoдитeл в cвeтa, чaĸa 7 пpoцeнтa cпaд, oтнoвo зapaди cyшa. .", "date": "2019.12.19", "title": "Кафето повиши цената си по борсите"}
{"url": "https://www.standartnews.com/sport/posolstvoto-ni-v-avstraliya-razdava-bileti-za-macha-s-moldova-409601.html", "text": "Българското посолство в Австралия обяви, че ще раздаде 50 билета за двубоя от АТП Къп между националите ни и Молдова на 5 януари 2020 година в Сидни, съобщи БНР. Билетите са били предоставени на мисията ни в Канбера от организаторите на дебютното издание на тенис турнира. Идеята била да се оформи родна агитка, която да подкрепя Григор Димитров и компания. За предишните мачове на България в групата – срещу Великобритания и Белгия, имало намаление при закупуването на осем и повече билета. Националите ни са в състав Григор Димитров – играещ капитан, Димитър Кузманов, Александър Лазаров, Александър Донски и Адриан Андреев. Капитанът планира да събере състава на 28 декември в Сидни, а първият мач на България е срещу Великобритания на 3 януари.", "date": "2019.12.19", "title": "Посолството ни в Австралия раздава билети за мача с Молдова"}
{"url": "https://www.standartnews.com/sport/arda-i-kosma-se-razdelikha-409623.html", "text": "Арда и Ивайло Димитров се разделиха официално. Това съобщи сайта на кърджалийския клуб. Според информацията двете страни са прекратили договора на нападателя по взаимно съгласие. Димитров е провел среща с президента на Арда Петър Пашев, след която те са се разбрали за всички детайли около прекратяването на контракта. Косъма, както е известен футболистът, пристигна в Кърджали през лятото на 2019 година. След това обаче той бе преотстъпен на великотърновския Етър.", "date": "2019.12.19", "title": "Арда и Косъма се разделиха"}
{"url": "https://www.standartnews.com/sport/slavist-poe-km-tsska-1948-409622.html", "text": "ЦСКА 1948 обяви официално привличането на Славчо Шоколаров от Славия. Новината бе публикувана в клубния сайт на втородивизионния тим. „Червените“ изказаха благодарности за светкавичните преговори с ръководството на Славия. Славчо има сериозен опит в професионалния футбол, роден е в Гоце Делчев преди 30 години, но е продукт на школата на Ботев Пловдив. Все пак на 17 години се връща в Пирин ГД и дебютира в Б група. После играе за Светкавица, Монтана, Любимец, Черноморец, Поморие, Лудогорец и Славия. Носител на Купата на България с \"белите\". Пред клубната телевизия на ЦСКА 1948 Шоколаров заяви: „Благодаря на ЦСКА за поканата, която веднага приех. Специално и на Кирил Котев, който беше в основата на трансфера. Благодарен съм и на всички в Славия, където изкарах 2,5 чудесни години, спечелих Купата, играх евротурнири, но може би вече дадох всичко“. „Разбира се, че ЦСКА ще спечели първото място и промоция в Първа лига, защо да не играем и финал за Купата. Познавам се с Андон Гущеров, Сашо Александров, Янко Сандански, лесно ще се адаптирам“. „Нека всички бъдат живи и здрави! Феновете да подкрепят ЦСКА и в добри, и в лоши моменти, защото ще има и тежки мигове, няма какво да се лъжем. Весели празници на всички!“, завърши с пожелание към феновете Шоколаров. Това е второ сериозно ново попълнение в редиците на ЦСКА 1948. Клубът вече си осигури услугите на Даниел Маденов от Етър само преди седмица.", "date": "2019.12.19", "title": "Славист пое към ЦСКА 1948"}
{"url": "https://www.standartnews.com/sport/arsenal-dava-2-miliona-na-siti-za-arteta-409607.html", "text": "Арсенал ще плати около 2 милиона паунда компенасация на Манчестър Сити за Микел Артета, съобщава \"Скай Спортс\". Двата клуба преговарят, като от Сити настояват за неустойка заради напускането на Артета. Испанецът е помощник в щаба на Пеп Гуардиола в Манчестър Сити, но се очаква утре да бъде назначен за мениджър на Арсенал. Клубът от Северен Лондон отложи днешната пресконференция на временния мениджър Фреди Люнгберг за утре, което засили спекулациите, че именно тогава ще бъде съобщена новината за назначението на Артета начело на Арсенал.", "date": "2019.12.19", "title": "Арсенал дава 2 милиона на Сити за Артета"}
{"url": "https://www.standartnews.com/sport/talant-podpisa-s-levski-409629.html", "text": "Юношата на Левски Патрик-Габриел Галчев подписа професионален договор с родния си клуб. Контрактът на нападателя е за срок от три години и влиза в сила от 1 февруари 2020 година. Галчев е роден на 14 април 2001 година в Сарагоса, Испания. Състезава се за отбора до 19 години на Левски. За юношеските формации на „сините“, състезаващи се в елитните групи, е изиграл 65 мача и е отбелязал 24 гола. Галчев е част от юношеския национален отбор на България до 19 години. Левски пожелава на Патрик-Галчев много голове и бъдещи щастливи мигове с фланелката на любимия клуб.", "date": "2019.12.19", "title": "Талант подписа с Левски"}
{"url": "https://standartnews.com/biznes/rusiya-i-ukrayna-se-dogovorikha-za-gaza-409645.html", "text": "Русия, Украйна и Европейската комисия постигнаха принципно споразумение по въпроса за газа, съобщи вицепрезидентът на ЕК Марош Шефчович. Благодаря на министъра на икономиката и енергетиката на Германия за това ,че ни прие днес и помогна за изработването на споразумението, каза той. По-рано на годишната си пресконференция руският президент Владимир Путин обяви, че най-вероятно газопроводът от Украйна ще работи и догодина, а министър Теменужка Петкова изрази задоволство от това.", "date": "2019.12.19", "title": "Русия и Украйна се  договориха за газа"}
{"url": "https://www.standartnews.com/sport/biatlonistt-vladimir-iliev-e-sportist-na-godinata-409644.html", "text": "Биатлонистът Владимир Илиев е Спортист номер 1 на България за 2019 година. Роденият в Троян състезател спечели анкетата и стана вторият биатлонист след Екатерина Дафовска, който печели този приз. Илиев стана световен вицешампион тази година. На второ място завърши Ивет Лалова, а трети е Григор Димитров. Иначе художествената гимнастика и по-специално ансамбълът ни се отчете с приза за Отбор на година. Грациите печелят това отличие за четвърта поредна година. Треньор номер 1 е треньорката на националния ансамбъл Весела Димитрова. 4. Божидар Андреев, вдигане на тежести (награден от Иван Иванов) 5. Тайбе Юсеин, борба (наградена от Армен Назарян) 6. Алберт Попов, ски (награден от Захари Бахаров) 7. Радослав Пантелеев, бокс (награден от Георги Костадинов) 8. Кубрат Пулев, бокс (награден от Таньо Киряков) 9. Мария Оряшкова, самбо (наградена от Таня Богомилова) 10. Боряна Калейн, художествена гимнастика (наградена от Екатерина Дафовска)  Весела Димитрова, художествена гимнастика (наградена от Красен Кралев) Ансамбъл по художествена гимнастика (наградени от Красен Кралев) Християн Стоянов, лека атлетика (награден от Йорданка Фандъкова) Ивет Лалова, лека атлетика (наградена от Светла Згурова, Йоана Илиева и Ая Митева) Водещи на церемонията бяха Захари Бахаров и Мария Силвестър", "date": "2019.12.19", "title": "Биатлонистът Владимир Илиев е Спортист на годината"}
{"url": "https://standartnews.com/kultura/monasite-ot-shaolin-otmenikha-shouto-si-409611.html", "text": "Монасите от Шаолин трябваше да демонстрират невероятните си умения на 22 февруари в зала 1 на НДК и на 24 февруари в ДКС във Варна. За съжаление, поради промени в тур разписанието на формацията, се налага гостуването им в нашата страна да бъде отменено. Почитателите на източната философия и бойни изкуства, които вече са си закупили билети за някой от двата спектакъла, могат да върнат билетите и да получат паричната им стойност – на всички каси от 19 декември до 24 февруари или в централния офис на Eventim.", "date": "2019.12.19", "title": "Монасите от Шаолин отмениха шоуто си"}
{"url": "https://www.standartnews.com/sport/dunav-podaryava-aktsiite-si-409637.html", "text": "Собствениците на Дунав Русе подаряват акциите на клуба. Това съобщи официалният сайт на русенци. Според информацията ръководството на \"драконите\" е поканило на среща шефа на БФС в града Димитър Димитров - Кулеманс, както и всички потенциални инвеститори, които желаят да придобият собствеността на клуба. В съобщението се казва, че всеки желаещ да поеме управлението на Дунав е добре дошъл в офисите на тима, в удобно за тях време. Акциите ще им бъдат подарени доброволно и безвъзмездно. Шефовете на Дунав също така съобщиха, че днес са били изплатени трудовите възнаграждения на всички футболисти и служители. Също така към днешна дата Дунав няма никакви задължения към държавата или трети лица.", "date": "2019.12.19", "title": "Дунав подарява акциите си"}
{"url": "https://standartnews.com/sport/natsionalite-ostavat-v-top-60-na-svetovnata-ranglista-409568.html", "text": "Националният отбор на България по футбол завърши годината в топ 60 на ранглистата на ФИФА. \r\nНационалите запазиха 59-о място в декемврийското издание с 1381 точки, като тимът на Георги Дерменджиев дели позицията с Буркина Фасо. \r\nСъперникът на България в баражите за Евро 2020 Унгария също е без промяна и на 52-ото място с 1416 точки. Отборът на Белгия завършва като номер 1 в ранглистата за втора поредна година. Белгийците са начело с 1765 точки, следвани с 1733 от световния шампион Франция и Бразилия с 1712 точки", "date": "2019.12.19", "title": "Националите остават в топ 60 на световната ранглиста"}
{"url": "https://standartnews.com/sport/blgariya-zavrshva-na-59-to-myasto-godinata-v-ranglistata-na-fifa-409592.html", "text": "Националният отбор на България по футбол остана на 59-о място в ранглистата на ФИФА за декември. Това означава, че \"лъвовоете\" не направиха скок, но и не паднаха в класацията и по този начин ще завършат календарната година с 1381 точки. Националите приключиха квалификационни цикъл за Евро 2020 с победа над Чехия с 1:0. Съперникът на България в баражите за Евро 2020 - Унгария остава малко по-напред в класирането и заема 52-о място с 1416 точки. Евентуалните ни съперници във финалния плейоф Румъния и Исландия са позиционирани съответно на 37-о и 39-о място. Лидер остава Белгия с 1765, следван от Световния шампион Франция с 1733, а Бразилия е трета с 1712 пункта. Следващата класация на ФИФА се очкава да излезе на 20 февруари 2020 година. 1. (1) Белгия - 1765 точки 2. (2) Франция - 1733 \r\n3. (3) Бразилия - 1712 \r\n4. (4) Англия - 1661 \r\n5. (5) Уругвай - 1645 \r\n6. (6) Хърватия - 1642 \r\n7. (7) Португалия - 1639 \r\n8. (8) Испания - 1636 \r\n9. (9) Аржентина - 1623 \r\n10 (10) Колумбия - 1622 \r\n..................................... \r\n59. (59) България - 1381", "date": "2019.12.19", "title": "България завършва на 59-то място годината в ранглистата на ФИФА"}
{"url": "https://www.standartnews.com/sport/georgi-ignatov-e-noviyat-shef-na-sdiite-za-sofiya-409638.html", "text": "На свое заседание ЗС на БФС-София, взе решение за Председател на СК да бъде определен Георги Игнатов. Той е дългогодишен съдия в елита. От няколко дни той е член и на националната комисия. Георги Иггнатов сменя Костадин Стоичков оглавил СК при БФС. СК при ЗС на БФС-София се допълва с нов член - Веселин Мишев, обявиха в сайта на Зоналния съвет на БФС. Преди дни Мишев прекрати съдийската си кариера след 25 години като страничен рефер - време, в което арбитърът се превърна в рекордьор по мачове в елита - 292.", "date": "2019.12.19", "title": "Георги Игнатов е новият шеф на съдиите за София"}
{"url": "https://standartnews.com/sport/ludogorets-obyavi-tsenite-na-biletite-za-macha-s-inter-409587.html", "text": "Поради големия интерес към предстоящия мач с Интер от 1/16 финалите в Лига Европа ПФК Лудогорец съобщава, че билетите за двубоя ще бъдат пуснати в продажба на 20 януари, 2020 г. Срещата е на 20 февруари от 19,55 ч. на \"Хювефарма Арена\". Входните талони ще се продават при следния ред:  - От 20 януари до 26 януари право да закупят билети ще имат притежателите на абонаментни карти за сезон 2019/2020 г., членовете на организираните фенклубове, както и привържениците, подкрепили Лудогорец във важния мач с Ференцварош, игран на 12 декември.  Важно! За изброените фенове Клубът въвежда лимит при покупката на билети - до 3 броя. - От 27 януари - свободна продажба на билети. Цените на билетите за мача с Интер са следните:  \r\nЦентрална трибуна - 90 лв. \r\nСектор \"В\", блокове 3 и 4 - 90 лв. \r\nСектор \"В\", блокове 1,2,5,6 - 75 лв. \r\nСектор \"А\"1 - 75 лв. \r\nСектор \"Г\" - 50 лв. \r\nТрибуна \"Моци\" - 50 лв. ПФК Лудогорец отправи молба до УЕФА феновете на Интер да бъдат настанени в сектор „А“ на „Хювефарма Арена“, а сектор „Г“ да бъда пуснат в продажба за привържениците на Лудогорец. Клубът напомня, че билети за мача ще се продават на клубната база. ПФК Лудогорец допълнително ще обяви подробности за свобдната продажба на билетите.", "date": "2019.12.19", "title": "Лудогорец обяви цените на билетите за мача с Интер"}
{"url": "https://standartnews.com/kultura/art-pazart-2019-tutankamon-razbi-rekordite-409619.html", "text": "Париж се радва на раздвижване в арт пазара в резултат на продължаващия британски спор за Brexit. Дейвид Цвирнер отвори галерия, а White Cube офис и зали за изложения, а други мега-галерии предстои да последват примера им . Fiac също получи тласък, тъй като някои галерии избраха парижкия панаир пред Фрийз в Лондон. А Лувърът е домакин на изложбата на годината – за 500 години от смъртта на Леонардо да Винчи. Пожарът в Нотр Дам през април бе най-ужасяващият момент в годината за Париж, последван от полемики в социалните мрежи. Възника спор за това, че хората ги е грижа повече за старите сгради, отколкото за другите, които са във военни зони. Още едно събитие предизвика силен отзвук в социалните мрежи: разкриването на мемориала на Джеф Кунс за жертвите на терористичните атаки в Париж през 2015-а. Философът Ив Мишо хвана настроението най-добре, като описа макетните надуваеми стоманени лалета като „11 цветни ануса, монтирани на стъбла“. Египетската пътуваща изложба със съкровищата на Тутанкамон незабавно счупи рекордите за посещаемост в парижката Villette с 1,4 милиона посетители.  Вероятно е да направи същото в Лондон, тъй като разби предишните цифри за предварително резервирани билети - около 250 000 бяха продадени за експозицията,  чийто домакин е Saatchi. Парижката изложба събра 10 милиона долара за Големия египетски музей (Grand Egyptian Museum), където съкровищата ще бъдат приютени завинаги, след като се върнат в Египет. Уличните арт художници KAWS и Banksy не само постигнаха многомилионни аукционни рекорди през тази година, но и поддържат своите легиони от фенове доволни с малко по-евтините си произведения. По време на Frieze Week британският художник откри бутик в Лондон и онлайн магазин, наречен Gross Domestic Product. Междувременно Medicom играчките на KAWS се продават за хилядите долари в Ebay. „Златният лъв“ на венецианското биенале беше спечелен от оперното представление-пърформанс на литовския павилион, който „извади“ темата за климатичната криза. През август Ай Вeй вей потвърди, че следващия март ще режисира „Турандот“ на Пучини в Рим. През ноември Захи Хавас, бившият министър на антиките в Египет, обяви, че е написал нова опера за Тутанкамон, а музеят Meadows и операта в Далас започнаха официално партньорство. В момент на вдъхновение Националната галерия в Лондон изпрати новопридобитото си произведение от Артемизия Джентилески не само на обичайните места за изкуство, а и на лекарска операция в Йоркшир и в затвора в Съри, Англия. Галерията  обяви и своята изследователска изложба за творбата на Джентилески, която ще се открие през 2020 г.  Междувременно Прадо в Мадрид постави Лавиния Фонтана и Софонисба Ангисола в центъра на двугодишната си програма. Определението за „музей“ Ако някой трябва да определи понятието „музей“, надали ще бъде от членовете на Международния съвет на музеите. Неслучайно избухна скандал, когато въпросният съвет се опита да предифинира съществуващия и смятащ се за остарял текст за  „нестопанска институция“, която „придобива, съхранява, изследва, комуникира и излага материалното и нематериалното наследство на човечеството и неговата среда за целите на образованието, учението и насладата”. Новата версия бе посрещната с пренебрежение и описана като „идеологическа“ и съдържаща „прекалено пресилено празнословие“. Все още не е достигнат консенсус по този въпрос. Мона Лиза Най-известната усмивка в света със сигурност премина през изпитания тази година. Мона Лиза беше преместена поради ремонти в нова галерия, където борбата с двучасовите опашки беше толкова екстремна, че се наложи галерията от време на време да затваря вратите си. Сега Джокондата отново е у дома си в Лувъра,  а дългите опашки остават и след като стигнете до нея, ви делят още 3, 6 метра. Мона Лиза обаче не е поканена на партито за 500 години от смъртта на гениалния си създател. Освен това тя е обидена, тъй като е превърната в CGI герой за „преживяване“ във виртуалната реалност. Неотдавна златната тоалетна чиния бе най-посещаваният експонат в музея на Соломон Р. Гугенхайм. Тази година „Америка“ на Маурицио Кателан бе открадната от крадци, които нахлуха в двореца Бленхайм, където художникът имаше изложба. Въпреки арестите, се носят слухове, че полицията все още търси отговори на въпроса кой е крадецът. Междувременно творба на италианеца отново завладя медиите - „Comedian“ е банан на стойност 120 000 долара, който, разбира се, беше изяден.", "date": "2019.12.19", "title": "Тутанкамон разби всички рекорди"}
{"url": "https://standartnews.com/sport/ivelin-popov-tri-sa-prichinite-da-napusna-409593.html", "text": "Три са причините Ивелин Попов да се откаже от националния отбор по футбол. Той разкри плановете си да спре да играе за България преди последната евроквалификация с Чехия през ноември и завършва кариерата си с 90 мача за родината.  Бившият капитан обяви в интервю за \"Канал 3\", че трудно може да промени решението си да се върне поне за баражите за Евро 2020. Той все пак си остави вратичка, като призова да се изчака срещата му със селекционера Георги Дерменджиев в близките дни. \"Негативизмът е първата причина. Втората е, че за някои футболисти националният отбор не е приоритет. Третата е свързана с досегашния директор Йордан Лечков и неговите критики към отбора. Трудно бих се върнал, но нека изчакаме да се срещна със селекционера\", заяви Попето. Националите имат шанс да се класират за Европейското първенство през предстоящото лято, ако победят Унгария, а после Исландия или Румъния в София на баражите през март. Мнозина навиват Попов да се върне поне за тези двубои, като сред тях е и Дерменджиев. ", "date": "2019.12.19", "title": "Ивелин Попов: Три са причините да напусна"}
{"url": "https://standartnews.com/sport/arsenal-dava-2-miliona-na-siti-za-arteta-409607.html", "text": "Арсенал ще плати около 2 милиона паунда компенасация на Манчестър Сити за Микел Артета, съобщава \"Скай Спортс\". Двата клуба преговарят, като от Сити настояват за неустойка заради напускането на Артета. Испанецът е помощник в щаба на Пеп Гуардиола в Манчестър Сити, но се очаква утре да бъде назначен за мениджър на Арсенал. Клубът от Северен Лондон отложи днешната пресконференция на временния мениджър Фреди Люнгберг за утре, което засили спекулациите, че именно тогава ще бъде съобщена новината за назначението на Артета начело на Арсенал.", "date": "2019.12.19", "title": "Арсенал дава 2 милиона на Сити за Артета"}
{"url": "https://standartnews.com/sport/prof-nikolay-izov-e-noviyat-rektor-na-nsa-409602.html", "text": "Общото събрание избра проф. Николай Изов, доктор за ректор на Национална спортна академия „Васил Левски“ с мандат на управление 2019 - 2023 година. Досегашният ректор, проф. Пенчо Гешев връчи на наследника си академичните регалии – огърлицата и жезъла, с пожелание за здраве, упоритост в отстояване на каузите за развитие на спортната Академия и успех в изпълнение на амбициозната управленска програма, която предлага за следващите четири години. Проф. Изов благодари на всички за доверието и ги увери, че усилията му ще бъдат насочени към надграждане на постигнатото от предходните управления. „Ще направя опит да създам такава академична среда, която да направи възможно развитието и просперитета на нашата Национална спортна академия „Васил Левски“. Горд съм, че бях в екипа на проф. Гешев. Всички работихме всеотдайно, постигнахме резултати. Горд съм с това и сърдечно му благодаря за опита, който той предаде на нас. Благодаря и на проф. Лъчезар Димитров, тъй като един мандат бях в неговия екип“ – бяха първите думи на новоизбрания ректор. По решение на Председателството на ОС и Ректорския съвет проф. Пенчо Гешев бе удостоен с най-високото отличие на НСА – златна значка, за изключителния му принос в развитието на Академията. „В последните 16 години съм в органите на управление на спортната Академия, 8 от тях като ректор и разбрах едно – Академията е над всички. Ние всички минаваме през Академията, но Академията остава. Да живее Национална спортна академия „Васил Левски“ – завърши словото си проф. Гешев. 22.09.1958 г., гр. София \r\n- 1976 г. завършва средно образование \r\n- 1976 – 1978 г. отбива редовна военна служба в АШВСМ – Чавдар \r\n- 1982 г. – завършва ВИФ „Г. Димитров” (НСА „В. Левски”) с първа специалност „Треньор по плуване” и втора специалност „Учител по физическо възпитание” \r\n- 1987 – 1999 г. – завършва различни форми на следдипломни квалификации: „Теоретико-методични основи на съвременната спортна тренировка”; „Немски език” – шестмесечен курс в ИЧС; Курс за инструктори и старши спасители по водно спасяване към БЧК. \r\n \r\n- 2016 г. – до момента – зам. ректор по учебната работа при НСА „Васил Левски”; - 2012 г. – 2016 г. – зам. ректор по учебната работа при НСА „Васил Левски”; - 2008 г. – 2012 г. – декан на ФКТТСА; - 2004 г. – 2008 г. - зам. ръководител на катедра „Водни спортове”; - 2012 г. – до момента – член на комисия по Олимпийска солидарност към Български олимпийски комитет - 2009 г. – 2013 г. – член на Комисия по параолимпийски спорт към Български олимпийски комитет; - от 2017 г. – до момента – зам. председател на Столичната организация на БЧК. Член на СС на БЧК. - 2013 г. – 2017 г. зам. председател на Столичната организация на БЧК. Член на СС на БЧК. - 2009 г. – 2013 г. зам. председател на Столичната организация на БЧК. Член на СС на БЧК. - 2006 г. – 2009 г. зам. председател на Столичната организация на БЧК. Член на СС на БЧК. - 2006 г. – до момента – /четвърти мандат/ - член на Националната комисия по водно спасяване - от 2003 г. – до момента - активна обществена дейност като инструктор и ръководител на курсове по водно спасяване в Столичната организация на БЧК; - от 2016 г. – до момента е член на редакционната колегия на сп. „Спорт и наука“ - от 2001 г. – 2008 г. - отговаря за учебната работа в катедра „Водни спортове”; - През 2000 г. защитава дисертация за научно-образователна степен „Доктор”; - 1995 г. – член на комисия за разработване на Проект за концепция на „Единна програма по плуване” за многогодишна подготовка на състезателите към БФ Плувни спортове; Участия в проекти към МФВС; - От 2003 г. – сътрудник в Научно-приложна лаборатория по плуване към БФ Плувни спортове; - 1993 г. – до момента – учредител, член на УС и секретар на клуб „Водни спортове” към НСА „Васил Левски”; - 1992 г. - повишен в главен асистент; - 1988 г. – повишен в старши асистент; - 1984 г. – назначен за асистент към катедра „Водни спортове”; - 1983 г. – спечелва конкурс за асистент към катедра „Водни спортове”; - 1982г. – 1983 г. – работи като преподавател по плуване към Ученическа спортна школа, София; \r\n  Разработва стратегията на образователния процес в НСА „Васил Левски”; \r\nРъководи организацията и провеждането на учебния процес; \r\nКонтролира реализацията на учебните планове; \r\nРеализира политиката на НСА по кадровото осигуряване на учебния процес; \r\nСъблюдава прилагането на всички законови и подзаконови нормативни актове, свързани с работата на НСА „Васил Левски”. \r\n \r\nОрганизационни умения и компетенции: \r\nМениджърски умения \r\nУправление и координация на проекти \r\nУправление на кризи \r\n \r\nНосител на Награда на Национален съвет на БЧК – звание „Отличник на БЧК“ за активна червенокръстка дейност. Сертификат на Националния съвет на БЧК за завършено обучение за ръководители на областни червенокръстки организации по теоретични и практически аспекти на организационните подходи за осъществяване на осцновните червенокръстки дейности. Носител на званието „Заслужил деятел на БЧК“ за дългогодишна активна червенокръстка", "date": "2019.12.19", "title": "Проф. Николай Изов е новият ректор на НСА"}
{"url": "https://standartnews.com/sport/rusiya-obzhalva-nakazanieto-ot-uada-409599.html", "text": "Руската антидопингова агенция (РУСАДА) официално реши да обжалва четиригодишното наказание, наложено от Световната антидопингова агенция (УАДА) по-рано този месец. Санкцията на УАДА забранява на Русия да организира и да участва в международни състезания от най-висок ранг, което означава, че страната няма да има свой отбор на Световното първенство по футбол в Катар през 2022, Олимпиадата в Токио през 2020 и Зимната олимпиада в Пекин през 2022. \"Взехме решение да не се съгласим с наложеното наказание от УАДА\", съобщи днес президентът на Изпълнителния комитет на РУСАДА - Александър Ивлев. Решението на РУСАДА ще бъде съобщено на УАДА в близките дни, което ще стартира процеса по обжалване, който ще бъде разгледан от Спортния арбитражен съд (КАС) в Лозана. Много специалисти вече изразиха мнение, че евентуалната жалба на руснаците е безсмислена и няма никакъв шанс да бъде одобрена от КАС, като това заяви и самият президент на Руската антидопингова агенция Юри Ганус.", "date": "2019.12.19", "title": "Русия обжалва наказанието от УАДА"}
{"url": "https://standartnews.com/sport/prodadokha-za-88-mln-rkopisa-na-olimpiyskata-kharta-409605.html", "text": "Оригиналният ръкопис на Олимпийската харта, изготвена от френския барон Пиер дьо Кубертен, беше продаден на търг за рекордните 8,8 милиона долара, преде БТА като се позова на световните агенции. . Експертите от \"Сотбис\" първоначално бяха оценили ръкописа на 1 милион долара, но цената на артефакта скочи главоломно след 12-минутното наддаване на 3 международни купувачи. Документът, изготвен от основателя на Международния олимпийски комитет Пиер дьо Кубертен, през 1892 година призовава към възобновяването на древногръцките олимпийски игри, които 4 години по-късно стартират в Атина. Според организаторите на търга, постигнатата висока цена на лота говори за неувяхващия интерес към визионерското дело на Кубертен и за почитта към олимпийското движение. Предишният рекорд за най-скъпа спортна вещ, продадена на търг, принадлежеше на фланелка, носена от бейзболиста Бейб Рут от \"Ню Йорк Янкис\", която през юни намери купувач за 5,64 милиона долара.", "date": "2019.12.19", "title": "Продадоха за $8,8 млн. ръкописа на олимпийската харта"}
{"url": "https://standartnews.com/sport/posolstvoto-ni-v-avstraliya-razdava-bileti-za-macha-s-moldova-409601.html", "text": "Българското посолство в Австралия обяви, че ще раздаде 50 билета за двубоя от АТП Къп между националите ни и Молдова на 5 януари 2020 година в Сидни, съобщи БНР. Билетите са били предоставени на мисията ни в Канбера от организаторите на дебютното издание на тенис турнира. Идеята била да се оформи родна агитка, която да подкрепя Григор Димитров и компания. За предишните мачове на България в групата – срещу Великобритания и Белгия, имало намаление при закупуването на осем и повече билета. Националите ни са в състав Григор Димитров – играещ капитан, Димитър Кузманов, Александър Лазаров, Александър Донски и Адриан Андреев. Капитанът планира да събере състава на 28 декември в Сидни, а първият мач на България е срещу Великобритания на 3 януари.", "date": "2019.12.19", "title": "Посолството ни в Австралия раздава билети за мача с Молдова"}
{"url": "https://standartnews.com/sport/slavist-poe-km-tsska-1948-409622.html", "text": "ЦСКА 1948 обяви официално привличането на Славчо Шоколаров от Славия. Новината бе публикувана в клубния сайт на втородивизионния тим. „Червените“ изказаха благодарности за светкавичните преговори с ръководството на Славия. Славчо има сериозен опит в професионалния футбол, роден е в Гоце Делчев преди 30 години, но е продукт на школата на Ботев Пловдив. Все пак на 17 години се връща в Пирин ГД и дебютира в Б група. После играе за Светкавица, Монтана, Любимец, Черноморец, Поморие, Лудогорец и Славия. Носител на Купата на България с \"белите\". Пред клубната телевизия на ЦСКА 1948 Шоколаров заяви: „Благодаря на ЦСКА за поканата, която веднага приех. Специално и на Кирил Котев, който беше в основата на трансфера. Благодарен съм и на всички в Славия, където изкарах 2,5 чудесни години, спечелих Купата, играх евротурнири, но може би вече дадох всичко“. „Разбира се, че ЦСКА ще спечели първото място и промоция в Първа лига, защо да не играем и финал за Купата. Познавам се с Андон Гущеров, Сашо Александров, Янко Сандански, лесно ще се адаптирам“. „Нека всички бъдат живи и здрави! Феновете да подкрепят ЦСКА и в добри, и в лоши моменти, защото ще има и тежки мигове, няма какво да се лъжем. Весели празници на всички!“, завърши с пожелание към феновете Шоколаров. Това е второ сериозно ново попълнение в редиците на ЦСКА 1948. Клубът вече си осигури услугите на Даниел Маденов от Етър само преди седмица.", "date": "2019.12.19", "title": "Славист пое към ЦСКА 1948"}
{"url": "https://standartnews.com/sport/tsyal-svyat-se-shashna-ot-skachacha-ronaldo-409628.html", "text": "Кристиано Роналдо вкара с глава и донесе победата на Ювентус при гостуването на Сампдория с 2:1. Но по-любопитното е начинът, по който той го направи. Футболният свят обаче се удиви от отскока, който португалецът направи, за да стигне до топката. Той се извиси на цели 2,56 метра над земята, за да вземе центрираната топка и остави далеч под себе си защитникът на Сампдория, който не успя да реагира по никакъв начин. Статистиците изчислиха, че Роналдо е отскочил на 71 сантиметра от земята, което е постижение, което трудно могат да направят и професионални скачачи. Нападателят е останал във въздуха цяла секунда и половина. Социалните мрежи полудяха по скока на Роналдо, а постиженията му бяха сравнени със световни величия в атлетиката. В Туитър профила на Ювентус пък се появи шеговит пост: \"Всички скачаме (2,56) от радост заедно тази вечер\".", "date": "2019.12.19", "title": "Цял свят се шашна от \"скачача\" Роналдо (ВИДЕО)"}
{"url": "https://standartnews.com/sport/talant-podpisa-s-levski-409629.html", "text": "Юношата на Левски Патрик-Габриел Галчев подписа професионален договор с родния си клуб. Контрактът на нападателя е за срок от три години и влиза в сила от 1 февруари 2020 година. Галчев е роден на 14 април 2001 година в Сарагоса, Испания. Състезава се за отбора до 19 години на Левски. За юношеските формации на „сините“, състезаващи се в елитните групи, е изиграл 65 мача и е отбелязал 24 гола. Галчев е част от юношеския национален отбор на България до 19 години. Левски пожелава на Патрик-Галчев много голове и бъдещи щастливи мигове с фланелката на любимия клуб.", "date": "2019.12.19", "title": "Талант подписа с Левски"}
{"url": "https://standartnews.com/sport/arda-i-kosma-se-razdelikha-409623.html", "text": "Арда и Ивайло Димитров се разделиха официално. Това съобщи сайта на кърджалийския клуб. Според информацията двете страни са прекратили договора на нападателя по взаимно съгласие. Димитров е провел среща с президента на Арда Петър Пашев, след която те са се разбрали за всички детайли около прекратяването на контракта. Косъма, както е известен футболистът, пристигна в Кърджали през лятото на 2019 година. След това обаче той бе преотстъпен на великотърновския Етър.", "date": "2019.12.19", "title": "Арда и Косъма се разделиха"}
{"url": "https://standartnews.com/sport/dunav-podaryava-aktsiite-si-409637.html", "text": "Собствениците на Дунав Русе подаряват акциите на клуба. Това съобщи официалният сайт на русенци. Според информацията ръководството на \"драконите\" е поканило на среща шефа на БФС в града Димитър Димитров - Кулеманс, както и всички потенциални инвеститори, които желаят да придобият собствеността на клуба. В съобщението се казва, че всеки желаещ да поеме управлението на Дунав е добре дошъл в офисите на тима, в удобно за тях време. Акциите ще им бъдат подарени доброволно и безвъзмездно. Шефовете на Дунав също така съобщиха, че днес са били изплатени трудовите възнаграждения на всички футболисти и служители. Също така към днешна дата Дунав няма никакви задължения към държавата или трети лица.", "date": "2019.12.19", "title": "Дунав подарява акциите си"}
{"url": "https://standartnews.com/sport/biatlonistt-vladimir-iliev-e-sportist-na-godinata-409644.html", "text": "Биатлонистът Владимир Илиев е Спортист номер 1 на България за 2019 година. Роденият в Троян състезател спечели анкетата и стана вторият биатлонист след Екатерина Дафовска, който печели този приз. Илиев стана световен вицешампион тази година. На второ място завърши Ивет Лалова, а трети е Григор Димитров. Иначе художествената гимнастика и по-специално ансамбълът ни се отчете с приза за Отбор на година. Грациите печелят това отличие за четвърта поредна година. Треньор номер 1 е треньорката на националния ансамбъл Весела Димитрова. 4. Божидар Андреев, вдигане на тежести (награден от Иван Иванов) 5. Тайбе Юсеин, борба (наградена от Армен Назарян) 6. Алберт Попов, ски (награден от Захари Бахаров) 7. Радослав Пантелеев, бокс (награден от Георги Костадинов) 8. Кубрат Пулев, бокс (награден от Таньо Киряков) 9. Мария Оряшкова, самбо (наградена от Таня Богомилова) 10. Боряна Калейн, художествена гимнастика (наградена от Екатерина Дафовска)  Весела Димитрова, художествена гимнастика (наградена от Красен Кралев) Ансамбъл по художествена гимнастика (наградени от Красен Кралев) Християн Стоянов, лека атлетика (награден от Йорданка Фандъкова) Ивет Лалова, лека атлетика (наградена от Светла Згурова, Йоана Илиева и Ая Митева) Водещи на церемонията бяха Захари Бахаров и Мария Силвестър", "date": "2019.12.19", "title": "Биатлонистът Владимир Илиев е Спортист на годината"}
{"url": "https://standartnews.com/sport/georgi-ignatov-e-noviyat-shef-na-sdiite-za-sofiya-409638.html", "text": "На свое заседание ЗС на БФС-София, взе решение за Председател на СК да бъде определен Георги Игнатов. Той е дългогодишен съдия в елита. От няколко дни той е член и на националната комисия. Георги Иггнатов сменя Костадин Стоичков оглавил СК при БФС. СК при ЗС на БФС-София се допълва с нов член - Веселин Мишев, обявиха в сайта на Зоналния съвет на БФС. Преди дни Мишев прекрати съдийската си кариера след 25 години като страничен рефер - време, в което арбитърът се превърна в рекордьор по мачове в елита - 292.", "date": "2019.12.19", "title": "Георги Игнатов е новият шеф на съдиите за София"}
{"url": "https://standartnews.com/svyat/za-putin-impiychmntt-na-trmp-za-izmislen-409584.html", "text": "Първият въпрос, на който държавният глава на Руската федерация Владимир Путин отговори на 15-ата си голяма ежегодна пресконференция, бе за промените в климата и Парижкото споразумение, предава РИА Новости, цитирана от \"Фокус\". \r\n \r\n„Никой не знае причините за климатичните промени. Лек наклон на оста на планетата ни може да причини драматични последици. Невъзможно е да се изчисли как съвременното човечество влияе на климата, но не бива и да не се прави нищо“, подчерта Путин. \r\n \r\nРуският президент припомни, че по данни на ООН САЩ заемат първото място по вредни емисии, след това - Китай, страните от ЕС. Русия е на четвърто място. Темпът на растеж на температурата в страната е два и половина пъти по-висок от средния за света, допълни Путин, обръщайки внимание, че руската държава се разпростира на няколко географски ширини. Ако ледът в мразовите й части започне да се топи, последствията ще бъдат много сериозни. \r\n \r\nДържавният глава на Руската федерация сподели и тревогата си от изявлението на украинския президент Володимир Зеленски относно възможността за преразглеждане на Минските споразумения. \r\n \r\nКиев се нуждае от пряк диалог с Донбас, а такъв няма, подчерта Путин. \r\n \r\nСпоред държавния глава на Русия срещата в нормандския формат през април ще бъде уместна, ако има положителни промени. \r\n \r\nПрезидентът отговори и на въпрос за газовата война с Украйна, като припомни за дълга на Киев към Москва, предава РИА Новости. \r\n \r\nПутин подчерта, че по силата на решение на лондонски съд, Украйна дължи на Русия 3 млрд. долара, които обаче така и не е върнала. Отгоре на всичко тя иска от Москва да й изплати същата сума – решение, което бе постановено и от Стокхолмския арбитраж. \r\n \r\nВ същото време руският президент отбеляза, че това решение е „някаква глупост“, взето въз основа на тежката икономическа ситуация в Украйна. Това не е аргумент и показва, че решението е политическо, подчерта държавният глава на Русия. \r\n \r\nПри това той увери, че Москва е готова да доставя газ в Украйна с отстъпка. \r\n \r\nРусия е заинтересована от подобряването на отношенията със САЩ, увери държавният глава. \r\n \r\n„Готови сме да продължим СТАРТ-3 още утре. Но засега нашите предложения остават без отговор. Ако го няма СТАРТ-3, в света няма да остане нищо, което да сдържа надпреварата във въоръжението“, предупреди Путин.   Импийчмънтът на американския президент Доналд Тръмп се основава на „измислени\" твърдения, заяви Путин като добави, че не вярва процедурата да сложи край на мандата му. \r\n \r\n„Все още (импийчмънтът) трябва да премине през Сената, където републиканците имат мнозинство\", припомни Путин, след като Камарата на представителите на САЩ подкрепи отстраняването от власт на Тръмп. \r\n \r\n„И едва ли е вероятно те да изтласкат от длъжност представител на собствената си партия на основания, които са абсолютно измислени\", добави Путин. \r\n \r\nПутин определи събитията в американския Конгрес като „обикновено продължение на вътрешнополитическа борба\" между демократите и републиканците. Руският президент дори упрекна журналиста, който зададе въпроса, че „говори за Тръмп, сякаш е приключило\" управлението му. \r\n \r\nДържавният глава на Русия подчерта, че т.нар. украинска сага е само предлог, използван от демократите, за да бъде задействана процедурата по импийчмънт на Тръмп, след като са се провалили в опитите да убедят американците, че Москва се е намесила в президентските избори през 2016 г. \r\n \r\n„Демократите обвиниха Тръмп в заговор с Русия и след това се оказа, че няма нищо такова. Това не може да бъде в основата на импийчмънт. Тогава те измислиха историята с Украйна\", заяви Путин.", "date": "2019.12.19", "title": "За Путин импийчмънтът на Тръмп е измислен"}
{"url": "https://standartnews.com/svyat/yunker-zanekh-si-che-brekzit-shche-zavrshi-losho-409577.html", "text": "В обширно интервю за белгийския вестник досегашният председател на Еврокомисията Жан-Клод Юнкер се спира на най-важните моменти по време на неговия петгодишен мандат, предава Канал 3. \r\n \r\nЕдин от тях са преговорите с американския президент Доналд Тръмп за американските мита за европейски стоки и търговските споразумения между Брюксел и Вашингтон. След месеци опити на европейските лидери за преодоляване на кризата Юнкер се срещна с Тръмп през лятото на 2018 г. и ескалацията на търговския конфликт беше избегната. \r\n \r\nЮнкер обяснява, че е надцакал Тръмп, използвайки числа изключително от американската статистика: \"И когато Тръмп ми кажеше \"не вярвам на вашите числа\", му отговарях \"това са ваши числа\". \r\n \r\nЮнкер укротил американския президент и като му припомнил малко история, като го подсетил, че един от най-известните американски генерали Джордж Патън е погребан във военните гробища в Люксембург, от която държава е самият Юнкер. При една от срещите досегашният шеф на Еврокомисията взел със себе си снимка от гробищата. \r\n \r\n„Знаех, че Тръмп високо цени прославените генерали и му обясних, че това малко парче земя, където са погребани пет хиляди американски войници, е американска територия. И Тръмп беше силно впечатлен от това, тъй като с такива дребни неща се придобива доверие“, каза Юнкер. \r\n \r\nЗапитан дали това е била правилна стратегия, доколкото непредвидливостта на Тръмп го прави \"опасен\", Юнкер отговаря:\"Не съм съгласен с много решения на Тръмп, но го уважавам, ако не го уважаваме, няма да постигнем стабилен договор“. \r\n \r\nЮнкер, който е в европейската политика от 37 г., казва, че от самото начало знаел, че британският референдум за напускане на ЕС ще завърши лошо. \r\n \r\n\"Когато премиерът Дейвид Камерън ми каза през 2014 г., в рамките на срещата на върха на Г-20 в Брисбейн, че има намерение да организира референдум за Брекзит, му казах, че ще загуби. Хванах се на бас с бившия британски еврокомисар Джонатан Хил – казах му да ми даде един паунд, ако победят тези, които искат да напуснат, а аз ще му дам едно евро, ако победи той. Спечелих един паунд\", казва Юнкер. \r\n \r\nПо време на кампанията за референдума Камерън ясно дал да се разбере, че Юнкер не му е необходим за помощ и че във Великобритяния Еврокомисията въобще не е популярна. \r\n \r\n\"Реших да остана встрани, сега смятам, че това беше огромна грешка, бяха изречени толкова много лъжи, включително и от страна на сегашния премиер Борис Джонсън, които някой трябваше да контрира,\" съжалява със задна дата Юнкер. \r\n \r\nЗа него е от голямо значение в бъдеще да се реформира начинът на взимане на решения в ЕС в областта на външната политика. \r\n \r\n\"В бъдеще решенията по някои специфични международни въпроси трябва да се взимат с квалифицирано мнозинство, например когато трябва да се осъдят нарушенията на човешките права в Китай. Не можем да стоим и да не предприемаме нищо, защото една страна-членка е против такова действие. В същото време когато става дума за изпращане на военни сили, трябва да сме особено внимателни. Не мога да си представя например германският парламент да подкрепи европейско решение за изпращане на германските войски на фронта, което е особено чувствителен въпрос в Германия\", заяви Юнкер. \r\n \r\nБившият премиер на Люксембург е в пенсия от 1 декември и казва, че не се страхува от празнотата, тъй като в библиотеката му го очакват над 50 000 непрочетени книги и се готви да пише мемоари. \r\n \r\nЮнкер, който отказва да използва социалните медии, казва, че е важно човек да бъде информирани, но и да внимава при избора на нещата, за които използва времето си. \r\n \r\nИ накрая спомена слуховете, че уж има проблем с алкохола. \r\n \r\n\"Няма да отговоря на този въпрос, този тип лъжливи твърдения са много по-болезнени за моето семейство, отколкото за мен самия,\" категоричен е Юнкер.", "date": "2019.12.19", "title": "Юнкер: Знаех си, че Брекзит ще завърши лошо"}
{"url": "https://standartnews.com/svyat/putin-nikoy-ne-znae-kakvo-stava-s-klimata-409574.html", "text": "Първият въпрос, на който държавният глава на Руската федерация Владимир Путин отговори на 15-ата си голяма ежегодна пресконференция, бе за промените в климата и Парижкото споразумение, предава РИА Новости, цитирана от \"Фокус\". \r\n \r\n„Никой не знае причините за климатичните промени. Лек наклон на оста на планетата ни може да причини драматични последици. Невъзможно е да се изчисли как съвременното човечество влияе на климата, но не бива и да не се прави нищо“, подчерта Путин. \r\n \r\nРуският президент припомни, че по данни на ООН САЩ заемат първото място по вредни емисии, след това - Китай, страните от ЕС. Русия е на четвърто място. Темпът на растеж на температурата в страната е два и половина пъти по-висок от средния за света, допълни Путин, обръщайки внимание, че руската държава се разпростира на няколко географски ширини. Ако ледът в мразовите й части започне да се топи, последствията ще бъдат много сериозни. \r\n \r\nДържавният глава на Руската федерация сподели и тревогата си от изявлението на украинския президент Володимир Зеленски относно възможността за преразглеждане на Минските споразумения. \r\n \r\nКиев се нуждае от пряк диалог с Донбас, а такъв няма, подчерта Путин. \r\n \r\nСпоред държавния глава на Русия срещата в нормандския формат през април ще бъде уместна, ако има положителни промени. \r\n \r\nПрезидентът отговори и на въпрос за газовата война с Украйна, като припомни за дълга на Киев към Москва, предава РИА Новости. \r\n \r\nПутин подчерта, че по силата на решение на лондонски съд, Украйна дължи на Русия 3 млрд. долара, които обаче така и не е върнала. Отгоре на всичко тя иска от Москва да й изплати същата сума – решение, което бе постановено и от Стокхолмския арбитраж. \r\n \r\nВ същото време руският президент отбеляза, че това решение е „някаква глупост“, взето въз основа на тежката икономическа ситуация в Украйна. Това не е аргумент и показва, че решението е политическо, подчерта държавният глава на Русия. \r\n \r\nПри това той увери, че Москва е готова да доставя газ в Украйна с отстъпка. \r\n \r\nРусия е заинтересована от подобряването на отношенията със САЩ, увери държавният глава. \r\n \r\n„Готови сме да продължим СТАРТ-3 още утре. Но засега нашите предложения остават без отговор. Ако го няма СТАРТ-3, в света няма да остане нищо, което да сдържа надпреварата във въоръжението“, предупреди Путин.", "date": "2019.12.19", "title": "Путин: Никой не знае какво става с климата"}
{"url": "https://standartnews.com/biznes/minusovite-likhvi-na-etsb-mozhe-da-stanat-po-minusovi-409595.html", "text": "Лихвените проценти на Европейската централна банка, които вече се намират дълбоко в отрицателна територия, могат да бъдат понижени още повече, преди едно такова намаление да стане контрапродуктивно, показа ново изследване на персонала на ЕЦБ, оповестено в четвъртък. Документът, който не отразява непременно становището на самата централна банка, показва, че дори при отрицателна лихвена ставка от -1,0%, ЕЦБ все още няма да достигне така наречената \"лихва на обръщането\", при която банковото кредитиране започва да се свива и самото намаляване на лихвите става контрапродуктивно. \"На пръв поглед тези резултати изглеждат успокояващи, тъй като в скоро време в еврозоната може и да не се достигне нивото на \"обърната лихва\", поне по отношение на диапазона на оувърнайт лихвения процент, който взехме предвид в проведените от нас симулации\", се посочва в представения в 335 страници документ, отнасящ се за първите две десетилетия от историята на еврото. \"Всъщност, по-ниските оувърнайт (и по-дългосрочни) лихвени проценти се асоциират с по-силен растеж на заемите\", се казва в документа след моделиране на няколко намаления на депозитните ставки, включително до дъно от -1,0%. ЕЦБ обаче предупреждава, че всеки един сценарий, изискващ подобно намаление, също така би предположил, че икономиката на еврозоната е била подложена на силен шок и че само по себе си това може да повиши нивото на \"лихвата на обръщане\", тъй като при подобен сценарий търговските банки ще преустановяват кредитирането. Обемистият доклад беше написан от персонала на ЕЦБ, но под ръководството на Масимо Ростаньо, шеф на Генералната дирекция \"Парична политика\" на ЕЦБ, който е и ключов участник в подготовката на решенията на Управителния съвет и един от архитектите на предприеманите от централната банка мерки за стимулиране. На заседанието си през септември ЕЦБ намали лихвения процент по депозитите до -0,5% (от -0,4%), което накара все по-голям брой централни банкери и политици да предупреждават, че по-нататъшно намаляване на лихвените ставки би попречило на кредитирането. Документът също така отчита, че действителният икономически растеж след предприеманите от ЕЦБ стимулиращи мерки през последните години се е намирал в горния край на първоначалните оценки и прогнози, докато реалната инфлация в еврозоната е била в долния край на първоначалната оценка на централната банка. \"През периода 2015 - 2018 година средната стойност в целия диапазон от оценки на персонала на Евросистемата беше 2,2 процентни пункта по отношение на растеж на реалния БВП и 1,9 процентни пункта по отношение на инфлацията за същия период\", заключава документът.", "date": "2019.12.19", "title": "Минусовите лихви на ЕЦБ може да станат по-минусови"}
