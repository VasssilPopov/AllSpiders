{"url": "https://standartnews.com/balgariya/istoriyata-ne-biva-da-bde-bukhalka-za-samochuvstvieto-391784.html", "text": "\r\n- В България има не един и двама сериозни историци, които се занимават с този период. С тези проблеми се занимават и други колеги, например литератори като Албена Хранова, Николай Аретов. Дебатът, който незнайно защо изведнъж се активира, не е от вчера. Нали разбирате, че от един исторически паметник от 17 или 18 век не може да очаквате да се напише черно на бяло еднозначен отговор? Всъщност на практика пише, че е нямало робство в този смисъл, в който ние сега го разбираме. Ние трябва първо да дефинираме какво е робство. А всъщност можем да го обсъждаме цял ден и накрая да се окаже, че се занимаваме не с въпроса „какво е робство” през ХV или ХVІІІ в., а доколко българите могат да определят един период от миналото си по един или друг начин. Още през 2016 г., когато се променяха учебните програми, имаше открито писмо от български историци. Те се възмутиха, че ги обвиняват тях, както и специалистите в Министерството на образованието, защо в учебниците не се налага императивно, че българите са живели пет века под \"турско робство\". И че – видите ли – злонамерено някой тайно е сменил името на този период от турско робство на съжителство (а преди – присъствие). Но всичко това бяха грозни манипулации. И не случайно това открито писмо бе подписано от около 300 наши историци – професори, доценти, учители. Мисля, че това, което обедини колегията, беше, че историята има право да бъде наука, колкото и да се опитват да я употребяват за друго. Има право да се занимава с теоретични въпроси, а не да се свежда до инструмент за заглавичване на хората, когато не искаш да мислят за настоящето и бъдещето си. Както всяка наука, историята има право да дебатира, а не да има една дефиниция и всички да се придържат към нея. Учените се подписаха точно заради това, че техните занимания не могат да бъдат разтерзавани само защото на някого му харесва определена теза. Междувременно, в програмите по история, спорът за това, което ще влезе в учебниците и което е било първопричина за дебата, се е въртял как точно да бъде поднесена информацията, защото опаковката е важна. Но тихомълком, докато ние се разправяме за едно или друго, този период от българската история - от 15 век до началото на историята, т. е. до Паисий, бе буквално смачкан в училищното преподаване. Не толкова в програмите, а като учебно време. Става дума за И тук има пренебрежително отношение не само към колегията, която се занимава с този период, а и към живота на дузина генерации българи и тяхното усилие да запазят себе си като българи. Ние с лека ръка се отказваме да разберем какво се е случвало тогава. А това време дори и сега ни дърпа за ръкава. Ако не ни интересува какво конкретно се е случвало в този период, какво значение има дали е било или не е било „турско робство”. \r\n- За този период знаем доста, но не за царе и велики владетели, а за живота на обикновените хора. И тук се изправяме пред един интересен проблем - точно около дебатите за робството в МОН и Софийския инспекторат имаше срещи с учители, учени и експерти. Бяха изнесени данни, че в средното образование историята е на последно място като харесван предмет. Историята, която е като приказка! Вероятно е заради многото фактология, която превръща учебниците в телефонен указател. Има факти, но няма разказ, да не говорим за анализи. Учителите споделиха, че точно този период за тях е благодатен, за да могат да преподават теми, които събуждат децата. Това са теми за ежедневието, за празниците и делниците, за историческата демография, стопанството, културата и религиите, за контактите и конфликтите между тях, за хората и природата. Учителите откриват подходящ материал и методика да обучават на историческо мислене и анализ. И на този фон ние съкращаваме часовете. А точно чрез тях не просто да запомнят някакви дати. А това, че тези векове изглеждат по този начин в учебниците, дължим на нашата обща учителка проф. Цветана Георгиева. \r\n- Това е много дълъг разговор, защото сме свикнали историята на България да се идентифицира с държавната история. Нека Ви дам пример. Наскоро излезе учебник на проф. Иван Тютюнджиев от Великотърновския университет, който за съжаление без време почина, със заглавие „История на българите ХV-ХVІІ век\". Тогава наистина от политическа гледна точка, понеже няма българска държава, сме под османска власт. Това е просто история на българите, които в този период са живели по нашите земи. Но това не е робство. Но според мнението на обществото, трябва да има оценка. А когато напуснем науката и стигнем до емоцията и до етикетите, всеки може да го кръщава както иска. Изтъкват се и конкретни факти за хора роби по нашите земи. \r\n- Това е прекалено сложно. Аз съм работила 14 години в ориенталския отдел и част от документите, които сега се цитират, аз съм ги превела на български език. И доста мои колеги пишат по тази тема - имало ли е, нямало ли е робство. Ето, напоследък прекрасни текстове публикува Олга ТОдорова. Но страстните спорещи просто не коментират подобни публикации. Въпросът е какво разбираме под робство - чичо Томовата колиба ли си представяме, руските крепостни селяни ли. У нас и селяните, и малкото български граждани, и евреи, и арменци, и циганите, които са живели по нашите земи, са се наричали рая. Това е юридическият и практически термин. Това не са роби. Те са данъкоплатци. На другия полюс са били представителите на господстващата класа, едно време им викахме \"феодална класа\". Те получават от държавата - не работят, а служат. А другите са бачкаторите, които работят и плащат данъци - те са поданици на империята. Но могат да купуват имущество, да ходят на съд. Докато например еничарите се водят роби на султана. На тези мутри на Османската империя султанът може да им вземе главата когато си иска, но пък иначе са недосегаеми. Вече никой не казва, че българският селянин, който е имал имот, е бил лично несвободен. А представете си един чичо Том, който плаща данъци и се жени за която си иска. Но пак се питам – какво си представяме, когато питаме имало ли е турско робство? Онзи режим е бил жесток, несправедлив, все повече е захлупвал историческата ни перспектива - всичко това е така, но нека все пак говорим за юридически категории. А ако говорим за социални категории - кой е бил беден, кой богат - може да се окаже, че в Анадола има едни дрипльовци, които са много по-бедни и нещастни, отколкото някои българи. Някои хора твърдят: \"Да, но не сме имали държава\". Боравят със съвременни категории, а именно, че политическата несвобода, че липсата на собствена национална държава може да бъде окачествена единствено като робство. Но тук влизаме в една държавно-политическа материя, която има много съвременно звучене и изисква много фин подход и сериозен научен дебат. Но на този период, ако искаме да му намерим етикет, може и да намерим някоя друга дума, защото думата \"робство\" има и друг смисъл. Според мен обаче историята не бива да се използва като бухалка за малтретиране на идентичността и самочувствието на българските граждани. А май накрая все такъв резултат се получава. Дори и аз с това интервю може би наливам вода в мелницата на манипулциите.  ", "date": "2019.05.10", "title": "Историята не бива да бъде бухалка за самочувствието"}
{"url": "https://www.standartnews.com/sport/totnm-i-livrpul-mrnkat-ot-razkhodi-za-madrid-391801.html", "text": "Радостта на феновете на Тотнъм и Ливърпулот класирането на двата отбора за финала в Шампионска лига бе помрачена заради огромните разходи по пътуването до Мадрид за финала на 1 юни. Полетите на нискобюджетните авиолинии, които обичайно са около 100 паунда в двете посоки на човек,са вдигнати на 1500 паунда, а нощувка в хотел в испанската столица за датите около мача струва от 100 до над 1000 евро на вечер. Цените на полетите накараха феновете да търсят други варианти за придвижване до Мадрид, който е на около 1800-2100 км от Лондон и Ливърпул, включително и с автомобил. Но транспортът до стадиона е само половината от проблема. Двата финалиста получиха само по 16 613 билета за своите фенове на \"Уанда Метрополитано\", което е една малка част от желаещите да присъстват на мача. Тотнъм и Ливърпул дори излязоха със съвместно изявление, в което се казва, че квотите за феновете са твърде малки и е време истинските запалянковци да бъдат защитени от фирми посредници, които печелят, възползвайки се от фенската лоялност. \"За мнозина финалът не е еднократно събитие, а кулминацията на целия сезон, през който феновете харчат огромни средства, за да пътуват и подкрепят своя отбор и да създават атмосфера, която е важна част от футбола. Време е да се спре печалбарството на гърба на феновете\", се казва в изявлението на Тотнъм и Ливърпул.", "date": "2019.05.10", "title": "Тотнъм и Ливърпул мрънкат от разходи за Мадрид"}
{"url": "https://standartnews.com/kultura/feshn-markata-na-kardi-bi-s-pechalba-ot-1-milion-za-24-chasa-391804.html", "text": "Новата линия на Карди Би „Fashion Nova x Cardi B“ генерира печалба от 1 милион долара само 24 часа след излизането на пазара. Анонимни източници заявиха пред „TMZ“, че вече само 53 артикула са останали от цялата колекция. Рапърката отпразнува дебюта на фешън марката си със специално шоу в Холивуд. Тя се качи на сцената, за да изпълни няколко хита и шашна публиката със стриптийз, показвайки авторски облекла. Излизането на бранда беше отразено и с рекламен билборд на Таймс Скуеър. Карди Би призна и че се е подложила на няколко хирургически намеси след раждането на дъщеря си Кълчър. Рапърката съобщи, че си е направила липосукция и операция на бюста.", "date": "2019.05.10", "title": "Фешън марката на Карди Би с печалба от 1 милион за 24 часа"}
{"url": "https://standartnews.com/regionalni/malki-i-golemi-zagryavat-za-praznika-na-shumen-391803.html", "text": "С куп предпразнични прояви малки и големи загряват за утрешния празник на Шумен. Във всички училища и детски градини днес се проведе час по родолюбие и бе издигнато знамето на града. \r\nКомплексът „Авшарян“ и къщата музей „Добри Войников“ отвориха свободно врати.  \r\nХубавото време събра на открито много деца и възрастни. По пешеходната зона на бул. „Славянски“ бяха открити детски ателиета на школите при центъра за подкрепа на личностното развитие и обединения детски комплекс.  \r\n В парка между община Шумен и регионалната библиотека се проведе уоркшоп на танцувалня.Пред Административния съд бе открита фотоизложба от Националния пленер по фотография „Шумен – познат и непознат“.  \r\n На откритата сцена на пл. „Освобождение“ довечера е концертът „Предпразнично“ на унгарския ZŰRÖS BAND и градският духов оркестър \"Михаил Биков“.  \r\nФото Радио Шумен", "date": "2019.05.10", "title": "Малки и големи загряват за празника на Шумен"}
{"url": "https://www.standartnews.com/sport/vdigat-salakh-za-finala-v-angliya-391778.html", "text": "Нападателят Мохамед Салах се завръща в групата на Ливърпул за последния мач на тима за сезона във Висшата лига срещу Уулвърхямптън. Египтянинът получи травма миналия уикенд срещу Нюкасъл и изгледа от трибуните паметната победа над Барселона с 4:0, която класира мърсисайдци за финала в Шампионска лига. Салах поднови тренировки и ще бъде в състава за домакинството на Уулвърхямптън в неделя, съобщи мениджърът на тима Юрген Клоп. \r\nКапитанът Джордан Хендерсън и левият бек Андрю Робертсън също ще бъдат линия, въпреки леки травми, които получиха срещу Барселона. Извън групата остава нападателят Роберто Фирмино, който продължава да лекува контузия. Лекарите на Ливърпул все още имат време за да го вдигнат за финала с Тотнъм в Шампионската лига на 1 юни в Мадрид.", "date": "2019.05.10", "title": "Вдигат Салах за финала в Англия"}
{"url": "https://standartnews.com/sport/totnm-i-livrpul-mrnkat-ot-razkhodi-za-madrid-391801.html", "text": "Радостта на феновете на Тотнъм и Ливърпулот класирането на двата отбора за финала в Шампионска лига бе помрачена заради огромните разходи по пътуването до Мадрид за финала на 1 юни. Полетите на нискобюджетните авиолинии, които обичайно са около 100 паунда в двете посоки на човек,са вдигнати на 1500 паунда, а нощувка в хотел в испанската столица за датите около мача струва от 100 до над 1000 евро на вечер. Цените на полетите накараха феновете да търсят други варианти за придвижване до Мадрид, който е на около 1800-2100 км от Лондон и Ливърпул, включително и с автомобил. Но транспортът до стадиона е само половината от проблема. Двата финалиста получиха само по 16 613 билета за своите фенове на \"Уанда Метрополитано\", което е една малка част от желаещите да присъстват на мача. Тотнъм и Ливърпул дори излязоха със съвместно изявление, в което се казва, че квотите за феновете са твърде малки и е време истинските запалянковци да бъдат защитени от фирми посредници, които печелят, възползвайки се от фенската лоялност. \"За мнозина финалът не е еднократно събитие, а кулминацията на целия сезон, през който феновете харчат огромни средства, за да пътуват и подкрепят своя отбор и да създават атмосфера, която е важна част от футбола. Време е да се спре печалбарството на гърба на феновете\", се казва в изявлението на Тотнъм и Ливърпул.", "date": "2019.05.10", "title": "Тотнъм и Ливърпул мрънкат от разходи за Мадрид"}
{"url": "https://www.standartnews.com/sport/georgi-todorov-noviyat-trenor-e-tochniyat-za-levski-391798.html", "text": "Временният наставник на Левски Георги Тодоров взе отношение по информациите от последните дни, касаещи треньорския пост на \"Герена\" от новия сезон. Все по-усилено в медиите се тиражира информацията, че постът ще бъде зает от Петър Хубчев, който вече напусна поста си в националния отбор.  Тодоров, който нееднократно обяви, че няма намерение да остава начело на \"сините\" след края на сезона, разкри, че се информира за ситуацията от медиите. И ако написаното там се окаже истина, отборът ще е намерил точния човек.  \"Не е много добре да не сме в битката за титлата, но за съжаление това е вече десета година. Надявам се следващата година при следващия треньор да играем много важна роля в борбата за титлата. Уверявам ви, че трябва много работа\", заяви Тодоров и допълни. \"Аз само чета кой ще е треньорът, вие знаете повече. Мисля, че ако е този човек, който вие пишете, той е точният избор\", беше присъдата на временния наставник на Левски по този наболял на \"Герена\" въпрос. ", "date": "2019.05.10", "title": "Георги Тодоров: Новият треньор е точният за Левски"}
{"url": "https://www.standartnews.com/sport/chetiri-kluba-ot-treta-liga-v-bitka-za-myastoto-na-vereya-391796.html", "text": "БФС ще покани четирите отбора, които завършат на 2-о място в четирите регионални Трети лиги за участие в баражи, чрез които да се определи кой ще заеме мястото на Верея (Стара Загора) във Втора лига. Старозагорци вече бяха изхвърлени от Първа лига заради пет съмнително проведени мача, като БФС получи сигнали от интегрити-офиса на УЕФА за нерегламентирано финансиране на ФК Верея от страна на китайски граждани, свързвани с международни синдикати за манипулиране на футболни срещи в Европа и света, както и граждани на бившата ОНД, разследвани за манипулиране на футболни срещи на местно ниво. За момента Верея е във Втора лига, но най-вероятно няма да покрие лицензионните изисквания. А и самият президент Християн Първанов обяви, че тимът ще се премести в Трета дивизия. Така освободеното място ще бъде попълнено с баражи. БФС ще изиска от зоналните съвети по места да представят заявки за участие в тези баражи. В момента на 2-ите позиции са Янтра Габрово (Габрово) в Северозападната Трета лига, Суворово 1 в Североизточната, Оборище (Панагюрище) в Югозападната и Созопол в Югоизточната дивизия. Единствено панагюрци са наясно, че няма как да бъдат изместени от 2-ата позиция. Останалите тимове все още имат шанс да се преборят за директно влизане във второто ниво, а също така могат и да се сринат от второто място надолу. Ако три или и четирите втори отбора подадат заявки за участие, ще се тегли жребий за полуфинали и финален бараж в един мач. Ако само два отбора изявят готовност и са подготвени финансово и организационно за Втора лига, то те ще се срещнат в една среща на неутрален терен.", "date": "2019.05.10", "title": "Четири клуба от Трета лига в битка за мястото на Верея"}
{"url": "https://www.standartnews.com/sport/lyupko-tzhno-ni-e-lyubo-penev-391797.html", "text": "Един от членовете на треньорския триумвират начело на ЦСКА Люпко Петрович коментира напускането на Любо Пенев по изненадващ начин в навечерието на мача с Черно море. Според сърбина, всички в клуба съжаляват, че Ел Голеадор си тръгна, но е на мнение, че това си е лично негово решение, което трябва да бъде уважено.  \"Аз лично мисля, че не трябва да се връщаме на случая с Пенев, той сам си тръгна. Това беше изненада, предпочитам да има разум. Мен много ми е жал, че той си тръгна. На всички ни е жал, че си тръгна, но такова е положението, но няма какво повече да коментираме.\"  Никаква не е разликата да си на пейката и на Левски, и на ЦСКА. Не съм се загубил по времето на Любо Пенев, ходил съм и на тренировки. Имахме добра работа с него, не съм имал задължение да ходя на тренировки тогава. Бях да гледам играчи в Сърбия и Босна, това беше моята работа\", заяви 72-годишният сърбин, след което анализира предстоящия мач с Лудогорец. Според него, играчите имат хъс за победа.  \"Какво има да се говори за този мач, ще е труден. Имаме 4-5 играчи, които не са тренирали напълно след мача с Черно море. Лудогорец е седем пъти шампион на България, време ще дойде да ги бием, дали ще е в събота, дали ще е след година, дали ще е след пет... Ще дойде.\"  \"Четири кръга преди края ЦСКА има шанс да е шампион, това не в било скоро. Лудогорец винаги имаше титлата 5-6-7 кръга преди края. Ако спечелим сега, после още три победи и печелим титлата. Това е крачка напред, а не назад. Успех е единствено като се спечели титлата.\" \"Най-важното нещо е да имаш добри играчи, за да биеш Лудогорец. Имаме добри играчи, ако някой не иска да бие, не е спортист. Всеки иска да играе и да даде всичко от себе си. Искам да играем добре и да имаме шансове да сме шампиони\", заяви Петрович, като отговори леко троснато на въпросите за контузените в състава, както и дали Рафаел Енрике е взел български паспорт.  \"Питайте доктора кой е контузен, ние не сме доктори. Аз не преглеждам играчите, има си лекарска служба. За Рафаел Енрике дали е взел паспорт, питайте министрите, тъпо е да питате нас\", заяви сърбинът, като разкри дали има разногласия в треньорското трио между него, Добри Митов и Димитър Пенев.  \"Имаме един велик човек, на когото е длъжен целият български футбол - Димитър Пенев, който е бил четвърти в света. Има доста вода да изтече, докато някой се доближи до него. Има и разумен, добър човек, като Добри Митов, всички имаме респект към него, нямаме никакви проблеми в комуникацията.\"  \"Често съм бил треньор и на Левски, и на Литекс, сега помагам на ЦСКА. ЦСКА е голям клуб, а аз съм професионалист и съм работил в над 20 клуба по цял свят. Радвам се, че съм имал щастието да работя и в голям клуб като Левски, и че съм доведен да съм в голям клуб като ЦСКА да помагам\", сподели Петрович и говори как е успял да преобрази отбора, за да победи предния кръг във Варна.  \"Преди мача с Черно море имах разговори с всеки един играч, с всяка една линия. Много време отделихме да си говорим, успяхме донякъде да разберат те какво искаме от тях. Тиаго изигра най-силния си мач за сезона във Варна. Всички се трудиха максимално, мотивираха се, още имаме шанс да сме шампиони\", сподели Люпко Петрович.", "date": "2019.05.10", "title": "Люпко: Тъжно ни е за Любо Пенев"}
{"url": "https://www.standartnews.com/sport/ispanskoto-prvenstvo-s-rekord-po-prikhodi-391730.html", "text": "Елитното испанско футболно първенство Ла Лига е отчело рекордни приходи за сезон 2017/18. Те са в размер на 4,479 милиарда евро. Това е ръст с 20,6 процента спрямо предишния сезон и поставя категорично предишната кампания като най-успешната откъм приходи в историята на испанския футбол. Над 1,5 милиарда от приходите идват от телевизионни права, но най-значителен е ръстът в приходите от реклама, което са с 34,1 процента по-високи спрямо предишния сезон и достигат до 838 милиона евро. От трансфери отборите в лигата са получили 1.02 милиарда, което е със 104,3 милиона повече спрямо предишния период. От Испанската футболна лига заявиха, че местното първенство определя  1,4 процента от брутния вътрешен продукт на страната и засяга пряко или непряко 185 000 души в Испания.", "date": "2019.05.10", "title": "Испанското първенство с рекорд по приходи"}
{"url": "https://www.standartnews.com/sport/angliyski-final-i-v-liga-evropa-391729.html", "text": "След като два английски отбора стигнаха до фитнала в Шампионската лига, това се повтори и в Лига Европа. За трофея в Баку ще спорят Челси и Арсенал. Челси е на финал в Лига Европа, след като постигна победа с 4:3 след продължения и дузпи на своя „Стамфорд Бридж” над германския Айнтрахт (Франкфурт). Двата тима преди това врътнаха реми 1:1 в редовното време и след двете продължения. Лофтъс-Чийк успя да открие резултата в 28-ата минута, a в 49-ата Йович изравни. При дузпите първоначално Аспиликуета пропусна за Челси, но след това Кепа спаси ударите на Хинтерегер и Пациенсия и в крайна сметка класира тима си за финала. Така Челси има страхотен шанс да спечели за втори път в своята история турнира от Лига Европа, след като го стори през сезон 2012/2013. \r\nНа финала столичният английски тим ще се изправи срещу друг лондонски противник в лицето на Арсенал, който победи и като гост Валенсия с 4:2. По този начин и във втория по сила евротурнир ще има европейски финал, след като на финала в Шампионската лига един срещу друг ще се изправят Ливърпул и Тотнъм. Битката за купата в Лига Европа в Баку е на 29 май. \r\n ", "date": "2019.05.10", "title": "Английски финал и в Лига Европа"}
{"url": "https://standartnews.com/sport/vdigat-salakh-za-finala-v-angliya-391778.html", "text": "Нападателят Мохамед Салах се завръща в групата на Ливърпул за последния мач на тима за сезона във Висшата лига срещу Уулвърхямптън. Египтянинът получи травма миналия уикенд срещу Нюкасъл и изгледа от трибуните паметната победа над Барселона с 4:0, която класира мърсисайдци за финала в Шампионска лига. Салах поднови тренировки и ще бъде в състава за домакинството на Уулвърхямптън в неделя, съобщи мениджърът на тима Юрген Клоп. \r\nКапитанът Джордан Хендерсън и левият бек Андрю Робертсън също ще бъдат линия, въпреки леки травми, които получиха срещу Барселона. Извън групата остава нападателят Роберто Фирмино, който продължава да лекува контузия. Лекарите на Ливърпул все още имат време за да го вдигнат за финала с Тотнъм в Шампионската лига на 1 юни в Мадрид.", "date": "2019.05.10", "title": "Вдигат Салах за финала в Англия"}
{"url": "https://standartnews.com/sport/lyupko-tzhno-ni-e-lyubo-penev-391797.html", "text": "Един от членовете на треньорския триумвират начело на ЦСКА Люпко Петрович коментира напускането на Любо Пенев по изненадващ начин в навечерието на мача с Черно море. Според сърбина, всички в клуба съжаляват, че Ел Голеадор си тръгна, но е на мнение, че това си е лично негово решение, което трябва да бъде уважено.  \"Аз лично мисля, че не трябва да се връщаме на случая с Пенев, той сам си тръгна. Това беше изненада, предпочитам да има разум. Мен много ми е жал, че той си тръгна. На всички ни е жал, че си тръгна, но такова е положението, но няма какво повече да коментираме.\"  Никаква не е разликата да си на пейката и на Левски, и на ЦСКА. Не съм се загубил по времето на Любо Пенев, ходил съм и на тренировки. Имахме добра работа с него, не съм имал задължение да ходя на тренировки тогава. Бях да гледам играчи в Сърбия и Босна, това беше моята работа\", заяви 72-годишният сърбин, след което анализира предстоящия мач с Лудогорец. Според него, играчите имат хъс за победа.  \"Какво има да се говори за този мач, ще е труден. Имаме 4-5 играчи, които не са тренирали напълно след мача с Черно море. Лудогорец е седем пъти шампион на България, време ще дойде да ги бием, дали ще е в събота, дали ще е след година, дали ще е след пет... Ще дойде.\"  \"Четири кръга преди края ЦСКА има шанс да е шампион, това не в било скоро. Лудогорец винаги имаше титлата 5-6-7 кръга преди края. Ако спечелим сега, после още три победи и печелим титлата. Това е крачка напред, а не назад. Успех е единствено като се спечели титлата.\" \"Най-важното нещо е да имаш добри играчи, за да биеш Лудогорец. Имаме добри играчи, ако някой не иска да бие, не е спортист. Всеки иска да играе и да даде всичко от себе си. Искам да играем добре и да имаме шансове да сме шампиони\", заяви Петрович, като отговори леко троснато на въпросите за контузените в състава, както и дали Рафаел Енрике е взел български паспорт.  \"Питайте доктора кой е контузен, ние не сме доктори. Аз не преглеждам играчите, има си лекарска служба. За Рафаел Енрике дали е взел паспорт, питайте министрите, тъпо е да питате нас\", заяви сърбинът, като разкри дали има разногласия в треньорското трио между него, Добри Митов и Димитър Пенев.  \"Имаме един велик човек, на когото е длъжен целият български футбол - Димитър Пенев, който е бил четвърти в света. Има доста вода да изтече, докато някой се доближи до него. Има и разумен, добър човек, като Добри Митов, всички имаме респект към него, нямаме никакви проблеми в комуникацията.\"  \"Често съм бил треньор и на Левски, и на Литекс, сега помагам на ЦСКА. ЦСКА е голям клуб, а аз съм професионалист и съм работил в над 20 клуба по цял свят. Радвам се, че съм имал щастието да работя и в голям клуб като Левски, и че съм доведен да съм в голям клуб като ЦСКА да помагам\", сподели Петрович и говори как е успял да преобрази отбора, за да победи предния кръг във Варна.  \"Преди мача с Черно море имах разговори с всеки един играч, с всяка една линия. Много време отделихме да си говорим, успяхме донякъде да разберат те какво искаме от тях. Тиаго изигра най-силния си мач за сезона във Варна. Всички се трудиха максимално, мотивираха се, още имаме шанс да сме шампиони\", сподели Люпко Петрович.", "date": "2019.05.10", "title": "Люпко: Тъжно ни е за Любо Пенев"}
{"url": "https://standartnews.com/sport/chetiri-kluba-ot-treta-liga-v-bitka-za-myastoto-na-vereya-391796.html", "text": "БФС ще покани четирите отбора, които завършат на 2-о място в четирите регионални Трети лиги за участие в баражи, чрез които да се определи кой ще заеме мястото на Верея (Стара Загора) във Втора лига. Старозагорци вече бяха изхвърлени от Първа лига заради пет съмнително проведени мача, като БФС получи сигнали от интегрити-офиса на УЕФА за нерегламентирано финансиране на ФК Верея от страна на китайски граждани, свързвани с международни синдикати за манипулиране на футболни срещи в Европа и света, както и граждани на бившата ОНД, разследвани за манипулиране на футболни срещи на местно ниво. За момента Верея е във Втора лига, но най-вероятно няма да покрие лицензионните изисквания. А и самият президент Християн Първанов обяви, че тимът ще се премести в Трета дивизия. Така освободеното място ще бъде попълнено с баражи. БФС ще изиска от зоналните съвети по места да представят заявки за участие в тези баражи. В момента на 2-ите позиции са Янтра Габрово (Габрово) в Северозападната Трета лига, Суворово 1 в Североизточната, Оборище (Панагюрище) в Югозападната и Созопол в Югоизточната дивизия. Единствено панагюрци са наясно, че няма как да бъдат изместени от 2-ата позиция. Останалите тимове все още имат шанс да се преборят за директно влизане във второто ниво, а също така могат и да се сринат от второто място надолу. Ако три или и четирите втори отбора подадат заявки за участие, ще се тегли жребий за полуфинали и финален бараж в един мач. Ако само два отбора изявят готовност и са подготвени финансово и организационно за Втора лига, то те ще се срещнат в една среща на неутрален терен.", "date": "2019.05.10", "title": "Четири клуба от Трета лига в битка за мястото на Верея"}
{"url": "https://www.standartnews.com/sport/blgarka-pobedi-legendata-karsten-v-plovdiv-391758.html", "text": "Световната купа по гребане в Пловдив стартира с директен български финал и победа над легендата Екатерина Карстен. Европейската шампионка и бронзова медалистка от Световното първенство за жени до 23 години Десислава Георгиева записа престижна победа над легендарната двукратна олимпийска шампионка Екатерина Карстен. Българката завърши трета в серията си на дамския скиф и в 10:26 часа утре ще гребе на репешаж за влизане във финала. Гонката беше спечелена от олимпийската шампионка от Лондон 2012 Мирка Кнапкова, а на второ място завърши сръбкинята Йована Арсич, която също си осигури  директно класиране за финал. На репешаж е и другата българска представителка в женския скиф Мадлен Маркова, също завършила трета в серията си. Двете ни двойки скул Станимир Халаджов/Рангел Кацарски и Николай Георгиев/Георги Чавдарски завършиха четвърти в своите гонки и също продължиха към репешажи.     Лазар Пенев направи страхотна гонка и спечели серията си в мъжкия скиф лека категория, като във финалния спринт изпревари хърватина Лука Радонич и испанеца Патрисио Рохас Азнар. Така българинът се класира директно за финал А в дисциплината, който е от 12:11 часа в събота.           Кристиан Василев пък ще гребе директно на полуфинал в мъжкия скиф, след като завърши втори в своята гонка, изпреварен единствено от Пилип Павуку (Беларус). Стартовете за определяне на финалистите са от 10:34 часа утре.", "date": "2019.05.10", "title": "Българка победи легендата Карстен в Пловдив"}
{"url": "https://www.standartnews.com/sport/botas-gi-pochna-i-v-ispaniya-391767.html", "text": "Финландецът Валтери Ботас с Мерцедес даде най-добро време в първата свободна тренировка преди състезанието за Голямата награда на Испания, пети кръг за сезона във Формула 1. Победителят в състезанията в Австралия и Азербайджан, който води и в генералното класиране, измина една обиколка на пистата \"Каталуния\" за 1:17.951 минути и изпревари пилотите на Ферари Себастиан Фетел и Шарл Льоклер, които дадоха второ и трето време. Германецът бе по-бавен с 0.115 секунди от Ботас, докато Льоклер изостана на 0.221 секунди от най-доброто време. \r\nЧетвърти резултат в сутрешната сесия постигна британецът Люис Хамилтън. Световният шампион от тима на Мерцедес постигна време с 0.624 секунди по-бавно от това на съотборника си Ботас, а в челната шестица се наредиха още французинът Ромейн Грожан с \"Хаас\" на 0.992 секунди и представителят на домакините Карлос Сайнц-младши от отбора на \"Макларън\" на 1.204 секунди. \r\nОт 16:00 часа днес е втората тренировка преди неделното Гран при.", "date": "2019.05.10", "title": "Ботас ги почна и в Испания"}
{"url": "https://www.standartnews.com/sport/barselona-oglezhda-ronald-kuman-391740.html", "text": "Бившият ас на Барселона Роналд Куман е вариант за нов треньор на каталунския гранд, съобщава в. \"Спорт\". Според изданието за което се смята, че е финансирано от клуба настоящият треньор Ернесто Валверде може да бъде уволнен след края на сезона заради провала в Шампионската лига. Куман изкара шест сезона в тима, като играч, а също така две години работи и в треньорския щаб. Друг вариант за Барселона е наставникът на Аякс Ерик тен Хаг. Съветът на директорите на испанския гранд ще проведе събрание след  финала за Купата на Испания на 25 май и ще реши съдбата на Валверде.  Под негово ръководство каталунците два пъти отпадат от Шампионската лига, след като имат преимущество от три гола след първия мач. Валверде оглави Барселона през лятото на 2017 г. и под негово ръководство отборът спечели четири трофея - два пъти първенството на Испания, Купата и Суперкупата на страната. Неговият контракт с Барселона е до лятото на 2020 г.", "date": "2019.05.10", "title": "Барселона оглежда Роналд Куман"}
{"url": "https://www.standartnews.com/sport/nole-veche-e-na-polufinal-v-madrid-391760.html", "text": "Световният №1 в тениса Новак Джокович (Сърбия) се класира за полуфиналите на Мастърс 1000 турнира на червени кортове в Мадрид без игра. Той трябваше да се изправи срещу Марин Чилич (Хърв), който обаче се отказа заради хранително натравяне. Съперникът на Ноле на полуфиналите ще бъде определен от двубоя тази вечер между Доминик Тийм (Ав) и Роджър Федерер (Швейц).", "date": "2019.05.10", "title": "Ноле вече е на полуфинал в Мадрид"}
{"url": "https://www.standartnews.com/sport/blgarin-specheli-titlata-v-grtsiya-391741.html", "text": "Олимпиакос с българския национал Тодор Алексиев в състава спечели за 29-и път титлата в гръцкото волейболно първенство. В третия мач от серията Олимпиакос се наложи у дома с с 3:0 (26:24, 25:23, 25:23) над ПАОК Солун и спечели серията с 3:0 успеха. \r\nТодор Алексиев завърши с 13 точки за победителите, като беше с ключов принос в края на първия гейм, когато реализира последните две точки за тима си. За Олимпиакос титлата е втора поредна. Най-резултатен за домакините бе канадецът Гавин Шмит с 20 точки, а холандецът Йерун Раувердинк добави още 13 точки за победителите. Най-резултатен за гостите бе холандецът Нийлс Клапвайк с 20 точки.", "date": "2019.05.10", "title": "Българин спечели титлата в Гърция"}
{"url": "https://standartnews.com/sport/angliyski-final-i-v-liga-evropa-391729.html", "text": "След като два английски отбора стигнаха до фитнала в Шампионската лига, това се повтори и в Лига Европа. За трофея в Баку ще спорят Челси и Арсенал. Челси е на финал в Лига Европа, след като постигна победа с 4:3 след продължения и дузпи на своя „Стамфорд Бридж” над германския Айнтрахт (Франкфурт). Двата тима преди това врътнаха реми 1:1 в редовното време и след двете продължения. Лофтъс-Чийк успя да открие резултата в 28-ата минута, a в 49-ата Йович изравни. При дузпите първоначално Аспиликуета пропусна за Челси, но след това Кепа спаси ударите на Хинтерегер и Пациенсия и в крайна сметка класира тима си за финала. Така Челси има страхотен шанс да спечели за втори път в своята история турнира от Лига Европа, след като го стори през сезон 2012/2013. \r\nНа финала столичният английски тим ще се изправи срещу друг лондонски противник в лицето на Арсенал, който победи и като гост Валенсия с 4:2. По този начин и във втория по сила евротурнир ще има европейски финал, след като на финала в Шампионската лига един срещу друг ще се изправят Ливърпул и Тотнъм. Битката за купата в Лига Европа в Баку е на 29 май. \r\n ", "date": "2019.05.10", "title": "Английски финал и в Лига Европа"}
{"url": "https://standartnews.com/kultura/an-khatauey-poluchi-zvezda-na-aleyata-na-slavata-391754.html", "text": "Ан Хатауей получи звезда на Алеята на славата в Холивуд в навечерието на премиерата на новия й филм „Мошенички от класа“. Носителката на „Оскар“ беше адски развълнувана и се разкая пред почитателите си за тяхната отдаденост: „Стигнах до тук благодарение на вас. Това постижение е толкова ваше, колкото и мое. Дължа много от успехите си на подкрепата и вярата ви в мен“. Звездата на 36-годишната актриса се намира срещу входа на Китайския театър - една от туристическите атракции в Холивуд. Тя е до тази на Хати Макданиел - първата чернокожа актриса, получила „Оскар“ за ролята си на робиня в „Отнесени от вихъра“ през 1940-а. На церемонията Хатауей беше придружена от родителите и съпруга си, актьора Адам Шулман, както и от партньорката си в „Мошенички от класа“, австралийската актриса Ребъл Уилсън.", "date": "2019.05.10", "title": "Ан Хатауей получи звезда на Алеята на славата"}
{"url": "https://standartnews.com/kultura/khilari-df-se-sgodi-391751.html", "text": "Хилари Дъф съобщи, че се е сгодила за дългогодишния си приятел Матю Кома. Певицата оповести щастливата новина в Инстаграм и качи снимка, на която се вижда годежният пръстен. Бижуто е инкрустрирано с диаманд и се предполага, че е между 4 и 6 карата на цена от 100 до 200 хиляди долара. Хъф и Кома са заедно от 2017-а година. Началото на връзката им беше бурно, като през същото лято двамата бяха разделени за изсвестно време, а певицата дори имаше краткотраен романс с Ели Сандвик. В края на миналата година Хилари и Матю посрещнаха първата си рожба – дъщеря им Банкс. За певицата това ще бъде втори брак. През 2016-а Дъф се разведе със съпруга си Майк Комри, от когото има син – 7-годишния Лука.", "date": "2019.05.10", "title": "Хилари Дъф се сгоди"}
{"url": "https://standartnews.com/sport/ispanskoto-prvenstvo-s-rekord-po-prikhodi-391730.html", "text": "Елитното испанско футболно първенство Ла Лига е отчело рекордни приходи за сезон 2017/18. Те са в размер на 4,479 милиарда евро. Това е ръст с 20,6 процента спрямо предишния сезон и поставя категорично предишната кампания като най-успешната откъм приходи в историята на испанския футбол. Над 1,5 милиарда от приходите идват от телевизионни права, но най-значителен е ръстът в приходите от реклама, което са с 34,1 процента по-високи спрямо предишния сезон и достигат до 838 милиона евро. От трансфери отборите в лигата са получили 1.02 милиарда, което е със 104,3 милиона повече спрямо предишния период. От Испанската футболна лига заявиха, че местното първенство определя  1,4 процента от брутния вътрешен продукт на страната и засяга пряко или непряко 185 000 души в Испания.", "date": "2019.05.10", "title": "Испанското първенство с рекорд по приходи"}
{"url": "https://standartnews.com/sport/barselona-oglezhda-ronald-kuman-391740.html", "text": "Бившият ас на Барселона Роналд Куман е вариант за нов треньор на каталунския гранд, съобщава в. \"Спорт\". Според изданието за което се смята, че е финансирано от клуба настоящият треньор Ернесто Валверде може да бъде уволнен след края на сезона заради провала в Шампионската лига. Куман изкара шест сезона в тима, като играч, а също така две години работи и в треньорския щаб. Друг вариант за Барселона е наставникът на Аякс Ерик тен Хаг. Съветът на директорите на испанския гранд ще проведе събрание след  финала за Купата на Испания на 25 май и ще реши съдбата на Валверде.  Под негово ръководство каталунците два пъти отпадат от Шампионската лига, след като имат преимущество от три гола след първия мач. Валверде оглави Барселона през лятото на 2017 г. и под негово ръководство отборът спечели четири трофея - два пъти първенството на Испания, Купата и Суперкупата на страната. Неговият контракт с Барселона е до лятото на 2020 г.", "date": "2019.05.10", "title": "Барселона оглежда Роналд Куман"}
{"url": "https://standartnews.com/sport/blgarin-specheli-titlata-v-grtsiya-391741.html", "text": "Олимпиакос с българския национал Тодор Алексиев в състава спечели за 29-и път титлата в гръцкото волейболно първенство. В третия мач от серията Олимпиакос се наложи у дома с с 3:0 (26:24, 25:23, 25:23) над ПАОК Солун и спечели серията с 3:0 успеха. \r\nТодор Алексиев завърши с 13 точки за победителите, като беше с ключов принос в края на първия гейм, когато реализира последните две точки за тима си. За Олимпиакос титлата е втора поредна. Най-резултатен за домакините бе канадецът Гавин Шмит с 20 точки, а холандецът Йерун Раувердинк добави още 13 точки за победителите. Най-резултатен за гостите бе холандецът Нийлс Клапвайк с 20 точки.", "date": "2019.05.10", "title": "Българин спечели титлата в Гърция"}
{"url": "https://standartnews.com/sport/nole-veche-e-na-polufinal-v-madrid-391760.html", "text": "Световният №1 в тениса Новак Джокович (Сърбия) се класира за полуфиналите на Мастърс 1000 турнира на червени кортове в Мадрид без игра. Той трябваше да се изправи срещу Марин Чилич (Хърв), който обаче се отказа заради хранително натравяне. Съперникът на Ноле на полуфиналите ще бъде определен от двубоя тази вечер между Доминик Тийм (Ав) и Роджър Федерер (Швейц).", "date": "2019.05.10", "title": "Ноле вече е на полуфинал в Мадрид"}
{"url": "https://standartnews.com/sport/blgarka-pobedi-legendata-karsten-v-plovdiv-391758.html", "text": "Световната купа по гребане в Пловдив стартира с директен български финал и победа над легендата Екатерина Карстен. Европейската шампионка и бронзова медалистка от Световното първенство за жени до 23 години Десислава Георгиева записа престижна победа над легендарната двукратна олимпийска шампионка Екатерина Карстен. Българката завърши трета в серията си на дамския скиф и в 10:26 часа утре ще гребе на репешаж за влизане във финала. Гонката беше спечелена от олимпийската шампионка от Лондон 2012 Мирка Кнапкова, а на второ място завърши сръбкинята Йована Арсич, която също си осигури  директно класиране за финал. На репешаж е и другата българска представителка в женския скиф Мадлен Маркова, също завършила трета в серията си. Двете ни двойки скул Станимир Халаджов/Рангел Кацарски и Николай Георгиев/Георги Чавдарски завършиха четвърти в своите гонки и също продължиха към репешажи.     Лазар Пенев направи страхотна гонка и спечели серията си в мъжкия скиф лека категория, като във финалния спринт изпревари хърватина Лука Радонич и испанеца Патрисио Рохас Азнар. Така българинът се класира директно за финал А в дисциплината, който е от 12:11 часа в събота.           Кристиан Василев пък ще гребе директно на полуфинал в мъжкия скиф, след като завърши втори в своята гонка, изпреварен единствено от Пилип Павуку (Беларус). Стартовете за определяне на финалистите са от 10:34 часа утре.", "date": "2019.05.10", "title": "Българка победи легендата Карстен в Пловдив"}
{"url": "https://standartnews.com/sport/botas-gi-pochna-i-v-ispaniya-391767.html", "text": "Финландецът Валтери Ботас с Мерцедес даде най-добро време в първата свободна тренировка преди състезанието за Голямата награда на Испания, пети кръг за сезона във Формула 1. Победителят в състезанията в Австралия и Азербайджан, който води и в генералното класиране, измина една обиколка на пистата \"Каталуния\" за 1:17.951 минути и изпревари пилотите на Ферари Себастиан Фетел и Шарл Льоклер, които дадоха второ и трето време. Германецът бе по-бавен с 0.115 секунди от Ботас, докато Льоклер изостана на 0.221 секунди от най-доброто време. \r\nЧетвърти резултат в сутрешната сесия постигна британецът Люис Хамилтън. Световният шампион от тима на Мерцедес постигна време с 0.624 секунди по-бавно от това на съотборника си Ботас, а в челната шестица се наредиха още французинът Ромейн Грожан с \"Хаас\" на 0.992 секунди и представителят на домакините Карлос Сайнц-младши от отбора на \"Макларън\" на 1.204 секунди. \r\nОт 16:00 часа днес е втората тренировка преди неделното Гран при.", "date": "2019.05.10", "title": "Ботас ги почна и в Испания"}
{"url": "https://standartnews.com/regionalni/industrialna-zona-zagore-chaka-prvi-investitori-391742.html", "text": "До есента ще можем да поканим първите инвеститори в индустриална зона \"Загоре\". Това увери неотдавна в интервю за \"Стандарт\" кметът на Стара Загора Живко Тодоров. Според изпълнителния директор на акционерното дружество Радослав Танев, първите конкурси за закупуване на имоти в зоната може да бъдат обявени още в края на това лято. Зоната бе създадена преди малко повече от година по инициатива на община Стара Загора и местния бизнес и в партньорство с държавната компания \"Индустриални зони\" - АД.  Тя стартира с 115 дка терени в източния край на града в района на кв. \"Зора\" и бившия азотно-торов завод. \"Терените са разделени условно на 11 имота от 4 до 11 дка\", припомни шефът на зоната Радослав Танев. Не било проблем обаче да се обединят два или три имота, за да се удовлетворят по-големи инвеститориски нужди. Наскоро имало запитване от германски инвеститор за 50-60 дка и от ръководството му отговорили утвърдително, че могат да осигурят такава площ. Заради големия инвеститорски интерес, общината и ръководството на индустриалния парк правели всичко възможно да увеличат поне с още толкова първоначално определените терени. \"Имаме готовност да разширим зоната с още 300 дка държавни и  обищнски имоти\", уточни Танев. В перспектива имало възможност за много по-мащабно разширение на индустриална зона \"Загоре\" на юг към подстъпите на автомагистрала \"Тракия\". Тук се намират над 2000 дка терени на бившето старозагорско летище, чийто принципал е икономическото министерство. Сега тези площи се използват веднъж годишно за селскостопанското изложение БАТА-АГРО. \"Ще настояваме тези терени да се включат в индустриалната зона и вече водим подобни разговори с принципала\",  издаде кметът Тодоров.  Досега държавата се въздържала от тази стъпка заради идеята тук да изгради карго-летище. \"Тези намерения обаче са от 10 години без резултат, а икономическата зона е вече факт\", казва старозагорският градоначалник. Изпълнителният директор на Индустриална зона \"Загоре\" Радослав Танев добавя още едно предимство за бързото уреждане на този въпрос - държавата е акционер в зоната и нямало никакъв проблем тези държавни терени да бъдат апортирани веднага в акционерното дружество. И според общината, и според ръководството на зоната, нямало никакво изоставане в изграждането на индустриалния парк. \"До май 2018 г. дружеството беше 100% общинско, в края на декември държавата влезе с капитал 50% и това може да се смята за реален старт на индустриалната зона\", посочи Радослав Танев. Според него старозагорската зона можела да се сравнява по характер с бургаския индустриален парк, с почти същото съотношение на основните акционери. А бургаската зона се е изграждала близо 6 години. \"Подробният устройствен план на зона \"Загоре\" вече е готов и проектантът трябва да ни го предаде всеки момент\", посочи Танев. След остойностяване на проекта, щяла бъде обявена и процедурата за избиране на изпълнител за изграждане на инфраструктурата. Проектът предвиждал всички възможни улеснения на инвеститорите. Към основното проектно задание за строителство например било предвидено изграждане на ТИР-паркинг за товарни автомобили и кръгово кръстовище на входа на зоната към кв. \"Зора\". В перспектива пък се предвиждало изграждане и на бизнес-сграда с офиси, зала за събития и конференции, заведение за хранене, банков клон и други услуги за бизнес-потребностите на бъдещите инвеститори. Основното предимство на индустриалния парк \"Загоре\", според неговия шеф Танев, е на първо място доброто географско разположение - в центъра на България, където се пресичат три международни транспортни коридора. \"Де факто от Стара Загора по магистрала можеш да стигнеш до всеки европейски град, самата зона е на 10 минути от автомагистрала \"Тракия\", пристанище Бургас е на по-малко от 2 часа, летище Пловдив на 40 минути\", аргументира се той. Според плановете на Агенция \"Пътна инфраструктура\", до 2020 г. входно-изходната отсечка от Стара Загора до аутобана ще бъде 4-лентова. Градът на липите е втори по брутен вътрешен продукт на глава от населението след София, по официални данни на статистиката. И заради енергийния комплекс \"Марица-изток\", в който работят голяма част от старозагорци, и заради силното развитие на частния  сектор. В Старозагорския региона на практика няма безработица, тя се движи в рамките на 3-4%, какъвто, според специалистите, е броят на т. нар. активни безработни. Високият жизнен стандарт, разбира се според нашенския аршин, е и предимство, и недостатък за бъдещите инвеститори в индустриална зона \"Загоре\". Създателите й обаче смятат, че предимствата са много повече и са заложени в самия проект. \"Самите правила на конкурсите за закупуване на имотите и функционирането на зоната до голяма степен гарантират привличането на устойчиви инвестиции, с висока добавена стойност\", смята изпълнителният директор Радослав Танев. Условията били такива, че да улеснят максимално сериозните инвеститори и да гарантират коректно отношение от двете страни. Примерно, за определен период нямало да може да сменя предназначението на земята и ПУП-а на парцела. Има и срок за изграждане и реализация на инвестицията, за да се отстранят спекулантите, които купуват и препродават имоти. \"Индустриална зона \"Загоре\" е една от първите у нас, да не кажа първата, в които искаме да направим изначално индустриален парк. Т.е. това не са обикновени земеделски земи, в които да докараме един инвеститор и да му кажем: \"ето това е терена ти, оправяй се с институциите...\", посочва главната особеност на старозагорския индустриален парк  изпълнителният директор Танев. На инвеститора ще да бъде предложен напълно готов продукт -  готов проект, готов подробен устройствен план, плюс ток, вода газ, включително и връзки за интернет. \"Искаме, когато инвеститорът стъпи на своя парцел, буквално на следващата седмица да може да стартира собствения си производствен проект\", допълва Танев. Това може да става и паралелно с изграждането на общата инфраструктура, тъй като и в момента в индустриалната зона има достъп от всички страни. \"Аз съм на мнение, че икономиката на \"ишлеме\" вече е изчерпана, затова и основният ни стремеж е да изградим индустриален парк от модерен европейски тип, който ще привлече инвеститори от т. нар. умни производства, с висока добавена стойност\", казва изпълнителният директор Радослав Танев.  И общинското ръководство, и ръководството на зоната обаче не стоят със скръстени ръце да чакат \"неволята да дойде\", а се готвят да посрещнат подобни инвеститори. Тази есен например, по инициатива на младия кмет на Стара Загора Живко Тодоров, който е с отворени очи за новото, ще стартира безплатно обучение по информационни технологии за ученици от всички възрасти. То ще бъде в няколко панела в зависимост от възрастта - компютърна грамотност, виртуална реалност, роботика и т.н. Ще се финансира от общинския бюджет и ще се води от изтъкнати специалисти от природо-математическата гимназия. \"Неотдавна при нас гостува проф. д-р Живка Овчарова, светило в областта на виртуалната реалност от Института в Карлсруе. Договорихме се да разработим общ проект и се надяваме да стартира до края на годината\", добавя друг щрих към подготовката за новите технологии изпълнителният директор на на индустриална зона \"Загоре\" Радослав Танев. Тези нови, модерни производства, за които се готвят в Стара Загора, при всички случаи ще  вдигнат и заплащането в региона, което и сега е сред най-високите в страната. И с това очевидно ще трябва да се съобразяват и местният бизнес, и бъдещите инвеститори в индустриална зона \"Загоре\". Шефът и Радослав Танев припомня любопитен случай от многото си срещи с потенциални инвеститори. Преди време дошъл представител на италиански консорциум и казал, че е готов да инвестира в модерно производство тук, но ще му трябват 35-40 инженери. Като го запитали какви заплати предвижда за тях, италианецът отговорил: \"400-450 евро\". И бил много разочарован като му казали, че за такива пари да наеме инженерни кадри в Стара Загора е \"кауза пердута\". \"Няма как при нас да стъпи инвеститор, който иска да произвежда нещо на ишлеме с голям брой евтина работна ръка, защото няма как да я наеме\", казва Танев. И дава друг пример с едно изследване и анализ на Индъстри уоч, че в началото на тази година наемането на един монтажист в Стара Загора струва със 70 евро по-скъпо в сравнение със съседните райони. Затова и ръководството на общината, и на зоната няма да държат инвеститорите да бъдат непременно от чужбина. Към момента интересът на наши и чужди инвеститори дори бил почти еднакъв. \"Има вече и чужди, и наши фирми, с които сме разговаряли по няколко пъти. Питат вече за конкретни неща - за размер и цена на имотите, кога ще обявим конкурсите и т.н.\", посочи засиления инвеститорски интерес шефът на зоната Танев. Сред тях били две мощни фирми в областта на транспорта, индийска фирма от хранително-вкусовата промишленост, австрийска фирма, която вече е стъпила в България и др. Създателите на индустриална зона \"Загоре\" не се страхуват, че липсата на достатъчно квалифицирана работна ръка може да спре развитието на индустриалния парк и на региона. Те сочат една обнадеждаваща тенденция: за пръв път през миналата година е спряло изтичането на активно население от Града на липите и общината - тези, които за се заселили тук, вече са повече от напусналите. В Пловдив заради икономическа зона \"Тракия\" това е случило преди 4-5 години. А колкото и да е странно, Градът под тепетата вече привличал работна ръка и от столицата заради високото заплащане. А Стара Загора по общо мнение, освен високите заплати, предлага и много добра жизнена среда, в която младите хора могат да създадат семейство и да отгледат спокойно своите деца. Не случайно Градът на липите, потънал в зеленина, с \"планина в града\", както го наричат заради прочутия парк Аязмото, на два пъти бе обявяван за \"Най-добрия град за живеене\" у нас. В последните 4-5 години по официална статистика, в социалната инфраструктура на областния център и общината са инвестирани над 350 млн. европейски средства, който промениха изцяло облика на Стара Загора. За пръв път в най-новата история на града бе създаден нов парк от над 90 дка -  \"Артилерийски\". Благодарение на гражданската активност на хората и далновидността на общинското ръководство бе съхранен за поколенията и запуснатият по времето на комунизма парк \"Бедечка\". Няма съмнение, че в следващите години това ще бъде още един зелен оазис в Града на липите.", "date": "2019.05.10", "title": "Индустриална зона \"Загоре\" чака първи инвеститори"}
{"url": "https://standartnews.com/svyat/70-udaveni-desetki-izcheznali-v-moreto-kray-tunis-391799.html", "text": "Най-малко 70 мигранти са се удавили, след като лодката им се е преобърнала и потънала във водите край бреговете на Тунис. След инцидента 16 мигранти са били спасени от рибари, уточняват тунизийските медии. Броят на жертвите може да се увеличи, след като все още продължава издирването на изчезнали хора Според информация на \"Франс прес\", която цитира тунизийски официални представители, само трима мигранти са загинали след инцидента с лодката. Това се случва, след като през миналата седмица либийската брегова охрана обяви, че е спасила 90 мигранти, които са се опитвали да се доберат нелегално до Европа.", "date": "2019.05.10", "title": "70 удавени, десетки изчезнали в морето край Тунис"}
{"url": "https://standartnews.com/regionalni/politsiya-i-zhandarmeriya-pazyat-rekoltata-v-krdzhaliysko-391782.html", "text": "Полиция и жандармерия ще помагат за опазване на селскостопанската реколта от престъпни посегателства в Кърджалийско, съобщават от ОД на МВР. Ще има засилено присъствие в районите, където масово се отглежда селскостопанска продукция. Планирани са ежедневни обходи в активния сезон за производителите и засилен контрол на пунктовете, където ще се извършва изкупуването на продукцията. Набелязани са и съвместни мерки за обмен на информация с частните охранителни фирми, звената за самоохрана, кметовете на населени места. Предвидени са срещи с председатели на земеделски кооперации и представители на местната власт за надеждна охрана на складовите бази за съхраняване на селскостопанска продукция. Полските пазачи ще получат специални инструкции за координиране на действията с полицията. \r\n     \r\nПри прибиране на реколтата и транспортирането са предвидени специализирани полицейски операции, които да ограничават рисковете от пътнотранспортни произшествия и инциденти с неукрепени товари. Такива операции ще се провеждат и с цел пресичането на кражби на животни и продукция.  ", "date": "2019.05.10", "title": "Полиция и жандармерия пазят реколтата в Кърджалийско"}
{"url": "https://standartnews.com/regionalni/inovativni-sotsialni-uslugi-v-blagoevgrad-391757.html", "text": "Благоевград е сред първите Общини с одобрен проект „Патронажната грижа за възрастни хора и лица с увреждания” Община Благоевргад е сред първите с одобрени нови проекти за патронажна грижа за възрастни и лица с увреждания. Договор за предоставяне на безвъзмездна финансова помощ бе подписан между общината и Министерство на труда и социалната политика. Размерът на проекта е близо 400 хиляди лева. С изпълнението на проекта ще бъдат създадени иновативни за общината мобилни форми на социални услуги, които се фокусират върху предоставяне на грижа и подкрепа за хора в напреднала възраст. Здравно-социални услуги ще се предоставят и на лица с увреждания. Социално-здравни услуги ще получат стотици благоевградчани от двете целеви групи за период от 12 месеца. Това са лица в напреднала възраст над 65 години с ограничения или с невъзможност за самооблсужване, както и лица с увреждания и техните семейства. \r\n  \r\nОсвен почасови мобилни интегрирани здравно-социални услуги, лицата с увреждания и възрастните хора, включени в проекта, ще получават и психологическа подкрепа и консултиране. Това е пореден проект, спечелен от община Благоевград благодарение на отлично водената социална политика от кмета д-р Атанас Камбитов.", "date": "2019.05.10", "title": "Иновативни социални услуги в Благоевград"}
{"url": "https://standartnews.com/biznes/remontirat-garata-v-karnobat-391774.html", "text": "Повече от 4 милиона лева е инвестицията за модернизация на железопътния гаров комплекс в Карнобат. Ще бъде ремонтирано не само приемното здание, но и пероните и подлезът. Ще бъдат извършени конструктивни укрепвания, архитектурно обновяване, както и изграждане на асансьори и съоръжения за лица с намалена подвижност за достъп до пероните. Това каза в Карнобат министърът на транспорта, информационните технологии и съобщенията Росен Желязков. Днес той даде старт на реконструкцията на жп гара Карнобат, съобщава dir.bg. Това реално ще бъде една нова гара, която ще запази духа на времето, когато е строена, за да има устойчивост и приемственост. Строителството ще продължи две години, като през този период няма да бъде преустановена дейността на гарата, за да продължи да обслужва пътниците, отбеляза Желязков. Той посочи, че железопътна гара в Карнобат е изключително важна и е единствената жп връзка между Югоизточна и Североизточна България. Тя е четвъртият по големина железопътен възел в страната и е част от транспортния коридор Пловдив-Бургас. Министърът заяви, че от гарата в Карнобат ще започне развитието на направлението Бургас-Синдел като амбициите са да бъде и част от инфраструктурата, която ще продължи към Русе. Министър Росен Желязков обяви още, че карнобатската гара не е ремонтирана от изграждането си през 80-те години на миналия век. По думите му общо шест гарови комплекса ще бъдат реконструирани по приоритетна ос 3 на ОП \"Транспорт и транспортна инфраструктура\" - Карнобат, Подуяне, Искър, Казичене, Стара Загора и Нова Загора. Общата стойност на всички обекти е около 30 милиона лева.", "date": "2019.05.10", "title": "Ремонтират гарата в Карнобат"}
{"url": "https://standartnews.com/regionalni/most-svrzva-selo-s-ptya-za-makaza-391785.html", "text": "Започва строителството на мост над река Върбица, който ще свърже село Птичар с международния път за ГКПП \"Маказа\".  От следващата седмица изпълнителят започва работа по разчистване на трасето на новото съоръжението. Заедно с това геолози ще стартират трасирането, а хидролози вземането на проби от реката. Предстои да започнат съгласувателните процедури с Агенция \"Пътна инфраструктура\" за връзката с пътя за Маказа и с Басейнова дирекция за ползването на воден обект. \"Целта ни е възможно най-бързо да се започне същинското изграждане на съоръжението и подстъпите към него. Така ние ще изпълним ангажимент, който поехме пред жителите на село Птичар. Мостът ще разреши сериозен битов проблем на хората. В момента до селото се стига по тесен и стръмен път, а в района има и доста участъци със свлачищни процеси \", заяви кметът на община Момчилград Сунай Хасан. Предвидено е цялата отсечка да бъде с дължина 350 метра, от които 156 метра е мостовото съоръжение. То ще представлява шестотворна стомано-бетонна конструкция със широчина на всеки отвор от 26,10 метра. Широчината на пътното платно на моста ще бъде 6 метра, като са предвидени тротоари по 0,75 метра от двете страни, а също и осветление. Средствата са осигурени с две постановления на Министерски съвет.  ", "date": "2019.05.10", "title": "Мост свързва село с пътя за Маказа"}
{"url": "https://standartnews.com/regionalni/obnoveniyat-praktiker-na-tsarigradsko-shose-otvori-391786.html", "text": "  г-н Тодор Белчев, председател на съвета на директорите на „Видеолукс Холдинг”, по време на церемонията за откриването. Обновеният хипермаркет отново отваря врати за своите клиенти в изцяло реконструирана и модернизирана сграда, разширена с близо3500 кв. м. Общата търговска площ става повече от 7800 кв. м., а резултатът е светъл, просторен и приветлив хипермаркет, с нова по-функционална подредба и организация, която помага на потребителите лесно да разгледат и да открият това, което им е необходимо. „Практикер“ – Цариградско шосе отваря със значително по-богат асортимент - над 50 хил. продукта за създаването и подобряването на дома и градината.На достъпни цени,клиентите ще могат да закупят продукти на водещи световни и български производители за строителството, обзавеждането и ремонта.Хипермаркетът е добре зареден и с разнообразие от артикули в по-високия клас. Изградено е ново подземно ниво, което осигурява допълнителни складови площи към търговския обект. Новата услуга, която „Практикер“ ще предложи е 3D проектиране на кухни. Потребителите  ще могат да се възползват и от вече познатите услуги като 3D проектиране набани, рязане и кантиране на плоскости, тониране на бои, транспорт на закупени стоки, покупки на изплащане, застраховка „Удължена гаранция“ на продуктитеи безплатен паркинг с 280 паркоместа.За доброто обслужване и професионална консултация на клиентите ще се грижат над 140 служители. Само за „Практикер“ – Цариградско шосеса подготвени изключително атрактивни оферти. За периода на откриването, клиентите ще могат да се възползват и от безплатна доставка в рамките на град София, както и от изплащане на вноски без оскъпяване за избрани продукти. По повод откриването „Практикер“ изгражда и оборудваспортна площадка в ж.к. „Дружба“, намираща се в междублоково пространство, недалеч от обновения хипермаркет. Спортната площадка, предвидена за минифутбол, баскетбол и хандбал,е подарък от компанията за жителите на района ище бъде готова и отворена за ползване съвсем скоро.В допълнение, компанията прави и улица покрай магазина, която дава още един излаз на бул. Цариградско шосе за жителите на ж.к. „Дружба“. Обновеният „Практикер“ отвори врати на познатия удобен и комуникативен адрес – бул. Цариградско шосе № 323. В приятна обстановка, клиентите ще получат професионална консултация и ще могат бързо и лесно, на едно място, да намерят всичко, от което се нуждаят, за да направят дома, терасата и градината си по-красиви, уютни и комфортни. Реконструкцията на „Практикер“ - Цариградско шосее част от дългосрочна стратегия за обновяване и модернизиране на всички хипермаркети от веригата. Реализацията на проекта е дело на строителната фирма Микс - Констръкшън ООД.", "date": "2019.05.10", "title": "„Практикер“ с нова визия"}
{"url": "https://standartnews.com/regionalni/pri-mama-i-pri-tati-mi-e-nay-dobre-391800.html", "text": "И старозагорци, недоволни от огласената вече Стратегия за детето, организират утре протестно шествие под мотото \"При мама и при тати ми е най-добре\".То ще тръгне привечер от центъра на града и ще продължи до новия парк \"Артилерийски\". \r\n Стара Загора е сред 16-те града в страната, които обявиха, че ще се включат в националния протест, организиран в социалните мрежи. По предварителни данни ще протестират над 60 000 души. Те се обявяват най-вече срещу лансираните нови политики за ограничаване правата на родителите и улесняването и узаконяването на отнемането на  деца от семействата им. „ Ще протестираме срещу абдикацията на държавата от семейството и даването на  пари на приемни родители, вместо да се подпомагат семействата с деца!“, заяви пред Радио Стара Загора Ива Ангелкова, от инициаторите на протеста в Града липите.", "date": "2019.05.10", "title": "\"При мама и при тати ми е най-добре\""}
{"url": "https://standartnews.com/sport/georgi-todorov-noviyat-trenor-e-tochniyat-za-levski-391798.html", "text": "Временният наставник на Левски Георги Тодоров взе отношение по информациите от последните дни, касаещи треньорския пост на \"Герена\" от новия сезон. Все по-усилено в медиите се тиражира информацията, че постът ще бъде зает от Петър Хубчев, който вече напусна поста си в националния отбор.  Тодоров, който нееднократно обяви, че няма намерение да остава начело на \"сините\" след края на сезона, разкри, че се информира за ситуацията от медиите. И ако написаното там се окаже истина, отборът ще е намерил точния човек.  \"Не е много добре да не сме в битката за титлата, но за съжаление това е вече десета година. Надявам се следващата година при следващия треньор да играем много важна роля в борбата за титлата. Уверявам ви, че трябва много работа\", заяви Тодоров и допълни. \"Аз само чета кой ще е треньорът, вие знаете повече. Мисля, че ако е този човек, който вие пишете, той е точният избор\", беше присъдата на временния наставник на Левски по този наболял на \"Герена\" въпрос. ", "date": "2019.05.10", "title": "Георги Тодоров: Новият треньор е точният за Левски"}
{"url": "https://standartnews.com/regionalni/nagradikha-pobeditelite-v-konkursa-rodopski-bagri-391787.html", "text": "Млади таланти от 19 училища и школи от Източните Родопи участваха в Областния конкурс за детска рисунка „Родопски багри” в памет на големия български художник и почетен гражданин на Кърджали Джемал Емурлов–Джими.  Бяха представени 194 детски рисунки на ученици от 6  до 19 години.    На специална церемония в галерията на Детския комплекс в Кърджали бяха връчени 20 награди за І, ІІ, ІІІ място и поощрителни награди за всяка възрастова група, както и 6 специални награди - на кмета на община Кърджали, на РУО, на семейството на големия живописец на Родопите - Джемал Емурлов, на Арт галерия „Дар”, на ОДК и на СУ „Владимир Димитров–Майстора”. „Конкурсът се провежда за пета година и дава  възможност на децата да изявят своя талант. Известните кърджалийски художници Емил Пенчев и Пенка Атанасова и дъщерята на Джемал Емурлов – Десислава Емилиянова журираха детските творби и определиха победителите”, сподели Златка Пеньова, директор на ОДК.      ", "date": "2019.05.10", "title": "Наградиха победителите в конкурса „Родопски багри”"}
{"url": "https://standartnews.com/regionalni/izleze-prvoto-klasirane-za-detski-gradini-v-sofiya-391791.html", "text": "На първо класиране с прием от септември тази година влизат 10 530 деца, съобщи пред журналисти зам.-кметът по образованието Тодор Чобанов. Класирането за учебната 2019/2020 г. беше извършено днес в Столичната община в присъствието на зам.-кмета Чобанов, на директора на дирекция \"Образование\" към общината Мария Минчева, пред родителски организации и медии. Резултатите от класирането ще бъдат публикувани утре на интернет страниците на детските заведения, а родителите на приетите деца ще получат писма по имейл също утре. Зам.-кметът Чобанов информира, че обявените свободни места в детските градини и ясли са 13 948, а кандидатстващите за тях - 19 903 деца. От тях 2227 вече са приети в детски заведения, но желаят да се преместят. 7146 са некласирани и ще се борят на следващите класирания за около 3500 места, информира Чобанов. По думите му броят на кандидатстващите деца през тази година е с около 2500 повече от мината година. Това са деца, които са се преселили със своите родители в последната една година в София. Зам.-кметът изрази съжаление, че по-големият брой деца се дължи не на естествения прираст, а на механичната миграция на населението. Второто класиране ще се извърши на 24 май, третото - на 7 юни, четвъртото класиране е на 21 юни. От 21 август започват текущите класирания, информира зам.-кметът Чобанов. Той припомни, че в момента се строят седем сгради на детски градини, извършват се реконструкции и разширения на три детски градини. През тази година ще започне и строителството на осем сгради на детски градини, като е възможно броят им да бъде по-голям в зависимост от бюджетните параметри през средата и втората половина на годината, каза още Чобанов.", "date": "2019.05.10", "title": "Излезе първото класиране за детски градини в София"}
{"url": "https://standartnews.com/svyat/agenti-na-moskva-opitali-prevrat-v-cherna-gora-391733.html", "text": "Съд в Черна гора наложи присъда на двама руски агенти за опит за преврат срещу правителството на страната през октомври 2016 г.   и   бяха признати за виновни и осъдени задочно съответно на 12 и 15 години за участието в комплот за убийството на тогавашния премиер и настоящ президент Мило Джуканович и блокиране на членството на страната в НАТО, предаде БиБиСи, цитирана от „Монитор“. Присъдите са били произнесени днес, като общо 14 души бяха изправени пред черногорското правосъдие по обвиненията за опит за преврат, зад който според разследващите стои Кремъл. По пет години затвор получиха двама от лидерите на проруския опозиционен алианс „Демократичен фронт“ – депутатите Андрия Мандич и Милан Кнежевич. Останалите обвинени също са признати за виновни. Сред тях е още един черногорец – шофьор, работил с двамата политици, и 9 сърби. Това са бившият генерал от сръбската полиция Братислав Дикич, осъден на 8 години затвор, двама членове на сръбски ултранационалистки групи – Педраг Божичевич и Неманя Ристич (по седем години всеки, но са осъдени задочно), Срболюб Джорджевич и Милан Душич (по 18 месеца), Бранка Милич (3 години), Драган Максич (година и девет месеца) и Кристина Христич. Според черногорските разследващи, двамата руснаци, които са получили и най-високите присъди, са агенти на руското военно разузнаване ГРУ. За Попов има и международна заповед за арест, издадена от Интерпол. Според съвместно разследване на британския сайт „Белингкет“ и изданието „Инсайдър“от ноември 2018 г., Попов е псевдоним, зад който се крие агентът от ГРУ Владимир Мойсеев. От „Белингкет“, които през годините са разследвали намеса на руската държава в конфликта в Украйна и в отравянето на Скрипал във Великобритания, разкриха, че в периода 2013-2016 г. Попов (Мойсеев) е посещавал многократно България, Гърция и Грузия, а също така и Сърбия и по-конкретно столицата Сърбия.  Според съдията, всеки член от тази криминална организация е имал своя задача и желание да използва насилие и всяване на страх при изпълнението й. Според спецпрокурора Миливое Катнич, заговорът е предвиждал убийството на прозападно настроения Мило Джуканович със снайпер. Това е трябвало да се случи на изборите на 16 октомври 2016 г. Заговорниците планирали след това да нахлуят в парламента и да наложат на власт проруско правителство. Опитът за преврат обаче се проваля, след като службите прихващат информация за него и заговорниците са арестувани. След арестите Мило Джуканович разкрива, че при обиските са открити 125 000 евро заедно с униформи. При пледоариите по делото пък спецпрокурорът Катнич обяви, че са намесени „руски националисти“, но без директно да обвинява обкръжението на президента на Федерацията Владимир Путин.  Самата Русия отрича обвиненията, че е замесена в опита за преврат като „абсурдни“. Проруската опозиция в страната пък ги изкарва „фалшив акт, целящ инкриминирането на опонент“.", "date": "2019.05.10", "title": "Агенти на Москва опитали преврат в Черна гора"}
{"url": "https://standartnews.com/svyat/sashch-s-nova-tayna-visokotochna-raketa-391752.html", "text": "САЩ вече разполагат с тайна високоточна ракета, съобщи в. \"Уолстрийт джърнъл\". Медията уточнява, че ЦРУ и Пентагонът поне два пъти са използвали нова ракета, но са запазили нейното съществуване в тайна. Става дума за модификация на ракетата Hellfire. Новата ракета носи името R9X. Тя има инертна бойна глава, която не експлодира, но изхвърля метален снаряд с тегло около 45 кг. Така, с помощта на R9X, можете да убиете целта, без да навредите на стоящите наоколо хора и собственост, обяснява \"Уолстрийт джърнъл\". Има и друг вариант на R9X. В този модел ракетата носи пръстен от шест дълги остриета и ги застрелва секунда преди сблъсъка. Някои експерти наричат ​​R9X \"бомба - нинджа\". Според в. \"Уолстрийт джърнъл\", една от причините за развитието на тази ракета е, че терористите са се адаптирали към въздушните удари на военновъздушните сили на САЩ и са започнали да се крият сред големи групи цивилни. Създаването на ракета започна през 2011 г., по време на председателството на Барак Обама, който изтъкна необходимостта да се избягват цивилни жертви в резултат на въздушни удари в Афганистан, Пакистан, Ирак, Сирия, Сомалия и други страни. Информирани източници разкриват, че тайната ракета е била една от опциите за ликвидирането на лидера на \"Ал Кайда\" Осама бин Ладен. През януари 2019 г. в Йемен е убит терорист Джамал ал-Бадауи, един от участниците в нападението срещу американския разрушител \"Коул\". При атаката загиват 17 американски моряци. В допълнение, R9X е бил използван през 2017 г. в операцията за елиминиране на Ахмад Хасан Абу Хаир ал Масри,който е смятан за \"номер две\" в \"Ал Кайда\". В същото време един от източниците на вестника твърди, че ракетата е била използвана поне шест пъти.", "date": "2019.05.10", "title": "САЩ с нова тайна високоточна ракета"}
{"url": "https://standartnews.com/svyat/turtsite-masovo-shche-glasuvat-na-izborite-v-istanbul-391753.html", "text": "Жители на Истанбул отменят резервации за почивка, за да участват в повторните избори за кмет на метрополията на 23 юни, съобщава в. \"Хюриет дейли нюз\", като се позовава на председателя на Асоциацията на турските туристически агенции Фируз Баглъкая. След като Висшата избирателна комисия нареди повторение на изборите за кмет на Истанбул на 23 юни, 90 процента от направилите резервации за почивка са поискали да анулират туристическите си пакети или да променят датата за почивка, е посочил Баглъкая пред Анадолската агенция. Той е заявил, че клиентите могат да си получат в пълен размер внесените пари, ако отменят пътуването си три дни преди началото на почивката, при положение че имат застраховка за отмяна на пътуване. Висшата избирателна комисия отмени в понеделник резултатите от изборите за кмет на Истанбул, произведени на 31 март, на които кандидатът на управляващата Партия на справедливостта и развитието Бинали Йълдъръм претърпя поражение от Екрем Имамоглу от опозиционната Народнорепубликанска партия. ВИК се произнесе в полза на Партията на справедливостта и развитието на президента Реджеп Тайип Ердоган, която оспорва резултата от изборите за кмет в Истанбул и твърди, че вотът е бил белязан от нередности.", "date": "2019.05.10", "title": "Турците масово ще гласуват на изборите в Истанбул"}
{"url": "https://standartnews.com/svyat/izvnredno-polozhenie-zaradi-klimata-v-irlandiya-391775.html", "text": "Ирландският парламент стана вторият, който обяви климатично извънредно положение, съобщават Франс прес и БТА. Първи такава декларация, насочваща вниманието към климатичните промени, преди десет дни прие британският парламент. Решението на ирландския парламент, подкрепено и от управляващи, и от опозиция, бе приветствано от природозащитници, сред които и шведската активистка Грета Тунберг, която се превърна в символ на борбата срещу бездействието на властите по въпроса за климата. \"Страхотна новина от Ирландия! Кой е следващият?\", написа Тунберг в Twitter. Решението на британския парламент да обяви извънредно положение заради опасностите, които крият промените на климата, бе взето след гласуване по искане на опозиционната Лейбъристка партия и след масовите протестни прояви на екодвижението \"Бунт срещу унищожението\". Британската комисия по въпросите на климатичните изменения предложи в началото на този месец в свой доклад Великобритания да си постави амбициозната цел да ограничи до 2050 г. до нула емисиите на парникови газове.  ", "date": "2019.05.10", "title": "Извънредно положение заради климата в Ирландия"}
{"url": "https://standartnews.com/biznes/obvinyavat-nek-v-organizirana-prestpna-grupa-391735.html", "text": "\"Пазарът на ток за бизнеса е манипулиран и има всички признаци на организирана престъпна група. При такъв НЕК на нас не ни трябват врагове, не ни трябва конкуренция\", категоричен бе председателят на АИКБ Васил Велев от името на работодателските организации БСК, БТПП и КРИБ по повод на рекордно високите цени на тока за промишлеността. Вчера те излязоха с отворено писмо до премиера Бойко Борисов, вицепремиера Томислав Дончев и енергийния министър Теменужка Петкова. Председателят на АИКБ съобщи пред Нова телевизия, че по казуса са сезирани КЕВР и прокуратурата. „За да проверят защо се получава тази ситуация и къде отива, на кой се дават тези поръчки след това за балансираща енергия, която е 2,5 пъти по-скъпа от тази цена. После има още един мултипликатор, понеже се задействат енергоблокове, които произвеждат много повече, отколкото е нужно, отколкото е дисбалансът, а трябва да се плати цялото количество по тази висока цена и всъщност се изземват от предприятията по 400 лв. , по 500 лв. за мегават час, чрез ЕСИ и НЕК, за да се дадат на американски централи, ТЕЦ „Варна” и Ковачки\", обясни той. Работодателите искат не само оставката на ръководството на НЕК, но и преструктурирането на компанията. Според АИКБ умишлено се създава дефицит на електроенергия. „На 7 май имаше нормално и адекватно предлагане и нормална цена на тока. След това количеството енергия, която НЕК предложи на пазара ден напред беше три пъти по-малко и цените изхвърчаха. В пъти по-висок ток от съседите. Ние имаме 84 евро на мегават час, а всички около нас са на 44”, каза Велев. „При един такъв дефицит се изземват стотици хиляди, милиони даже, за един ден от хората, защото като се плати скъп ток, се плащат по-малки заплати, или се вдигат цените и хората плащат по-скъпи стоки. Чрез НЕК, ЕСО се дават тези пари в последствие на американски централи, ТЕЦ „Варна”, Ковачки, защото за следващия ден се създава дефицит, дебаланс. При дебаланс цените са два пъти и половина по-скъпи над тази цена”, обясни той. Според председателя на АИКБ причината е, че България не може да търгува ток в рамките на деня. „Всички около нас могат да правят търговия в рамките на деня, но ние не. Сърбите и румънците търгуват в рамките на деня и затова при тях няма такива разминавания”, каза той. „Не можем да повярваме, че това е от некадърност, защото и така да е, е крайно време да се променят нещата”, добави Васил Велев.", "date": "2019.05.10", "title": "Обвиняват НЕК в организирана престъпна група"}
{"url": "https://standartnews.com/biznes/sled-papata-idva-folksvagen-391747.html", "text": "Седмица след като папа Франциск посети Раковски, градчето отново може да роди световна новина. Най-големият производител на автомобили Volkswagen Group е на крачка да избере именно терен край \"крепостта на яката вяра\" за бъдещия си завод. Става въпрос за \"Индустриална зона Раковски\", която е част от  \r\n\"Тракия икономическа зона\". Нужните за проекта около 4000 декара се намират до село Калековец, разположено между Пловдив и Раковски.  \r\nПочти едновременно с папата у нас е била и делегация на Фолксваген. Тя се е запознала на място и е огледала от въздуха площадката, за което съобщи и премиерът Бойко Борисов, но без да назовава името на компанията.  \r\nОкончателното решение къде да бъде новият завод на VW, в който ще бъдат вложени 1,4 млрд. евро, ще се вземе на 14 май. Бордът на директорите на автогиганта трябва да избере между Раковски и турския град Измир. Засега везните клонят към България, твърдят запознати с хода на преговорите.  \r\nНовият завод на VW, който трябва да бъде отворен до 2022 г., ще произвежда моделите \"Шкода\" и \"Сеат\". Плановете са от конвейра да слизат по 1 000 коли на ден.  \r\n ", "date": "2019.05.10", "title": "След папата идва Фолксваген"}
{"url": "https://standartnews.com/svyat/ssreshcha-na-pompeo-s-putin-i-lavrov-v-sochi-391792.html", "text": "Държавният секретар на САЩ Майк Помпео ще се срещне с руския лидер Владимир Путин и външния министър Сергей Лавров по време на посещение в Русия през следващата седмица, съобщи Държавният департамент на САЩ, цитиран от руски медии. \r\nВизитата е организирана на фона на обтегнатите отношения между Москва и Вашингтон, които достигнаха ново дъно заради разногласия за ядрената програма на Иран, ситуацията във Венецуела и обвиненията в руска намеса в американските дела. \r\nДържавният департамент поясни, че те ще обсъдят теми от двустранен и международен характер по време на срещата в южния руски град Сочи на 14 май. \r\nПомпео ще посети Москва и Сочи от 12 до 14 май. \r\nОтбелязва се, че на 13 май той ще се срещне със служителите в американското посолство в Москва, със студенти и американския бизнес в Русия. Помпео ще положи венец пред Паметника на незнайния войн в Москва. \r\nПо-рано руското външно министерство потвърди, че Помпео пристига в Русия. Ведомството поясни, че визитата е организирана по молба на САЩ. \r\nПомпео се срещна с Лавров по-рано тази седмица на Арктическия съвет във Финландия.", "date": "2019.05.10", "title": "Среща на Помпео с Путин и Лавров в Сочи"}
{"url": "https://standartnews.com/svyat/123-kilograma-kheroin-zaloven-v-turtsiya-391780.html", "text": "Турските сили за сигурност конфискуваха незаконни наркотици и задържаха 10 заподозрени наркодилъри като част от продължаващите акции срещу контрабандата на наркотици в Турция, съобщи БГНЕС. Полицията е заловила 123 килограма хероин при операция в къща в източната провинция Ван. Наркотиците, които са били скрити в 120 отделни опаковки, са намерени с помощта на полицейско куче. Задържани са трима заподозрени. При отделна операция за борба с контрабандата в северозападната провинция Одрин клонът за борба с контрабандата на областната дирекция по сигурността конфискува 10 500 хапчета екстази от два автомобила. По-късно бяха арестувани четирима заподозрени. Турция, която е един от основните транзитни маршрути за трафик на наркотици от Азия към Европа, се опитва да намали местната употреба на дрога. През 2014 г. правителството задейства „План за бързо действие срещу наркотиците“.", "date": "2019.05.10", "title": "123 килограма хероин заловени в Турция"}
{"url": "https://standartnews.com/biznes/na-forum-na-standart-donchev-pomaga-na-zona-zagore-391762.html", "text": "Съвети за развитието на зона „Загоре” в Стара Загора ще даде вицепремиерът Томислав Дончев. Той участва в дискусията на „Стандарт” и общината, посветена на бъдещето на зоната и развитието на професионалното образование в града, която започна преди минути. Дончев ще представи и политиката на правителството за развитието на индустриалните зони у нас. Над 100 представители на изпълнителната, законодателната, местната власт, бизнеса и научните срещи се събраха в залата на общинския съвет, за да начертаят пътна карта за превръщането на зона „Загоре” в желано място за големи чужди инвеститори.  Международни компании вече проявяват интерес, наесен ще бъдат поканени първите от тях. Зоната бе създадена преди малко повече от година по инициатива на община Стара Загора и местния бизнес и в партньорство с държавната компания \"Индустриални зони\" - АД. Планът за бъдещето й бе начертан отново на форум на \"Стандарт\" - на 4 декември 2017 г. Зоната е вече е готова. Тя стартира с 115 дка терени в източния край на града в района на кв. \"Зора\" и бившия азотно-торов завод. \"Терените са разделени условно на 11 имота от 4 до 11 дка\", припомни шефът й Радослав Танев.", "date": "2019.05.10", "title": "НА ФОРУМ НА СТАНДАРТ: Дончев помага на зона \"Загоре\""}
{"url": "https://standartnews.com/biznes/kevr-zapochva-proverka-na-tsenata-na-toka-za-biznesa-391772.html", "text": "Във връзка с резките изменения през последните дни на цените на електроенергията на свободния пазар председателят на КЕВР доц. Иван Иванов  днес проведе среща с изпълнителния директор на Българската независима енергийна борса ЕАД /БНЕБ/ Константин Константинов, съобщиха от пресцентъра на КЕВР. В изпълнение на законовите правомощия на КЕВР за мониторинг и контрол на пазара на електроенергия на едро по искане на енергийния регулатор ръководството на БНЕБ ще предостави подробна информация за сключените сделки през този период във всички сегменти на борсовата търговия. Работодателските организации предупредиха, че умишлено се създава дефицит на електроенергия. \"На 7 май имаше нормално и адекватно предлагане и нормална цена на тока. След това количеството енергия, която НЕК предложи на пазара ден напред беше три пъти по-малко и цените изхвърчаха. В пъти по-висок ток от съседите. Ние имаме 84 евро на мегават час, а всички около нас са на 44\", обясни ситуацията Васил Велев, председател на АИКБ. Защо умишлено се намаляват мощностите на държавния и на частните електроцентрали, за да се получи изкуствен недостиг, защо го прави НЕК. Най-тревожното е, че тази борса, която се нарича \"Ден напред\" за търговия на електроенергия, която може така грубо да се влияе върху цените и предлаганите количества, се нарича свободен пазар, коментира по Нова Славин Янакиев, директор на леярна фабрика \"Подем\" в Стара Загора.  ", "date": "2019.05.10", "title": "КЕВР започва проверка на цената на тока за бизнеса"}
