{"url": "https://standartnews.com/regionalni/gorna-oryakhovitsa-obyavi-chastichno-bedstveno-polozhenie-393839.html", "text": "Частично бедствено положение обяви днес кметът на община Горна Оряховица Добромир Добрев. Движението по Александровския мост на републиканския път до село Първомайци е затворено за автомобили. Тежка техника разчиства насъбралите се наноси от поройния дъжд тази нощ. Дигите на моста са затлачени от дънери, които го превърнаха в бент и има опасност от заливане на пътя и съседните имоти, пише Топновини. След почистването му, мостът ще бъде отворен за движение. До тогава автомобилите обикалят през съседните села. Пътниците от обществения транспорт преминават пеша по моста и се прекачват от един автобус на друг. Екипи на АПИ и на община Горна Оряховица разчистват дървета и тонове боклуци, които придошлите от дъждовете води на река Янтра са дoнесли под моста на път II-53 Горна Оряховица – Първомайци, съобщиха от АПИ. Временно движението в тази отсечка е спряно. Специализирана техника разчиства отворите на съоръжението, тъй като те са заталачени от дървета и клони, някои от които с диаметър повече от 30-40 см и дължина над 7-8 метра. Очаква се работата на екипите да приключи в следобедните часове, а дотогава движението се осъществява по обходен маршрут: път III-514 Горна Оряховица – Арбанаси – Велико Търново – път I-5 Велико Търново – Самоводене – Поликраище – път II-53 Поликраище – Първомайци.", "date": "2019.06.03", "title": "Горна Оряховица обяви частично бедствено положение"}
{"url": "https://standartnews.com/mneniya/samo-toplofikatsiya-sliven-iska-ot-kevr-namalenie-v-tsenata-393816.html", "text": "-   - Факторите, които утежняват нашата дейност са много, но основният, който влияе на нашето развитие е фактът, че сме принудени да закупуваме квоти за емисии въглероден диоксид, чиито цени вървят стремглаво нагоре. Емисиите се търгуват на международен борсов пазар и за последната година цената им нарастна 5 пъти, което сами разбирате драстично оскъпява нашата производствена дейност. А за съжаление прогнозите на световните експерти в областта на енергетиката са за допълнително нарастване на цените на емисиите през следващите петнадесет години. - Цената се изчислява на база специално разработен ценови модел, който е одобрен от КЕВР.  Крайната цена към потребителите се формира на база множество показатели. Величината и се формира от производствената мощност на всяко Дружество, броя абонати, присъединени към услугите му и други. - Нашето искане е за намаление на цената на топлинната енергия от 0,4%. Успяхме да постигнем това благодарение на усилията ни да разнообразим нашия енергиен микс с нови горива, които са добра алтернатива на въглищата. Благодарение на внедряването им успяхме да оптимизираме себестойността на нашата продукция и намалихме до известна степен зависимостта на Дружеството от резкия скок в цените на въглеродните емисии.  - От известно време освен въглищата горим биомаса и т.нар РДФ. Положителното е, че внедряването им в производства се толерира от Европейския съюз. Изгарянето на биомаса не крие абсолютно никакви рискове за околната среда и е напълно екологично, а изгарянето на РДФ е начин за оползотворяване на определен вид отпадъци, а политиката по управление на отпадъците е една от приоритетните на Европейския съюз. Проблемът със сметищата е сериозен и присъства в почти всички европейски държави, оползотворяването на отпадъци в различни производства и рециклирането трябва да се превърнат във основен приоритет за всички.  ", "date": "2019.06.03", "title": "Само топлофикация Сливен иска от КЕВР намаление в цената"}
{"url": "https://www.standartnews.com/sport/andreev-veche-e-v-treti-krg-na-rolan-garos-393852.html", "text": "Талантливият български тенисист Адриан Андреев се класира за третия кръг на Откритото първенство на Франция „Ролан Гарос“ при юношите по убедителен начин. Софиянецът се наложи с 6:3, 6:3 над преминалия през квалификациите Дали Бланч (САЩ). Българинът направи общо 4 пробива в срещата, като в същото време само веднъж загуби подаването си. Двубоят продължи малко повече от час. \r\nТова е втора чиста победа за Андреев, който на старта в неделя надви швейцареца Доминик Щефан Щрикер с 6:3, 7:6 (2) за 97 минути. В спор за място на четвъртфиналите Андреев ще срещне Тоби Алекс Кодат (САЩ).", "date": "2019.06.03", "title": "Андреев вече е в трети кръг на \"Ролан Гарос\""}
{"url": "https://standartnews.com/svyat/bezplaten-transport-za-zhenite-v-nyu-delkhi-393874.html", "text": "Столицата на Индия планира общественият транспорт да стане безплатен за жените. Властите се надяват така да се подобри безопасността на жените в един от най-големите столични райони в света с висока престъпност на полова основа, информира \"Ройтерс\". \"Общественият транспорт се възприема като най-безопасния за жените и като се има предвид това, правителството реши.всички автобуси и метрото да станат безплатни за жените\", обяви ръководителят на правителството на Делхи Арвинд Кеджривал. В столицата живеят 26 милиона души, близо половината от тях са жени. Най-много престъпления срещу жени в Индия има точно в Делхи, показва последната статистика на правителството от 2017 г. Престъпленията на полова основа се превърнаха в сериозен политически проблем в Делхи от 2012 г., когато банда изнасили 23-годишна жена, което предизвика многохилядни протести. Арвинд Кеджривал поясни, че планът за подобряване на безопасността на жените ще бъде въведен в рамките на 2-3 месеца и ще струва 101 милиона долара до края на тази година. Но опозицията в столицата смята, че това е просто номер преди изборите в началото на 2020 г.  тъй като няма достатъчно автобуси в Делхи. Според експерти това не е дългосрочно решение на проблема, защото столичното управление не изпълнява обещанията си, включително да се поставят охранителни камери и охрана на автобусите.", "date": "2019.06.03", "title": "Безплатен транспорт за жените в Ню Делхи"}
{"url": "https://standartnews.com/biznes/za-prvi-pt-balkanski-vinen-grad-pred-ndk-393875.html", "text": "Балкански винен панаир под открито небе ще се проведе за първи път в София. Осмото издание на Балканския винен фест и конкурс /BIWC/, станал вече традиция, тази година ще е с нов мащаб. От 7 до 9 юни в София ще има истински винен град. Луксозните шатри ще бъдат разположени на откритото пространство пред НДК. Идеята за панаир на открито е на Галина Нифору, директор на BIWC и негов създател, съобщи Константинос Лазаракис, председател на Балканския винен фестивал и на конкурсното жури. На 7 юни в 17,30 часа началото ще обяви патронът на събитието - кметът на Столична община г-жа Йорданка Фандъкова. На откриването ще присъстват посланици на Балканските и други държави, кметове на съседните балкански столици и градове, членовете на журито на BIWC, журналисти, известни личности. Сред гостите се очаква да бъдат и вносители и дистрибутори от САЩ, Китай, Скандинавия, Белгия, Холандия и др. “Това означава, че София става все по-привлекателна дестинация както за изложителите, така и за туристите. Търговците пък вече ползват фестивала за обогатяване на своето портфолио с интересни вина от местни сортове или международни, но специфично направени в региона”, каза председателят на фестивала Галина Нифору. От петък вечер до до края на уикенда всеки любител на виното ще може да се запознае с най-доброто от 100 изби в 13 държави - Албания, Босна и Херцеговина, България, Гърция, Румъния, Хърватия, Северна Македония, Турция, Молдова, Сърбия, Словения, Кипър, Черна Гора. И в допълнение - екзотични еликсири от Грузия, която прави своя дебют на фестивала. В мрежите на Eventim и EpayGO цените на билетите за винения фестивал на открито са все още на промоционални цени - от 12 лв. за един ден до 20 лв. за тридневен пропуск. В цената на билета влиза дегустация на над 800 вина, които ще бъдат преставени на феста. Освен това ще има възможност и за покупка на вино на преференциални цени. . Така прекрасните вина ще бъдат дегустирани с най-подходящите храни, каза Николай Коев, директор на “Sofia Restaurant Week”, партньор на събитието. Любителите на вина ще търсят нови усещания, съчетавайки балканските еликсири с гръцка, турска, сръбска, тайландска, българска, италианска, френска и други национални кухни. Друго допълнение към тазгодишния Балкански винен фест е и музиката на живо. Посетителите ще чуят изпълненията на монтанския брас бенд Vivo Montana, както и на Стоян Роянов - Я Я и неговата джаз формация. Музиката през трите фестивални дни ще бъде специално подбрана от Оля Антонова, добре позната на почитателите с малиновото вино “Трастена”. “Очаква ни чудесен винен уикенд за цялото семейство!”, убедена е Галина Нифору. Като част от виненото градче ще бъде обособен детски кът, където родителите ще могат да оставят своите деца над 3 г., докато дегустират вината на изложителите. Домашните любимци също са добре дошли на Балканския международен винен конкурс и фестивал 2019 - за тях ще има осигурена кучешка гурме храна. Първият е на 7 юни от 18.30 до 19.30 часа, а темата е  . Лектори са Константинос Лазаракис MW - председател на BIWC, и шеф Йоргос Хрисанидис. Ще бъдат представени най-добрите съвременни рецини, произвеждани в Гърция, в комбинация с мезета от модерната гръцка кухня. На 8 юни от 12,30 до 13,30 часа е майсторският клас, воден от Серхат Нарсап, DipWSET, на тема:  . Серхат Нарсап е топ винен специалист, живеещ в Лондон. От 17 до 18 часа пък е представянето на Тамта Калваши – родена в Грузия и израстнала във Франция. То е на тема   Тамта прекарва по-голямата част от живота си в Париж. Завършила е Френската школа по кулинарни изкуства „Ferrandi Paris“. След като работи в ресторанти, отличени със звезда Michelin във Франция, тя решава да създаде кулинарно училище, ориентирано към френската кухня. Няколко години по-късно открива в София френска сладкарница и кафене „My French Gourmandises“. Тамта Калваши дава уроци по готварство в нейната работилница. Тя не е забравила грузинските си корени и ще покаже майсторството си в приготвяне на грузинска кухня. Специалната селекция от грузински вина ще придружава изключителната грузинска храна. За 9 юни, неделя, от 12,30 часа е предвиден  , с лектори Дарко Ангелески и Ивана Симяновска. Те ще представят най-добрите вина от сорта Тамянка от Сърбия, България и Северна Македония. Същия ден от 17:30 до 18:30 е  ”, с лектор Род Смит MW. Фестивалът ще завърши с обявяването на Мис и Мистър “Балканско вино” – през трите фестивални дни на специално място всеки посетител може да се снима и да качва снимките с хаштаг #BIWC2019 и #WeLoveBalkanWine в социалните мрежи. Най-забавните снимки с най-много лайкове ще бъдат и избраните Мис и Мистър “Балканско вино” , които ще спечелят колекция от 6 бутилки с наградените от конкурса вина. Всеки, който е закупил билет, може да участва и в томболата за традиционната вече награда, предоставена от Ува Нестум Wine & Spa - винен уикенд за двама, като пусне името си в специална купа. Конкурсът се провежда на 5 и 6 юни, като международно жури с председател Константинос Лазаракис - първия Master of Wine на Балканите и Югоизточна Европа, оценява вината. В състава на международното жури влизат четирима носители на званието Master of Wine (MW), най-престижното сред винените експерти. Победителите ще бъдат обявени на тържествена церемония, която ще се проведе на 7 юни. Тогава ще станат ясни имената на вината и избите, спечелили Трофеи в отделните категории. Награди ще бъдат присъдени за бяло, червено и розе - сухи вина, пенливи и десертни вина, оранжево вино, най - добро вино от местен балкански сорт, най - добър дизайн на етикет, най – добра изба, спечелила най-много медали на конкурса. Голямата награда е  . За първи път ще има и отличия за най-добро вино за всяка от страните участници. Осмото издание на Балканския международен винен конкурс и фестивал 2019 се осъществява с подкрепата на Столична община и Българска търговско-промишлена палата. \"Стандарт\" е медиен партньор на събитието.", "date": "2019.06.03", "title": "За първи път! Балкански  винен град пред НДК"}
{"url": "https://standartnews.com/biznes/khvanakha-plazhove-narushiteli-v-kompleks-riviera-393849.html", "text": "Още от 1 юни мобилните групи започнаха да проверяват плажовете, а контролът ще обхваща абсолютно всички ивици, включително неохраняемите. Особено бързо ще се действа при сигнали за липса на достъп до някои от плажовете. Това съобщи днес във Варна министърът на туризма Николина Ангелкова. Тя уточни, че при проверките на мобилните групи около Варна вече са констатирани първите нарушения. Те са открити в комплекс \"Ривиера\". По думите на министъра на Златни пясъци всичко е по правилата. При откриване на незаконни преместваеми обекти на неохраняеми плажове ще бъдат информирани кметовете на съответните общини, за да ги премахват, допълни Ангелкова. Тя припомни, че когато влязат в сила новите правила на закона за черноморското крайбрежие, министерството на туризма ще има право да санкционира нарушителите, като глобите могат да стигнат до 50 хиляди лева. Край Варна днес министър Ангелкова извърши проверка по писмен сигнал на жители на село Осеново, които се оплакват от липсата на достъп до най-близкия плаж. Това е частен имот, но пешеходен достъп до морето трябва да бъде осигурен, посочи Ангелкова. Собственикът на терена обаче е заградил и двата достъпа до плажа, а на металните врати са сложени табели, че районът е свлачищен и опасен за преминаване. Министерството не е информирано, че тук има свлачищни процеси и пътят е затворен, а това е закононарушение, посочи Ангелкова. По думите й, ако табелите са фиктивни, община Аксаково трябва да премахне преградите на пътя и да освободи достъпа до морето. Ако информацията за свлачището е истина, трябва да бъдат информирани всички институции, а общината да каже на хората. Зам.-кметът на Аксаково Красимира Дянкова увери, че проверката по случая ще приключи до седмица. По думите й през 2014 г. собственикът на заградения терен е получил разрешително за строеж на укрепителни мероприятия, като проектът би следвало да е съгласуван с МРРБ. Министър Ангелкова съобщи още, че сигнали за ограничаване на достъпа до плажа има и за \"Русалка\", като проверката там предстои.", "date": "2019.06.03", "title": "Хванаха плажове-нарушители в комплекс „Ривиера“"}
{"url": "https://standartnews.com/regionalni/za-vtori-pt-jumaya-stage-festival-393834.html", "text": "На пресконференция днес в Благоевград зам.-кметът по култура и хуманитарни дейности на общината Христина Шопова, организаторът на артистичния фестивал „Jumaya Stage Festival” Иван Кацарски, младият дизайнер Надежда Червенкова и Димитър Кърнев от Д2 разкриха „тайните“ на фестивала. Зам.-кметът изрази удовлетворението си от второто издание на артистичното събитие. „Това е първият от  многото фестивали през юни. Тук е мястото да благодаря на организаторите за това, че не се отказаха след първото издание. Много се радвам, че това събитие продължи. Благодаря и на Митко Кърнев, че е част от този фестивал, тук в Благоевград“, каза зам.-кметът. \r\n„Много се радвам,че за втори път сме тук, в тази зала, една година по-късно и стартираме второто издание на „Jumaya Stage Festival”. Благодаря на всички за организацията, благодаря на Oбщина Благоевград за помощта, за отново протегнатата ръка. За първи път експериментираме с нови стилове музика. Миналата година беше изцяло рок издание. Този път рока го запазваме за втората вечер, а в първата вечер експериментираме с много стилове музика, като  етно-джаз, фюжън, реге, рок-фолклор, много стилове, смесени по много интересен начин, балканско звучене, направено с много вкус и финес“, допълни Иван Кацарски. На голямата сцена пред “Stage Bar” по време на двата фестивални дни ще чуем едни от най-ярките изпълнители - талантливите изпълнители от „Мерудия“, ще овкусят изданието с приятен привкус и много ритъм. Запомнящите се изпълнители от Акага, Д2 и Любо Киров, Echoo Balkan Samba, Fa Rock, Leontas, Sevi идват специално за Втори “Jumaya Stage Festival”в Благоевград,за да раздават емоции,музика и спомени. Второто издание на фестивала предлага и неделно училище. В него участие ще вземат известни за България артисти. Джумая фест предлага уъркшоп за деца и възрастни. Иван Шопов ще запознае хората с най-новите способи за създаване на музика. Евгени Господинов ще ни покаже пък техниките на пеене при деца и възрастни, които се занимават с рок музика.   Водещ на фестивала ще бъде изключителният Георги Кючуков- шампион на първото национално първенство по Стендъп.  ", "date": "2019.06.03", "title": "За втори път „Jumaya Stage Festival”"}
{"url": "https://standartnews.com/biznes/bitkoynt-se-probudi-shche-stigne-li-12-000-393843.html", "text": "Курсът на биткойна, който за първи път през тази година се приближи към нивото от 9000 долара и за месец удвои стойността си, се вдига на фона на обострените търговски отношения между САЩ и Китай. Това принуждава китайските инвеститори да се страхуват за своите авоари от възможно влошаване на икономическата ситуация в страната, а също и от девалвацията на юана в последно време. Скоро биткойнът може да се вдигне до 10-12 000 долара, ако отношенията между страните не се нормализират, пише \"Комерсант\". ---   На 27 май курсът на биткойна за първи път от 11 май 2018 г. се приближи към нивото от 9 000 долара. По данни на \"Ройтерс\", към 3,30 часа стойността на цифровата валута се е вдигнала до 8960 долара, което е с 4,4% ръст спрямо предишния ден. В 20:30 часа курсът се закрепи на 8730 долара. Пробивът обаче беше краткотраен. След достигането на тази цел, цената падна до $ 8 000 и оттогава се опитва да се възстанови. въпреки това увереният ръст е факт и се наблюдава втори месец поред. За това време биткойнът прибави към цената си над 120%, а капитализацията му стигна $155 млрд. Обновяването на годишния максимум се случи в отсъствие на позитивни новини за цифровия пазар. Миналата седмица Комисията по ценни книжа и борси (SEC) отново отложи приемането на решение за създаването на първия в САЩ борсов индексов фонд (ETF) за биткойни, по съвместна заявка от VanEck Associates Corp. и SolisX Partners Inc. Това косвено може да свидетелства за спекулативен характер на ръста. Според наблюдения на участници на пазара, в последния месец е имало няколко големи сделки с биткойн, които довели до ръст на неговата борсова стойност. \"Много често покупката се е случвала през нощната сесия в САЩ и през дневната в Азия, което предполага, че купувачите са азиатски фондове или фамилни офиси\", отбелязва управляващият партньор в EXANTE Алексей Кириенко. Интересът на азиатските инвеститори към цифровата валута расте на фона на влошаващите се търговски отношения между САЩ и Китай. От 10 май американските власти увеличиха между 10 и 25% митата за китайска продукция на стойност от 200 млрд. долара. На този фон на 9 май курсът на биткойн за първи път от ноември 2018 г. се вдигна на ниво от 6000 долара. В следващите дни напрежението в отношенията между страните нарастна, което се отрази негативно на фондовите индекси и стандартните валути, но пък се оказва положително за курса на цифровите валути. Миналия понеделник президентът на САЩ Доналд Тръмп каза, че американската страна още не е готова да сключи търговско споразумение с Китай. \"Всяко обостряне на търговията или икономическа война води към изтичане на капитал, регулаторни мерки и търсене на цифрови валути\", отбелязва генералният директор на \"Спутник — Управление на капитали\" Александър Лосев. Интересът на китайските инвеститори към виртуалната валута се подкрепя от изкуственото обезценяване на юана от властите в Китай. От началото на май курсът на китайската валута падна с 2,5%, до 6,9 юана за долар. Тази крачка позволява да се компенсират негативните ефекти от американските санкции. По думите на шефа на отдела за обслужване на клиенти на Zerich Capital Management - Сергей Королев, китайците са принудени да хеджират срещу намаляващата национална валута, като купуват долари или биткойни. \"Ако за долара има ограничения, то с криптовалутите е съвсем просто, а в мащабите на Китай такова търсене не може да не доведе до повишаване на цените на криптовалутите\", отбелязва Королев. Заедно с това . \"На пазара на криптовалутите е разпространена фиктивна търговия, която се осъществява чрез стотици борси, а не чрез един тесен поток, който ще бъде лесен за контрол. Но пазарът става все по-контролиран, тъй като става по-силен\", казва съоснователят на миннодобивната компания Bitmain Джихан Ву. Участниците на пазара не изключват по-нататъшен ръст на биткойна. Световните спекуланти подгряват интерес към виртуалната валута, а инвеститорите бързат да инвестират, чакайки трицифрени печалби. От техническа гледна точка сега може да се очаква краткосрочен ръст на курса на биткойна до 10 000 долара\", отбелязва Королев. По мнението на Алексей Кириенко, на нивото от 10 000 долара биткойнът няма да се задържи и може да стигне до 11-12 000 долара. И вече там, отбелязва Кириенко, може да се очаква консолидация. Криптовалутите, отписани от повечето инвеститори след огромния спад в цените, отново се върнаха в полезрението на инвеститорите, пише в свой анализ Financial Times, цитиран от investor.bg. И въпреки че е ясно, че в момента търсенето на цифрови пари расте, все още има играчи – както физически, така и институционални, които само наблюдават случващото и се задават редица въпроси – от дали интересът е временно явление, до  изпуснали ли са момента да влязат на пазара. Най-голямата по пазарна капитализация криптовалута биткойн достигна най-високото си ниво за годината на 27 май, когато в размките на ден поскъпна с 10% до близо 9 хил. долара. От началото на януари лайткойн е поскъпнал с общо над 290%. Етерът, втората по големина криптовалута, скочи със 110% през тази година. Ръстовете напомнят за сериозното повишение на цените по време на бума на криптовалутите в края на 2017 г. Така в момента биткойнът и другите криптовалути стават част от рисковите активи, които трупат сериозна преднина, подхранвана и от сигналите за допълнително разхлабване на паричната политика от страна Федералния резерв и Европейската централна банка, посочва Financial Times. Изненадващото съживяване идва след болезнената за пазара 2018 г., когато стойността на биткойна се срина с почти три четвърти, като в същото време и много хендж фондове, инвестиращи в криптовалути, отбелзяха огромни загуби. „Зимата на криптопазара си отиде“, коментира Мануел Ернесто де Луке Мунтанер, основател и главен изпълнителен директор на базираната в Люксембург компания Block Asset Management. Според него търсенето от страна на институционални купувачи и фондове за рисков капитал е спомогнало за повишаване на цените през тази година. „Един от факторите, който доведе до сериозните ръстове в цените на почти всички криптовалути, е завръщането на страха сред инвеститорите и спекулантите да не бъде изпуснато следващото покачване“, коментира за investor.bg Ивайло Чаушев, старши дилър в „Делтасток“ АД. Тазгодишното покачване на цените на цифровите валути доведе до обща пазарна капитализация от 270 млрд. долара, според Coinmarketcap, от които 57% се дължат на биткойн. Има обаче още много за наваксване преди криптовалутите да се върнат близо до най-високите си стойности. Биткойнът, например, е с 53% под рекордните си нива от близо 20 хил. долара, достигнати през декември 2017 г. . Тази прогноза е направил Джихан Чу, съосновател на Kenetic Capital в интервю за Bloomberg. Сред причините, които той посова за възходящия тренд, са разочарованието от технологичните IPO-та и навлизането на пазара на криптовалути на Facebook и Fidelity. „Навлизането на такива големи компании и институционални инвеститори на пазара неминуемо спомага за легитимирането и приемането на криптовалутите“, коментира и Ивайло Чаушев от „Делтасток“ АД пред investor.bg. Според него обаче само времето ще покаже дали сме в началото на следващия бичи пазар. И въпреки че криптовалутите отново стават привлекателни и показват потенциал за растеж, не трябва да се подценява волатилния характер на този тип активи и риска от сериозен спад.", "date": "2019.06.03", "title": "Биткойнът се пробуди, ще стигне ли $12 000?"}
{"url": "https://standartnews.com/biznes/biznest-nedovolen-ot-naemaneto-na-khora-s-uvrezhdaniya-393847.html", "text": "Работодатели срещат затруднения при прилагането на законовите изисквания за наемане на хора с увреждания, алармират от Българската стопанска камара в писмо до министъра на труда и социалната политика Бисер Петков. Представителите на бизнеса възразяват срещу текстове от Закона за хората с увреждания. Експертът в Българската стопанска камара (БСК) Жасмина Саръиванова обясни за БНР, че засега писмото е само проект, достъпен на страницата на Камарата. Според Саръиванова най-големият проблем е, че при действащата нормативна уредба работодателите нямат достъп до информация за наетите по трудов договор работници и служители с трайни увреждания. „Липсват нормативни основания за изискване на тази информация, както от компетентните държавни органи, така и от вече наетите работници или служители, или от лицата, с които предстои да бъде сключен трудов договор. Добре е да се направи незабавна интеграция на регистрите за сключените трудови договори за осигурените лица. Това също сме посочили като възможност за действие в нашия проект на писмо. Добре е да има интегрирана система, която да дава информация и за издадените решения на експертните лекарски комисии. Следва да бъде осигурен и регламентиран достъп до необходимите данни за работодателите при изразено съгласие на работника или кандидата за заемане на съответната длъжност“, казва Саръиванова. \"Много често работодателите са поставени в невъзможност да преценят дали вече са изпълнили своите задължения за назначаване на хора с трайни увреждания, каквото е изискването по новия член 38 ал.1 от Закона за хората с увреждания. Същото се отнася и за възможностите за предприемане на стъпки по правилника за прилагане, който предвижда алтернативни мерки, които да бъдат изпълнени от работодателите\", уточнява тя. По отношение на алтернативната мярка - използването на стоки и услуги от специализираните предприятия за хора с увреждания, от БСК се притесняват от регламентирания размер на доставките на стоки и услуги от специализирани предприятия: „Твърде е висок и следва да бъде намален до една минимална работна заплата, доколкото определеният двойно по-голям размер може да демотивира работодателите да прилагат тези алтернативни мерки. В крайна сметка би следвало законът да насърчава, а не да слага рестрикции, които да демотивират работодателите. … Заетостта и общата продукция на тези предприятия за хора с увреждания е изключително ниска. Преди години те са били много повече, докато сега броят им не е голям, от което се налага да бъде направена и тази промяна. Капацитетът на специализираните предприятия за хора с увреждания се надхвърля при тази уредба“.", "date": "2019.06.03", "title": "Бизнесът гневен за наемането на хора с увреждания"}
{"url": "https://standartnews.com/biznes/rusiya-v-ochakvane-na-mezhdunaroden-ikonomicheski-forum-2019-393850.html", "text": "Санкт - Пе­тер­бур­г­с­ки­ят меж­ду­на­ро­ден ико­но­ми­чес­ки фо­рум 2019 (СПМИФ) ще се про­ве­де от 6 юни до 8 юни. То­ва е ед­но  из­к­лю­чи­тел­но съ­би­тие в све­та на ико­но­ми­ка­та и биз­не­са. Съ­би­ти­е­то се про­веж­да по­ве­че от 20 го­ди­ни. През 2005 г. фо­ру­мът за пър­ви път е по­се­тен от рус­кия пре­зи­дент Вла­ди­мир Пу­тин и от то­га­ва ме­роп­ри­я­ти­е­то по­лу­ча­ва ста­тут на пре­зи­ден­т­с­ко съ­би­тие.         Не­го­ва­та по­пу­ляр­ност в сре­ди­те на го­ле­мия биз­нес е ог­ром­на. Бро­ят на учас­т­ни­ци­те чес­то над­х­вър­лят смай­ва­що­то чис­ло 15 000. През 2018 г. Фо­ру­мът съб­ра на сво­я­та площ, ре­кор­ден брой учас­т­ни­ци - по­ве­че от 17 000 от 143 дър­жа­ви, под­пи­са­ни са би­ли  593 до­го­во­ра  на об­ща стой­ност 2,625 три­ли­о­на руб­ли. Фо­ру­мът се ор­га­ни­зи­ра от Пра­ви­тел­с­т­во­то на Ру­сия и ка­то до­ма­ки­ни в не­го учас­т­ват най-го­ле­ми­те рус­ки  ком­па­нии ка­то Лу­койл, Cур­гут­неф­те­газ,  Кон­церн Рос­э­нер­го­а­том, Газ­п­ром энер­го­хол­дин и др., как­то и та­ки­ва из­вън енер­гий­ния сек­тор.          СПМИФ сре­ща во­де­щи све­тов­ни по­ли­ти­ци и биз­нес­ме­ни, ко­и­то за­ед­но  фор­му­ли­рат и об­съж­дат най-ак­ту­ал­ни­те проб­ле­ми на нас­то­я­ще­то. Те­зи въп­ро­си са от най-раз­лич­но ес­тес­т­во, но са ед­нак­во важ­ни как­то за  Ру­сия, та­ка и за це­лия свяг. Све­тов­на­та об­щ­ност на по­доб­ни гран­ди­оз­ни сре­щи обе­ди­ня­ва сво­и­те си­ли и ин­те­лект за на­ми­ра­не на под­хо­дя­щи и при­ем­ли­ви за всич­ки ре­ше­ния. Прог­ра­ма­та на Пе­тер­бур­г­с­кия фо­рум се про­ме­ня вся­ка го­ди­на, но ос­нов­ни­те те­ми, на ко­и­то се ак­цен­ти­ра  са ви­на­ги ед­ни и съ­щи . Те са  свър­за­ни със със­то­я­ни­е­то на  гло­бал­на­та ико­но­ми­ка,  с по­я­вя­ва­щи­те се но­ви пре­диз­ви­ка­тел­с­т­ва в днеш­ния ден и в близ­ко бъ­де­ще. - все въп­ро­си  важ­ни и поч­ти ед­нак­во съд­бо­нос­ни за це­лия свят. Фо­рум­ни­те съ­би­тия ще бъ­дат ор­га­ни­зи­ра­ни в раз­лич­ни фор­ма­ти -  на па­нел­ни се­сии, кръг­ли ма­си, те­ле­ви­зи­он­ни де­ба­ти, биз­нес за­кус­ки и  ди­а­ло­зи, Със ста­тут на пар­т­ньо­ри на Фо­ру­ма, се очак­ва да при­със­т­ват най-го­ле­ми­те чуж­дес­т­ран­ни ком­па­нии, ко­и­то ще пред­с­та­вят свои про­дук­ти и ус­лу­ги, ор­га­ни­зи­ра­ни в те­ма­тич­ни биз­нес ко­му­ни­ка­ци­он­ни зо­ни. Сред учас­т­ни­ци­те в СПМИФ ще са пред­с­та­ви­те­ли на  биз­не­са, ръ­ко­во­ди­те­ли на мул­ти­на­ци­о­нал­ни ком­па­нии, офи­ци­ал­ни ли­ца, ек­с­пер­ти, пред­с­та­ви­те­ли на на­уч­ни­те кръ­го­ве   и жур­на­лис­ти от це­лия свяг. Очак­ва се бро­ят на учас­т­ва­щи­те фир­ми и ли­ца да над­ви­ши ми­на­ло­го­диш­ния. Раз­ви­ти­е­то и мо­дер­ни­за­ци­я­та на енер­гий­ния сек­тор ще бъ­де ед­на от клю­чо­ви­те те­ми на биз­нес прог­ра­ма­та на Меж­ду­на­род­ния ико­но­ми­чес­ки фо­рум в Санкт Пе­тер­бург. На за­се­да­ни­е­то \"Енер­гий­ни­ят па­нел\" ще бъ­де пред­с­та­вен ця­лос­тен ана­лиз на ус­той­чи­во­то раз­ви­тие на пет­рол­на­та и га­зо­ва­та про­миш­ле­ност, ка­то бъ­дат под­чер­та­ни ней­ния  мул­ти­на­ци­о­на­лен, мул­ти­кул­ту­рен ха­рак­тер и ге­ог­раф­с­ко раз­но­об­ра­зие. По вре­ме на дис­ку­си­я­та се очак­ва  учас­т­ни­ци­те де об­ме­нят мне­ния от­нос­но тен­ден­ци­и­те в енер­гий­ни­те па­за­ри. Тран­с­фор­ма­ци­я­та на све­тов­на­та неф­те­на и га­зо­ва про­миш­ле­ност и ди­на­ми­ка­та на ге­о­по­ли­ти­чес­ки­те фак­то­ри, ко­и­то вли­я­ят вър­ху па­за­ри­те и ще бъ­дат ши­ро­ко об­съ­де­ни. И тук ино­ва­ци­и­те ще бъ­дат ед­на от важ­ни­те те­ми - осъ­щес­т­вя­ва­не­то на ефек­ти­вен пре­ход към нис­ко­въг­ле­род­на ико­но­ми­ка.  В об­ласт­та на но­ви­те тех­но­ло­гии та­зи го­ди­на ор­га­ни­за­то­ри­те са се ори­ен­ти­ра­ли към мне­ни­я­та на ли­де­ри­те в бран­ша: ще при­със­т­ват пред­с­та­ви­те­ли на  IBM, Microsoft, Cisco, Google, рус­ки­те ком­па­нии IBS, 1C и дру­ги, най-го­ле­ми­те ав­то­мо­бил­ни ком­па­нии, про­миш­ле­ни­те ги­ган­ти . Ве­че са ре­гис­т­ри­ра­ни за учас­тие  над 180 ръ­ко­во­ди­те­ли на чуж­ди фир­ми. Ли­ца­та, ко­и­то фи­гу­ри­рат в спи­съ­ци­те на Forbes и Fortune, са вклю­че­ни в от­дел­на ка­те­го­рия, ка­то бро­ят им ос­та­ва неп­ро­ме­нен. Сред учас­т­ни­ци­те има пред­с­та­ви­те­ли на ев­ро­пейс­кия и аме­ри­кан­с­кия биз­нес, а съ­що и на Ази­ат­с­ко-ти­хо­о­ке­ан­с­кия ре­ги­он и араб­с­ки фир­ми. Сек­ци­я­та \"Све­тов­ни­ят енер­ги­ен сек­тор: пре­диз­ви­ка­тел­с­т­ва и въз­мож­нос­ти\" ще се про­ве­де в рам­ки­те на бло­ка \"Све­тов­на­та ико­но­ми­ка в тър­се­не на ба­ланс\". Све­тов­ни­те енер­гий­ни па­за­ри неп­ре­къс­на­то се тран­с­фор­ми­рат, вклю­чи­тел­но се про­ме­ня струк­ту­ра­та на енер­гий­но­то тър­се­не. Ще се го­во­ри за на­ма­ля­ва­не­то на нас­то­я­щи­те и прог­ноз­ни­те тем­по­ве на гло­бал­ния ико­но­ми­чес­ки рас­теж, за уве­ли­ча­ва­не­то на енер­гий­на­та ефек­тив­ност и за­мя­на­та на пет­рол­ни­те про­дук­ти с дру­ги ви­до­ве енер­гий­ни ре­сур­си, ко­е­то спо­ред ек­с­пер­ти, мо­же да до­ве­де до дос­ти­га­не­то на пик в пот­реб­ле­ни­е­то на пет­рол през след­ва­щи­те 15-20 го­ди­ни. В съ­що­то вре­ме, в пер­с­пек­ти­ва, ро­ля­та на при­род­ния газ ка­то най-чис­то­то из­ко­па­е­мо го­ри­во и въ­зоб­но­вя­е­ми­те енер­гий­ни из­точ­ни­ци ще на­рас­т­ва. Учас­т­ни­ци­те в дис­ку­си­я­та ще об­съ­дят стра­те­ги­я­та на Ру­сия за па­за­ри­те на нефт и газ, как­то и ще се опи­тат да изяс­нят  къ­де е \"злат­на­та сре­да\" меж­ду мак­си­ми­зи­ра­не на ин­вес­ти­ци­и­те в про­из­вод­с­т­во­то на пет­рол и стре­ме­жа към уве­ли­ча­ва­не на па­зар­ния дял. Ес­тес­т­ве­но ка­то ва­жен въп­рос се от­к­ро­я­ват въз­мож­нос­ти­те за про­дъл­жа­ва­не на тяс­но­то сът­руд­ни­чес­т­во меж­ду стра­ни­те про­из­во­ди­тел­ки на пет­рол по по­со­ка ог­ра­ни­ча­ва­не на про­из­вод­с­т­во­то му. Все по-го­лям ин­те­рес към фо­ру­ма про­я­вя­ват стра­ни ка­то Ки­тай, Ин­до­не­зия, Ма­лай­зия, Япо­ния и дру­ги дър­жа­ви от Ази­ат­с­ко-ти­хо­о­ке­ан­с­кия ре­ги­он. Още от 2014 г. бро­ят на ази­ат­с­ки­те учас­т­ни­ци в Пе­тер­бур­г­с­кия фо­рум се уве­ли­ча­ва пос­то­ян­но.  Ази­ат­с­ки­те ек­с­пер­ти оце­ня­ват ви­со­ко дис­ку­си­и­те на всич­ки ни­ва, ко­и­то им пре­дос­та­вят въз­мож­ност да из­ка­жат сво­я­та глед­на точ­ка и да се из­с­лу­шат вза­им­но. На­ши­ят Ми­нис­тъ­рът на енер­ге­ти­ка­та г-жа Те­ме­нуж­ка Пет­ко­ва ще пред­с­тав­ля­ва Бъл­га­рия в Пе­тер­бург. В рам­ки­те на  Меж­ду­на­ро­дия ико­но­ми­чес­ки фо­рум тя има уго­во­ре­на сре­ща по по­ка­на на \"Газ­п­ром\"   с г-н Алек­сей Ми­лер -  Пред­се­да­тел на Уп­ра­ви­тел­ния съ­вет на ПАО \"Газ­п­ром\" . На сре­ща­та ще се об­съ­ди  раз­ви­ти­е­то на бъл­га­ро-рус­ко­то сът­руд­ни­чес­т­во в га­зо­ва­та сфе­ра. У нас  се сле­ди вни­ма­тел­но раз­ви­ти­е­то на рус­ка­та енер­гий­на по­ли­ти­ка, тъй ка­то за стра­на­та ни е мно­го важ­но да за­па­зи учас­ти­е­то си в све­тов­на­та сис­те­ма за енер­гий­ни дос­тав­ки. То­ва гран­ди­оз­но съ­би­тие се ор­га­ни­зи­ра от Фон­да Рос­кон­г­рес. То­ва е рус­ка дър­жав­на фир­ма, ко­я­то ор­га­ни­зи­ра фо­ру­ми по по­до­бие на то­зи в Да­вос. Не­го­ви­те съ­би­тия съ­би­рат вся­ка го­ди­на по­ве­че от 80 000 учас­т­ни­ци от 195 стра­ни. В ана­ли­тич­на­та и ек­с­пер­т­на ра­бо­та на Фон­да ра­бо­тят по­ве­че от 2 500 чо­ве­ка, ко­и­то са  от Ру­сия и из­вън гра­ни­ци­те й. Пар­т­ньо­ри­те на Фон­да са от 75 дър­жа­ви от це­лия свят. Съ­би­тия ка­то Меж­ду­на­род­ния ико­но­ми­чес­ки фо­рум, про­веж­дан в Ру­сия поз­во­ля­ват на най-доб­ри­те спе­ци­а­лис­ти, биз­нес­ме­ни и по­ли­ти­ци да на­ме­рят об­щи по­зи­ции и ко­рек­т­ни пар­т­ньор­с­ки от­но­ше­ния за  съв­мес­т­но раз­ви­тие на гло­бал­на­та енер­ге­ти­ка, ло­гис­ти­ка­та и ико­но­ми­ка. Без съм­не­ние, СПМИФ от­но­во ще пре­дос­та­ви от­лич­на въз­мож­ност за то­ва!  ", "date": "2019.06.03", "title": "Ру­сия в очакване на меж­ду­на­ро­ден ико­но­ми­чес­ки фо­рум 2019"}
{"url": "https://standartnews.com/svyat/trmp-s-nova-londonska-iznenada-ne-e-v-dvoretsa-393827.html", "text": "Втора изненада поднесе на лондончани президентът Тръмп още с пристигането си на официалното посещение във Великобритания. Стана ясно, че заедно с първата дама няма да отседнат в Бъкингамския дворец заради продължаващите ремонти там, а в резиденцията на американския посланик. Така това е първият президент от 20 години, който счупва традицията. Досега Джордж Буш и Барак Обама винаги отсядаха в двореца на кралицата, която за 66-годишното си управление се е срещала с 10 американски президенти. Първи лондонски коментар направи американският президент още преди да кацне на Острова. Той нарече в социалните мрежи кмета на Лондон Садик Хан „пълен загубеняк”. Двамата от години влизат в словесен спор, но повод за избухването на президента бе статия  на Хан  в Observer, в която той обвини Тръмп, че използва език, подобен на фашистите през 20-ти век. Изказването на Хан се приема по-скоро като предизборно, защото съвпада с кампанията му за нов мандат като градоначалник. Той разчита, че Тръмп все още не е особено популярен сред лондончани и това ще вдигне собствения му рейтинг. Според Тръмп, цитиран от news.bg, които правят онлайн репортаж за събитието, Хан му напомнял на „нашия много глупав и некомпетентен кмет на Ню Йорк ”. Американският лидер смята, че Хан трябва да се съсредоточи върху престъпленията, а не върху него, . Тръмп и Мелания кацнаха в Лондон и бяха посрещнати от външния министър на Великобритания Джереми Хънт на летище „Станстед”. Оттам с хеликоптер американският лидер и съпругата му бяха  откарани до резиденцията на посланика на САЩ в Централен Лондон. Веднага след посрещането на Тръмп, Хънт коментира пред Би Би Си, че не може да разкрие какво му е казал Тръмп на летището, но отбеляза, че коментарите на американския лидер са „последователни” по адрес на кмета Садик Хан. Впоследствие, в интервю за „Скай нюз”, Хънт добави, че изказванията му по адрес на Тръмп са неуместни.  ", "date": "2019.06.03", "title": "Тръмп с нова лондонска  изненада - не е в двореца"}
{"url": "https://standartnews.com/svyat/melaniya-obleche-toalet-v-stil-dayana-393858.html", "text": "Мелания Тръмп отдаде безсловесна почит на вечно модния стил на принцеса Даяна, когато заедно със съпруга си Доналд пристигна в Бъкингамския дворец този следобед. 49-годишната първа дама на САЩ избра ансамбъл в една от любимите цветови комбинации на трагично загиналата принцеса - бяло и тъмносиньо. Обикновената бяла рокля Dolce & Gabbana бе с контрастираща синя яка и изящен колан на кръста, а бялата й шапка Hervé Pierre беше допълнена с широка лента около горната част. Външния й вид завършваха чифт обувки с токчета, създадени от дизайнера Маноло Бланик (Manolo Blahnik). Строгият ансамбъл напомня идеи от няколко комбинации, носени от Даяна, включително два костюма с бяло и тъмносиньо, демонстрирани от бившата съпруга на Чарлз при обществени ангажименти през 80-е и началото на 90-е години на миналия век. Мелания и Доналд Тръмп бяха тържествено посрещнати в Бъкингамския дворец, като част от тридневната си визита във Великобритания. Топовни салюти предшестваха ръкуването британския престолонаследник принц Чарлз и съпругата му Камила. По-късно Тръмп поздрави британската кралица Елизабет Втора, с която си размениха по няколко думи в присъствието на неговата дъщеря и съветничка Иванка и зетя му Джаред Кушнър. След няколко минути, прекарани в двореца, кралицата и президентът излязоха, за да изслушат британския и американския химни, изпълнени от кралските гвардейци, облечени в традиционните си червени мундири и шапки от меча кожа. Тръмп направи преглед на почетна рота. В програмата на президента бяха обяд с кралицата, чай с Уелския принц и съпругата му в тяхната резиденция Кларънс хаус, а след това - официална вечеря. Но непредсказуемият американски президент има намерение да не се ограничава с протокола, а да дава мнения по парливия въпрос за Брекзит, както и за трусовете в британската политика.", "date": "2019.06.03", "title": "Мелания облече тоалет в стил „Даяна“"}
{"url": "https://standartnews.com/svyat/zavrshchane-km-minaloto-prizrakt-chernobil-393841.html", "text": "\"Не помня добре самото събитие, но знам, че всички около мен бяха объркани след експлозията. Когато най-накрая научихме какво се е случило, объркването се превърна в паника. А когато други държави откриха, че нещо не е наред, правителството ни информира за ситуацията и ни препоръча лечение с йод. Ядяхме плодове и пиехме вода. Шест месеца по-късно хората започнаха да се разболяват и аз бях сред тях”, разказва украинката Янина. Тя е била само на 3 години, когато става катастрофата в Чернобил. Страда от последствията на радиацията и до днес. Имунната й система е толкова увредена, че и заради най-малката настинка постъпва в болница. Нейното семейство след инцидента успява да получи убежище в Америка, но както казва, и там не било лесно - връстниците й се присмивали, че е радиоактивна. Първото знамение за Чернобилската катастрофа, от която през 1986 г. потреперва цялата планета, било дълго преди взрива на четвърти реактор на Чернобилската АЕЦ. Очевидци на събитието си спомнят, че то се е случило на 26 април 1976 г. –деня на катастрофата. Сякаш за наближаващата трагедия е предупредила самата Божия Майка. Привечер местни жители видели, че към земята се спуска облак, върху който ясно и отчетливо се виждала фигурата на Пресвета Богородица. Ликът и одеждите й били в ярки цветове, а в ръцете си държала сноп сух пелин (чернобил на украински означава пелин). Божията Майка пуснала пелина над града. След това сиянието се преместило към гората и спряло над храма „Св. пророк Илия“. Богородица се обърнала към храма и два пъти го благословила. А точно след десет години на този ден се случва катастрофата в Чернобилската АЕЦ. Годината е 1986-а. Отново 26 април 1 ч 23 мин 49 секунди (московско време) - разрушава се активната зона на реактора. Контролните пръти спират да се движат, загубата на всички средства за управление на реактора на 4-ти блок е пълна. Следва най-тежката промишлена авария в историята на човечеството. Експлозията в Чернобил. Жители на града призрак Припят си спомнят: “И досега е пред очите ни – яркомалиново зарево, реакторът сякаш светеше отвътре. Невероятен цвят. Беше красиво. Излизахме на балконите, държахме децата на ръце - да гледат и да си спомнят“. Химичните реакции и съединения са толкова силни, че успяват с лекота да взривят 1000-тонния капак на реактора и ранят 31 от техниците. А токсичните облаци биват засечени от уредите за измерване на радиация чак във Великобритания. Учени изчисляват, че в момента на експлозията и непосредствените след това часове и дни изложени на токсичните облаци само за района на Украйна, Русия и Беларус са над 5 милиона души. Ядрената катастрофа обезлюдява района с площ от 2600 кв. км, който днес наричат “Зоната Чернобил”. Евакуирани са 91 села и три града, или над 200 000 души. Днес в “Зоната” работят около 3000 души, които се грижат за транспорта, инфраструктурата, околната среда и чистотата. Освен тях още около 3500 работят в самата ЧАЕЦ. Два саркофага обгръщат експлодиралия реактор. Единият по-малък, построен непосредствено след аварията, чийто срок на годност е 30 години. Бетонният калъф е строен при ужасни условия през 86-а, с кранове, дистанционно управлявана техника и роботи. В строежа и в операцията по почистване на околните сгради до безопасни нива са участвали над четвърт милион души, цялата почва във и около централата е подменена. Новият саркофаг, чийто строеж започва през 2016-а, е и най-голямата подвижна метална конструкция в света. С тегло от 36 000 тона, височина 108 метра и цена от 2.1 млрд. евро, конструкцията има за цел да предотврати отделянето на радиоактивни частици в атмосферата в следващите 100 години. Години по-късно освен места, които пазят спомените от трагедията, градовете призраци в зоната се превръщат в една изключителна атракция. Отдавна дестинацията се радва на странна смесица от туризъм и любопитство. Медици и експерти по радиационна безопасност отбелязват обаче, че не е коректно да се употребява терминът туризъм по отношение на Чернобил. Според еколози пък, колкото и да е странно, там има какво да се види. Бившите села и ливади са се превърнали в уникален природен парк– появили са се нови „чернобилски“ растения, възродила се е популацията на отмиращи видове животни. Дивите прасета, рисовете, лосовете са се завърнали в района на тълпи. Мъртвата зона, оказва се, е пълна с живот. Забуленият в зловеща мистерия град Чернобил е различен и повечето туристи търсят точно това. Радиация няма, въздухът е чист, но има строги мерки и забрана за свободно придвижване. Зоната прилича на необитаем остров, но това не е така. На фона на буйната растителност се виждат предупредителни жълти табели. „Не се отклонявайте от маршрута. Не докосвайте нищо и не взимайте никакви „сувенири“, предупреждават екскурзоводите. Припят и Чернобил са само 2 от общо поразените 96 селища след аварията. На паметната алея с „надгробни“ табели са подредени имената на всички тях. „Прости и прощавай мой дом“ е надписът върху полусрутена къща в едно такова селце. В замърсените области Чернобил присъства във всички аспекти от живота на хората. Радиацията е в храната, във водата и млякото, в училищата, парковете, в детските площадки и в дървата, които те горят, за да се топлят. Мнозина възрастни обаче са се завърнали да умрат в родните си села, живеят в тях незаконно, хранят се от същата тази земя и не обичат туристите. В село Залися сред изоставените къщи, хамбари и магазини така преживява и единствената му жителка - Розалия Ивановна. Призрачният град Припят, тайният град със секретната база „Дъга-1“ и Чернобилският саркофаг където е запечатан реакторът на експлодиралия 4-ти блок, охлаждащото езеро на АЕЦ-а със завъдилите се в него гигантски мутирали сомове са само малка част от буквално феноменалните неща, които могат да се видят там. А мъртвата Червена гора край Чернобил повече от 32 години след катастрофата продължава да не се разлага. Около Чернобил се простира 30-километрова зона с контролно-пропускателни пунктове. Около пътя на мястото на бившите поляни и села е избуяла гъста гора, населена с пъстър животински свят - веднага след аварията изследователите започват експерименти. Заселват зубри, които се размножават успешно, както и монголски кон, известен с изключително агресивния си нрав. Кучетата в зоната също са много и са дружелюбни, но не бива да се докосват -козината им също е радиоактивна. Тук няма зомби, няма петкраки животни, единствените зомбита се появяват след 19 ч, когато е разрешен алкохолът. Призрачните градове по света не са градове, обитавани от призраци. Това са градове, които поради някаква причина са изоставени от своите жители и техните останки са се запазили във времето. Тъжни градове. На 3 км от Чернобилската АЕЦ се намира скелетът на един такъв град - основания през 1970 г. Припят. За да се стигне до него, се преминава през селце, в което само се гледа, но нищо не се пипа. Къщите са празни с пропаднали покриви и дупки по пода, радиоактивни. На влизане в Припят - още едно КПП. Първото нещо, което прави впечатление в центъра му, е сърп и чук върху стълб. Тук времето е спряло - годината си е 1986-а и завинаги ще е СССР. В града, завзет от зеленината и дърветата, растящи и по покривите, няма елитни квартали, няма казина и игрални домове, няма интернет и супермаркети, няма фитнес центрове, няма реклама. А освен това няма и хора. Припят е бил град мечта, най-доброто, на което са били способни строителите за времето си. Изграден е от нищото за няколко години. И едни 50 000 души са вярвали, че ще живеят в мечтите си, мечти, които само за няколко часа е трябвало да съберат в малка чанта и да напуснат завинаги. Бившият увеселителен парк, от който са останали само железа и който така и не е бил отварян, е проработил само за няколко часа преди евакуацията - за да се повдигне настроението на припятчани. Сега е едно от най-замърсените места в града. Там са кацали хеликоптери, кръжали над останките на реактора. А през 90-те от десетките изоставени блокове мародери незаконно са изнасяли радиатори и асансьори за скрап. Затова и дозиметрите задължително се ползвали при покупка на вещи втора употреба. Затова и не е случайно, че домашните дозиметри се произвеждат почти изцяло в Украйна. Посещението в зоната е абсолютно безопасно, ако се следват елементарните инструкции и по възможност не се яде нищо, не се берат плодове и не се ближат стените на сградите. Сега АЕЦ Чернобил – „Маша“, както са я наричали спасителите й, е спретната и чиста. „Маша“, чиито жертви са стотици. Във военната столова няма радиация, чевръсти украинки сервират борш и котлети. А емоциите от накогашната авария са вградени в паметника на спасителите на Европа, овладели пожара. Той е като гротеска - направен е лично от самите тях. Изобразени са пожарникари, дозиметровчици и странна фигура на мъж с чанта – лекарите, които не са отказвали да лекуват поразените. Но най-многочислени жертви са дали пожарникарите, които са били на мястото веднага след експлозията. Първите облъчени били на покрива точно над реактора – те са получили смъртоносни дози за минути. Като очите на пожарникаря Владимир Правик, които вследствие радиацията променили цвета си от кафяв на син. Останалите са починали в следващите часове и дни от остра лъчева болест. И в момента там има пожарникари. Работят за 200 евро на месец. В реактора. В Чернобил се помещава и „нервният център“ на областта - реставрирана соцсграда, в която се следят всички сензори и камери, разположени в зоната. Град Чернобил, на който е кръстена едноименната централа, е единственият, в който сега живеят и работят хора. Има жилищни сгради, магазин, музей и дори хотел - вратата се заключва след 22.00 ч и призраци не се допускат.Изобщо градът е слабо населен, пуст, но поддържан. И много зелен. Интересна особеност са стърчащите навсякъде из въздуха кабели и тръбички - заради радиацията в почвата. Въздухът е безопасен, но почвата не. Затова и прахът е най-страшното нещо в зоната и усилията на хората са съсредоточени върху ограничаването му. Ако стоите до реактора дори месеци наред, вероятно нищо няма да се случи. Но ако тръгнете за гъби в гората, се подлагате на значителен риск. Затова и радиационните скенери са на изхода на зоната - тялото едва ли е поело особено количество радиация, но може да сте забърсали с обувка някой камък и да имате активно петно по себе си... А по популярните туристически маршрути има места с доста повишено ниво на радиация –изхвърлени дрехи на ликвидатори или събрано по-голямо количество прах. Част от тях са атракция за посетителите и ги наричат “хотспот”. На туристите е забранено изнасянето на каквото и да било от тези места, докосването и сядането. И до днес няма достоверни данни за пораженията, нанесени от катастрофата в Чернобил. Населението не е било достатъчно информирано, а в печата се помествали съобщения, омаловажаващи истинските размери на катастрофата. 3,2 хиляди тона радиоактивно месо и 15 т масло от заразената зона са преработени на консерви и разпратени из далечните тогава републики на СССР. Без Москва. В същото време партийните и държавните служители са снабдявани с лекарства и храни от незаразени източници. Докато хиляди граждани са марширували по случай деня на труда под пролетния радиоактивен дъждец. В Чернобил вече е тъмно. Тук-там по панелките свети някой прозорец и се мярка силует. Животът в зоната на смъртта продължава, защото, както казват хората, участвали в овладяването на аварията и последствията от нея, „някой просто трябва да го направи”.", "date": "2019.06.03", "title": "Завръщане към кошмара – призракът Чернобил"}
{"url": "https://standartnews.com/svyat/azerbaydzhan-otkazva-sdelka-s-boing-393860.html", "text": "Азербайджанската авиокомпания АЗАЛ (AZAL) анулира договор на стойност 1 милиард долара с американската компания Боинг (Boeing) за закупуване на 10 самолета 737 МАКС, съобщи говорител на превозвача, цитиран от Ройтерс. Новината идва след фатални катастрофи с този тип самолети на Етиопските авиолинии и на индонезийската авиокомпания Лайън еър (Lion Air). АЗАЛ отказа да купи 10 самолета от Боинг поради съображения за сигурност, съобщи Паша Кесаминси. Най-продаваните самолети на Боинг - 737 МАКС, бяха извадени от експлоатация след трагедията от 10 март, при която загинаха 157 души. Тя се случи пет месеца след катастрофата със същия тим самолет на Лайън еър, отнела живота на 189 души. Редица страни отказаха на да приемат на летищата си самолети Боинг 737 МАКС, припомня Ройтерс.", "date": "2019.06.03", "title": "Азербайджан отказва сделка с Боинг"}
{"url": "https://standartnews.com/svyat/ruskite-miliarderi-po-bogati-s-227-mlrd-dolara-393864.html", "text": "Общото състояние на най-богатите руснаци за първите пет месеца от 2019 година се е увеличило с 22,729 млрд. долара. Това предава руската агенция EA Daily, като се позовава на данните от рейтинга на Bloomberg Billionaires Index (BBI). На първо място сред руските милиардери в списъка на BBI е съсобственика на „Новатек“ Леонид Михелсон, чието състояние е нараснало с 3,22 млрд. долара от началото на годината – до 22,7 млрд. На второ и трето място са основният акционер в групата НЛМК Владимир Лисин, който е увеличил богатството си с 3,44 млрд долара – до 21,3 и един от основните собственици на „Норникел“ Владимир Потанин, който е увеличил състоянието си с 1,4 млрд долара до 21. \r\nОсновният собственик на \"Северстал\" Алексей Мордашов е на четвърто място (състоянието му се е увеличило с 1,37 млрд. долара до 18,8 млрд. долара), а съсобственикът на \"Лукойл\" Вагит Алекперов е на пето място с богатство от 17,9 млрд. Долара ( от началото на годината се е увеличило с 1,88 млрд. долара). Генадий Тимченко е на шесто място, притежава дялове в „Новатек“ и „Сибур“ - богатството му се е увеличило с 3.1 млрд. долара до 16.9 млрд. Долара. Седмото място е заето от Алишер Усманов (Металоинвест, Мегафон) с богатство от 16,4 млрд. долара (увеличение от 2,22 млрд. долара). След това в списъка са Роман Абрамович, чието състояние се е увеличило с 849 милиона долара – до 15 милиарда и основният собственик на „Ренова“ Виктор Вакселберг (неговият капитал се е увеличил с 549 милиона долара до 13,7 млрд.). Десетката затваря основният акционер „Еврохим“ и СУЕК Андрей Мелниченко с капитал от 13,4 млрд. долара – увеличение с 940 милиона, пише още агенция \"Фокус\". Трябва да се отбележи, че индексът BBI се изчислява въз основа на стойността на акциите на компаниите, в които милиардерите притежават акции. За някои компании изчислението се основава на съотношението между капитализацията на дружеството и EBITDA или цената на акцията към печалбата на акция. Като цяло рейтингът на BBI включва 500-те най-богати хора в света, от руснаците в момента той включва 22 души. \r\n ", "date": "2019.06.03", "title": "Руските милиардери  по-богати с 22,7 млрд. долара"}
{"url": "https://standartnews.com/svyat/nakhodka-v-antarktida-spasyava-sveta-ot-bedstviya-393868.html", "text": "\r\nСкала, скрита от любопитни очи, контролира потока вода около гигантския шелф на ледника Роса от стотици милиони години. Понастоящем този шелф действа като важен буфер, който предотвратява навлизането на голямо количество лед от Антарктида в открития океан. Изследователите са открили подледниковата скала благодарение на системата за сканиране IcePod, която измерва височината на ледения шелф, неговата дебелина и вътрешна структура, както и магнитните и гравитационните сили на скалата, върху която се опира този лед. Всъщност, IcePod може да надникне през стотици метри лед, за да открие лежащите в основата скални структури, които не могат да се видят от спътниците. В наскоро публикувана статия изследователите съобщават, че геоложката граница между Източна и Западна Антарктика е създала бариера под континента, която защитава ледения шелф Роса от по-топли води и по-нататъшно топене. \"Геоложката граница прави морското дъно на източната част на Антарктика много по-дълбоко, отколкото на запад, и това влияе на това как океанската вода циркулира под ледения шелф\", разказва морският геолог Кирсти Тинто от Колумбийския университет. В резултат на това тази бариера забавя дрейфа на около 20% от целия антарктически лед в подпочвените води в океана. Ако цялата тази маса замръзнала вода се окажеше в по-топлите райони, то нивото на морето би се увеличило с цели 11,6 метра. Това е критично важно за много крайбрежни райони и селища по целия свят - те едва ли биха оцелели от такова огромно наводнение. \r\n ", "date": "2019.06.03", "title": "Находка в Антарктида спасява света от бедствия"}
{"url": "https://standartnews.com/sport/pak-gubim-na-voleybol-v-ligata-na-natsiite-393791.html", "text": "Националите по волейбол водени от Силвано Пранди, записаха втора загуба в Лигата на нациите. \"Лъвовете\" отстъпиха на дебютанта Португалия с 1:3 (21:25, 25:19, 26:28, 23:25) в мач от група 2 на първия уикенд на турнира, изигран в Мендоса (Аржентина). На старта на Лигата на нациит волейболистите ни победиха Канада с 3:1 гейма, а във втората си среща претърпяха поражение с 0:3 гейма от домакина Аржентина.  Срещу Португалия Пранди избра да играе с Георги Сеганов, Николай Учиков, Тодор Скримов, Валентин Братоев, Светослав Гоцев, Алекс Грозданов, Петър Каракашев-либеро Най-резултатен бе Розалин Пенчев с 15 точки (1 ас), с толкова се разписа и Николай Учиков. Светослав Гоцев завърши с 14 точки (3 блокади). За Португалия Марко Ферейра приключи с 21 точки (3 блокади), 18 добави Алешандре Ферейра (1 ас, 1 блокада).  В актива си момчетата на Силвано Пранди имат 3 точки (1 победа, 2 загуби) и са трети в група 2. Лидер е Аржентина с 6 точки (2 успеха), португалците също са с 3 точки.  Тази седмица българският тим играе срещу домакина Китай, Франция и Полша в група 5. Иберийците са в група 6 в Уфа (Русия), заедно със \"сборная\", Италия и САЩ.", "date": "2019.06.03", "title": "Пак губим на волейбол в Лигата на нациите"}
{"url": "https://standartnews.com/sport/goldn-steyt-izravni-vv-finalnata-seriya-na-nba-393799.html", "text": "Действащият шампион в НБА на САЩ и Канада - Голдън Стейт Уориърс записа първа победа във финалните плейофи, след като тази нощ се наложи като гост над Торонто Раптърс със 109:104 и изравни резултата в серията до 4 успеха на 1:1. Най-резултатен за „Воините“ беше Клей Томпсън – 25 точки, но той най-вероятно ще пропусне мач №3, след като напусна терена контузен в заключителната четвърт. Стеф Къри вкара 23 точки, а Дреймънд Грийн се отчете с „дабъл-дабъл“ – 17 точки и 10 борби. Кауай Ленард отново бе над всички в състава на „Динозаврите“ – 34 точки и 14 борби, а Фред Ванвлийт приключи със 17 точки. Първото полувреме премина изключително равностойно и при постоянна размяна на надмощие. След първата четвърт домакините от Торонто имаха минимален аванс от една точка – 27:26, като във втория период „Динозаврите“ успяха да дръпнат с двуцифрена преднина, но в заключителните 60 секунди Къри и Томпсън бяха в основата на серия от 9:3, с която Голдън Стейт стопи изоставането си до само пет точки – 54:59. Началото на второто полувреме бе изцяло за баскетболистите на Уориърс, които бяха във вихъра си и стигнаха до пълен обрат след серия от 18:0 за близо шест минути игра в третата четвърт – 72:56. Оттук до края на мача отново Торонто пое инициативата и разликата започна да се топи. 26.9 секунди преди последния съдийски сигнал Дани Грийн вкара тройка за 104:106 и обратът изглеждаше повече от възможен, но в ответната атака Андре Игудала също бе безпогрешен от далечно разстояние и сирената прозвуча при 109:104 в полза на Голдън Стейт Уориърс.", "date": "2019.06.03", "title": "Голдън Стейт изравни във финалната серия на НБА"}
{"url": "https://standartnews.com/sport/petiyat-biytls-na-livrpul-393820.html", "text": "Lets talk about six, baby... Това изпя вокалът и мениджър на Ливърпул Юрген Клоп след Шестата европейска купа на \"червените\". Победата над Тотнъм разплака от радост \"мърсисайдци\", но и ги накара да пеят с цяло гърло, водени от германския си треньор. За 4 години Клоп промени цялата тоналност на Ливърпул. Отборът вече има манталитета на победител! Стъпка по стъпка, \"червените\" покоряват връх след връх. Е, остана най-високият за тях - Висшата лига. Но с това дори могъщия Манчестър Сити може да не устои. \r\nНо за да стане толкова добър лидер и победител, Клоп трябваше да мине през доста перипети в живота си. Израснал е в югозападната част на Германия - в малкия Глатен с 1500 жители, тимът от родния град на треньора не може да се похвали с някакви паметни успехи. Но само на 70-75 км е футболната гордост на региона - Щутгарт. Всъщност, Юрген никога не е крил, че е луд фен на \"швабите\". През 1977 г., когато Юрген е на 10, тимът излиза от блатото на Втора Бундеслига и се завръщат в елита, а две години по-късно завършват втори. Успехите продължават с два поредни бронза, а в края на сезон 1983/84 цял Баден-Вюртемберг танцува от щастие и лее бира в продължение на няколко дни в чест на първата титла на тима от 30 години. Клоп също празнува успеха на Щутгарт. Футболът е само един от многото спортове, към които бащата на Клоп, Норберт, насочва момчето. Уроците му обаче са изтощителни и без компромиси заради разликата във възрастта и възможностите на баща и син. Ако се качат на ски, Норберт тръгвал със своето темпо, без да гледа назад. Често синът му се притеснявал, че ще се загуби и това го подтиквало да не изпуска строгия си учител от поглед. На тенис корта също не било по-леко. След поредното 6:0, 6:0 в полза на по-възрастния Юрген избухнал: \"Мислиш ли, че така ми е забавно\", а в отговор получил: \"А на МЕН мислиш ли, че ми е?\". Като цяло, тенисът и ските не били толкова присърце на Клоп. С футбола обаче било различно. Клоп-старши, между другото, също е бил близо до професионална кариера. Играе като вратар и на 18 е поканен на проби в гранда Кайзерслаутерн, но неговият баща го убеждава, че \"няма хляб в тази работа\" и е по-добре да се захване с \"нещо нормално\". \r\nГодини по-късно Норберт гасне от рак на черния дроб, болестта никак не го смущавала. Той организирал тенис турнир на двойки с негови приятели и подробно обяснил на Юрген каква музика трябва да звучи на погребението. \"И да знаете, че ако някой реши да отвори ковчега, ще си има сериозни проблеми\", предупредил Клоп-старши познатите си. Пътищата на Юрген и футбола можело да се разделят както при баща му, но през 1983 г. Валтер Баур, треньор от школата на Ергенцинген, пристига в Глатен, за да гледа талантлив съотборник на Клоп от едноименния роден тим. Родителите на момчето обаче отказват да го возят на тренировки на 30 км няколко пъти седмично, а за да не се върне с празни ръце от командировката, Баур решава да пробва 15-годишния Юрген заради ръста му от почти 190 см. Майката на тийнейджъра охотно приема да е негов шофьор и го вози в продължение на няколко години. \r\nПо-късно, когато Клоп се захваща с треньорството, първите сезони на младия наставник са същевременно и болезнени, и прекрасни за Майнц и неговите фенове. Юрген преживява трудно двете поредни пропуснати възможности за промоция в Бундеслигата. Особено болезнен е вторият, в който Айнтрахт изпреварва Майнц в последния кръг по голова разлика. Тимът на Клоп печели с 4:1, а в края на своя двубой франкфуртци водят с 4:3, но вкарват още два в допълнителното време и отлагат мечтите на Юрген и момчетата му да влязат в елита най-малко с още година. В края на следващия сезон обаче Майнц и Клоп отпразнуват историческо събитие - първото изкачване на клуба в Бундеслига. \r\nСлед това славата на Юрген започна да се трупа. През 2008-а треньорът е взет от гранда Борусия Дортмунд и с \"вестфаленци\" печели две титли на Германия, Купата и три Суперкупи на страната. През 2013-а интерес към него проявяват и двата манчестърски клуба - Сити и Юнайтед, а малко по-късно, когато започват проблемите на Брендън Роджърс в Ливърпул, в преследването се включват и \"мърсисайдци\". На 8 октомври 2015-а германският специалист се съгласява на 3-годишен контракт с \"червените\", а на пресконференцията, на която е представен, казва на журналистите, че могат да го наричат \"Нормалния\".  \r\nУспехите му с Ливърпул не закъсняват. В жестоката конкуренция на пари, власт той прави \"червените\" страшилище. И спокойно Клоп може да бъде наричан за това петият \"Бийтълс\".", "date": "2019.06.03", "title": "Петият бийтълс на Ливърпул"}
{"url": "https://standartnews.com/sport/300-talanti-uchastvakha-v-prvata-asambleya-zemya-na-detsata-393831.html", "text": "Над 300 деца от всички 28 области в България взеха участие в първата националната Асамблея „Земя на децата“, която се проведе в Националната спортна академия в София на 1 юни 2019 г. Грандиозното събитие бе открито от детския радиохор, който изпълни химна „Детска планета\", написан специално за Асамблеята от композитора Ясен Обретенов, по музика на Пеньо Иванов. Бяха прочетени и поздравителни адреси от държавните институции и организации, които подкрепиха първото издание на детската асамблея. В емоционално обръщение към участниците и гостите, Ваня Ламбева, организатор и  председател на сдружение „Дива Земя“ заяви:  „Горда съм, че децата на България днес са заедно, обединени от идеята да покажат своите таланти. Мечтая второто издание на форума да е с международно участие. Вече работим по този проект и се надявам той да е в полза за по-добро бъдеще и реализация на тези талантливи млади хора, които да получат реализация не само в личния си живот, а да бъдат посланици за доброто на цялата земя. Точно затова се спрях на това име – „Земята на децата“ и искам да посветя проявата на моя баща, който цял живот беше дипломат и лице на България пред света“, каза Ваня Ламбева.  За участниците в първото издание на националната Асамблея „Земята на децата“ времето премина неусетно в рамките на два панела - художествен пленер и спортно-щафетни занимания, в които младежите взеха участие съвместно с представители на НСА и НХА. Част от творбите на младите таланти ще бъдат използвани за бъдещите благотворителни прояви на сдружение „Дива Земя“. Сред гостите на Асамблеята бе и композиторката Вида Пиронкова, която празнува рождения си ден с децата на България. „Подкрепата на толкова много институции и популярни лица от света на бизнеса, спорта, изкуството ни дават самочувствието, че не сме сами и това, което правим има смисъл. Благодаря на всички които застанаха до нас и повярваха, че начинанието ни е  ни е водено само от добри намерения, без комерсиални подбуди “, казва Ваня Ламбева и благодари на Областна администрация на Софийска област, на НСА „Васил Левски“ в лицето на проф. Пенчо Гешов,  Комисията за закрила от дискриминацията, НХА, Пожарна безопасност и защита на населението, БЧК, Софийска община, Министерство на културата, Министерството на образованието,  Министерство на младежта и спорта, Лайънс клуб София Витоша в лицето на г-жа Весела Вацева, на адв. Биляна Тончева, адв. Искра Стефанова, на продуцента Меги Савова. На всички популярни лица от областта на бизнеса, науката, изкуството и спорта, сред които гимнастикът Йордан Йовчев, художниците Ромео Смилянов, Людмил Веселинов, Валентин Кардамски, Петър Пиронков, физикът Теньо Попминчев, тв водещата Елизабет Методиева, Вида Пиронкова, Орлин Горанов, Силвия Кацарова, Кристина Димитрова и др. Ваня Ламбева е родена в София. Завършила е английска гимназия, има магистърска степен по история на изкуствата и магистърска степен по маркетинг. Била е кмет на с. Туден и е основател на спортния клуб в Годеч. През 2016г. създава Асоциацията „Дива Земя”.  “ Сдружението с нестопанска цел „Дива земя“ работи усилено в подкрепа на талантливи деца, деца в неравностойно положение, професионалното развитие на жените, запазване на културно-историческото наследство и др. Имаме над сто успешни  мероприятия на територията на страната.  Носители сме на редица награди включително награда за \"Добрият пример на запад от София\". В „Дива Земя“ членуват над 300 души, които управляват нашата дейност на местно ниво и организират събития по региони. Имаме желание да учредим стипендиантски фонд за подкрепа на талантливи деца“, с гордост споделя Ваня Ламбева.", "date": "2019.06.03", "title": "300 таланти участваха в първата Асамблея „Земя на децата“"}
{"url": "https://standartnews.com/sport/oprovergakha-informatsii-za-uvolneniya-v-levski-393832.html", "text": "Изпълнителният директор на ПФК Левски Павел Колев използва Фейсбук като за опровержение на редица слухове, които се появиха в последните дни в медийното пространство. Той написа, че няма да позволи клубната страница да става \"платформа за опровержения и уточнения\" и че домакинът, шофьорът и треньорът на вратарите не са освободени и ще продължат да работят за Левски. Ето какво написа той: \r\n\"Вярвах, че Левски трябва да излезе от спиралата на постоянните опровержения на всеки слух, който се понася в публичното пространство. Трудно ще е. Това е първият и, моля се, последният път, в който ще използвам личната си страница, за да напиша фактите. Не е редно, но явно няма друг начин. Другият начин е да превърнем сайта на Левски в платформа за опровержения и уточнения. Няма да стане! \r\nФакт 1: \r\nМиналата седмица разговарях с Дафо по телефона, направиха го и други служители на клуба, пожелах му бързо възстановяване и го уверих, че може да разчита на подкрепата на клуба и ще поемем всички разноски по лечението му. \r\nЛъжата: Дафо е бил уволнен, докато лежал в болница (дали идиотът, разпространил това, си е давал сметка какво можеше да причини на бате Дафо с тая \"велика\" новина, ако не бях говорил с него предварително, за да му кажа, че няма такова нещо, нямам идея. Съмнявам се.) \r\nФакт 2:  \r\nБожката - домакинът, си работи всеки ден на стадиона и за беда на \"информираните\" и с него съм разговарял още миналата седмица, защото и до мен достигнаха някакви слухове. Успокоих го, обсъждахме екипировката и началото на подготовката. Възпитан съм в убеждението, че разговорът между двама мъже трябва да си остане между тях. Затова и не обръщах внимание на глупостите, които се говореха междувременно, но явно съм подценил мащаба на простотията. \r\nФакт 3: \r\nДимитър Иванков не е бил освобождаван от Левски. Ще се оперира на 20 юни, защото от 5 месеца работи със скъсан менискус. Клубът ще плати операцията и възстановяването. Чакаме го да се върне в края на годината, по-силен отпреди\".", "date": "2019.06.03", "title": "Опровергаха слуховете за уволнения в Левски"}
{"url": "https://standartnews.com/sport/yunoshi-na-botev-vadyat-zaksali-s-kayak-393823.html", "text": "Юношите на Ботев (Пловдив) Марио Усков и Атанас Янков преплуваха с каяк подлеза на улица \"Гладстон\" в града и извадиха от водата няколко закъсали автомобила, съобщават местните медии. Смелите спасители слезли от лодката и нагазили в реката, за да измъкнат бедстващи шофьори. Операцията им се оказала успешнаq съобщи Sportal.bg Помощ от двете момчета получиха и други граждани, блокирани в подлеза. ", "date": "2019.06.03", "title": "Юноши на Ботев вадят закъсали с каяк"}
{"url": "https://standartnews.com/sport/belchev-podpisa-s-arda-za-3-godini-393830.html", "text": "Старши треньорът Стамен Белчев удължи договора си с новака в Първа лига Арда (Кърджали), съобщиха от клуба. Наставникът е преподписал за срок от три години. Белчев успя да изведе Арда до Първа лига, след като в баража за влизане в елита победи Септември с 1:0. Ръководството на клуба в лицето на президента инж.Петър Пешев било изключително доволно от работата на Белчев. Треньорът беше назначен на поста в началото на март, когато наследи на поста Стойчо Стоев, който поведе Лудогорец. Стамен Белчев се спрягаше в последните дни за поста в ЦСКА-София и други елитни клубове.", "date": "2019.06.03", "title": "Белчев подписа с Арда за 3 години"}
{"url": "https://standartnews.com/sport/grisho-i-del-potro-v-tandem-na-kuins-393836.html", "text": "Григор Димитров и Хуан Мартин дел Потро ще бъдат сред най-популярните имена в турнира на тревни кортове в Куинс Клъб, Лондон, стана ясно днес Българинът и аржентинецът ще участват не само на единично, но и на двойки, където са се записали като отбор. \r\nНадпреварата в Куинс Клъб (АТП 500) е сред любимите на Димитров, който спечели титлата през 2014 г. след епична победа над испанеца Фелисиано Лопес. Турнирът в Куинс Клъб (17 юни – 23 юни) ще бъде втори за Димитров на тревни кортове. Най-добрият ни тенисист ще участва и в предходната седмица (10 юни – 16 юни) на надпреварата в Хертогенбош (Холандия), която е от категория АТП 250.", "date": "2019.06.03", "title": "Гришо и Дел Потро в тандем на Куинс"}
{"url": "https://standartnews.com/sport/shampionite-ot-sozopol-otivat-na-uimbldn-393828.html", "text": "В цалата страна валеше дъжд, като от ведро в събота и неделя. Само в Созопол, на кортовете на КК“Санта Марина“ грееше ослепително слънце и температурата достигна 32 градуса на сянка! Времето сякаш знаеше, че са се събрали тенисисти, готови да покажат всичките си умения, за да спечелят уникално преживяване –тенис на живо на централния корт в  меката на тениса. За поредна година FPI Green Cup  изпраща победителите да се докоснат до магьосниците в този спорт! Включената в календара на Национална тенис лига/която се подпомага  в своите начинания от Спиди/ проява събра 48 тенисисти от висока класа. В двете възрастови групи: до 45 и 45+ мъже, повечето от  мачовете бяха оспорвани, до последната точка. До финала при младите достигнаха двама дебютанти  в турнира: Ивайло Божков и Светослав Господинов. По солидна игра показа Ивайло и заслужено спечели. При мъжете 45+ се  за пръв път се появи Радослав Стоянов, който със своята  чудесна игра радваше всички зрители на кортовете. Неговото представяне бе ознаменувано с безапелационни победи над всичките си противници, включително и на финала срещу Антон Марков. Цоло Цветков е известен майстор на играта по двойки. Той  спечели за втора поредна година турнира за двойки, но с нов партньор – Мирослав Недевски. Всички участници, без изключение бяха признателни за предоставените условия на любезните домакини и най-вече на Никола Петков – човек,отдаден на тениса.", "date": "2019.06.03", "title": "Шампионите от Созопол отиват на \"Уимбълдън\""}
{"url": "https://standartnews.com/sport/razreshikha-var-za-finalite-v-ligata-na-natsiite-393838.html", "text": "Системата за Видео асистент рефер (ВАР) ще бъде налична по време на финалите на новия турнир на УЕФА Лигата на нациите, които ще се проведат в Португалия между 5 и 9 юни. Домакините, Швейцария, Холандия и Англия ще си оспорват първия трофей от надпреварата в Порто и Гимараеш, а за първи път ВАР ще бъде използван в турнир на национални отбори под егидата на УЕФА. Европейската футболна централа отчете като успешна употребата на видео повторенията в мачовете от елиминациите на Шампионската лига и финала на Лига Европа тази пролет и сега системата ще бъде въведена и в решаващите мачове от Лигата на нациите. \r\nНовината бе посрещната позитивно от селекционера на Англия Гарет Саутгейт. \"Имахме добър опит с ВАР по време на Световното първенство. Идеята е да се помогне на съдиите, така че мисля, че системата е полезна\", коментира Саутгейт. Наставникът на Португалия Фернандо Сантош заяви, че въвеждането на ВАР е \"голяма стъпка напред за всички, които обичат футбола и честната игра\", докато треньорът на Холандия Роналд Куман подчерта, че е \"важно крайното решение да се взима от човек, а не от машина\". Португалия излиза срещу Швейцария в Порто в първия полуфинал от надпреварата на 5 юни, а на следващия ден Холандия и Англия се изправят един срещу друг в Гимараеш. Финалът и мачът за третото място са в неделя, 9 юни.", "date": "2019.06.03", "title": "Разрешиха ВАР за финалите в Лигата на нациите"}
{"url": "https://standartnews.com/sport/nole-prodlzhava-v-parizh-bez-zaguben-set-393848.html", "text": "Световният №1 в тениса Новак Джокович победи №45 в ранглистата Ян-Ленард Щруф (Гер) с 6:3, 6:2, 6:2 за 96 минути игра на централния корт в Париж „Филип Шатрие“. Сърбинът записа 31 печеливши удари (6 аса) и само 12 непредизвикани грешки (3 двойни). На четвъртфинала Ноле ще играе с победителя от мача Александер Зверев -  Фабио Фонини. Кралят на клей Рафа Надал ще играе на четвъртфинала с Кей Нишикори. Поставеният под №7 японец се наложи в двудневната битка над Беноа Пер (Фр) с 6:2, 6:7(8), 6:2, 6:7(8), 7:5.", "date": "2019.06.03", "title": "Ноле продължава в Париж без загубен сет"}
{"url": "https://standartnews.com/svyat/trmpna-na-vizita-vv-velikobritaniya-393792.html", "text": "Доналд Тръмп пристига на официална държавна визита във Великобритания. Американският президент и съпругата му ще бъдат посрещнати тържествено от кралица Елизабет Втора. Посещението на Тръмп предизвиква недоволство на Острова. Редица политици обявиха, че ще бойкотират официалната вечеря, а кметът на Лондон е в открита война с милиардера. Недоволството е предизвиквано от политиката на Тръмп по редица въпроси, но и от последните съвети, които американецът даде на Лондон как да управляват страната.  Все пак на Тръмп ще бъде спестена неловка среща с Меган Маркъл. Двамата американци си разменяха нападки в медиите преди време, но съпругата на принц Хари няма да бъде на официалните събития, защото е в майчинство.", "date": "2019.06.03", "title": "Тръмп на визита във Великобритания"}
{"url": "https://www.standartnews.com/sport/goldn-steyt-izravni-vv-finalnata-seriya-na-nba-393799.html", "text": "Действащият шампион в НБА на САЩ и Канада - Голдън Стейт Уориърс записа първа победа във финалните плейофи, след като тази нощ се наложи като гост над Торонто Раптърс със 109:104 и изравни резултата в серията до 4 успеха на 1:1. Най-резултатен за „Воините“ беше Клей Томпсън – 25 точки, но той най-вероятно ще пропусне мач №3, след като напусна терена контузен в заключителната четвърт. Стеф Къри вкара 23 точки, а Дреймънд Грийн се отчете с „дабъл-дабъл“ – 17 точки и 10 борби. Кауай Ленард отново бе над всички в състава на „Динозаврите“ – 34 точки и 14 борби, а Фред Ванвлийт приключи със 17 точки. Първото полувреме премина изключително равностойно и при постоянна размяна на надмощие. След първата четвърт домакините от Торонто имаха минимален аванс от една точка – 27:26, като във втория период „Динозаврите“ успяха да дръпнат с двуцифрена преднина, но в заключителните 60 секунди Къри и Томпсън бяха в основата на серия от 9:3, с която Голдън Стейт стопи изоставането си до само пет точки – 54:59. Началото на второто полувреме бе изцяло за баскетболистите на Уориърс, които бяха във вихъра си и стигнаха до пълен обрат след серия от 18:0 за близо шест минути игра в третата четвърт – 72:56. Оттук до края на мача отново Торонто пое инициативата и разликата започна да се топи. 26.9 секунди преди последния съдийски сигнал Дани Грийн вкара тройка за 104:106 и обратът изглеждаше повече от възможен, но в ответната атака Андре Игудала също бе безпогрешен от далечно разстояние и сирената прозвуча при 109:104 в полза на Голдън Стейт Уориърс.", "date": "2019.06.03", "title": "Голдън Стейт изравни във финалната серия на НБА"}
{"url": "https://standartnews.com/sport/andreev-veche-e-v-treti-krg-na-rolan-garos-393852.html", "text": "Талантливият български тенисист Адриан Андреев се класира за третия кръг на Откритото първенство на Франция „Ролан Гарос“ при юношите по убедителен начин. Софиянецът се наложи с 6:3, 6:3 над преминалия през квалификациите Дали Бланч (САЩ). Българинът направи общо 4 пробива в срещата, като в същото време само веднъж загуби подаването си. Двубоят продължи малко повече от час. \r\nТова е втора чиста победа за Андреев, който на старта в неделя надви швейцареца Доминик Щефан Щрикер с 6:3, 7:6 (2) за 97 минути. В спор за място на четвъртфиналите Андреев ще срещне Тоби Алекс Кодат (САЩ).", "date": "2019.06.03", "title": "Андреев вече е в трети кръг на \"Ролан Гарос\""}
{"url": "https://www.standartnews.com/sport/petiyat-biytls-na-livrpul-393820.html", "text": "Lets talk about six, baby... Това изпя вокалът и мениджър на Ливърпул Юрген Клоп след Шестата европейска купа на \"червените\". Победата над Тотнъм разплака от радост \"мърсисайдци\", но и ги накара да пеят с цяло гърло, водени от германския си треньор. За 4 години Клоп промени цялата тоналност на Ливърпул. Отборът вече има манталитета на победител! Стъпка по стъпка, \"червените\" покоряват връх след връх. Е, остана най-високият за тях - Висшата лига. Но с това дори могъщия Манчестър Сити може да не устои. \r\nНо за да стане толкова добър лидер и победител, Клоп трябваше да мине през доста перипети в живота си. Израснал е в югозападната част на Германия - в малкия Глатен с 1500 жители, тимът от родния град на треньора не може да се похвали с някакви паметни успехи. Но само на 70-75 км е футболната гордост на региона - Щутгарт. Всъщност, Юрген никога не е крил, че е луд фен на \"швабите\". През 1977 г., когато Юрген е на 10, тимът излиза от блатото на Втора Бундеслига и се завръщат в елита, а две години по-късно завършват втори. Успехите продължават с два поредни бронза, а в края на сезон 1983/84 цял Баден-Вюртемберг танцува от щастие и лее бира в продължение на няколко дни в чест на първата титла на тима от 30 години. Клоп също празнува успеха на Щутгарт. Футболът е само един от многото спортове, към които бащата на Клоп, Норберт, насочва момчето. Уроците му обаче са изтощителни и без компромиси заради разликата във възрастта и възможностите на баща и син. Ако се качат на ски, Норберт тръгвал със своето темпо, без да гледа назад. Често синът му се притеснявал, че ще се загуби и това го подтиквало да не изпуска строгия си учител от поглед. На тенис корта също не било по-леко. След поредното 6:0, 6:0 в полза на по-възрастния Юрген избухнал: \"Мислиш ли, че така ми е забавно\", а в отговор получил: \"А на МЕН мислиш ли, че ми е?\". Като цяло, тенисът и ските не били толкова присърце на Клоп. С футбола обаче било различно. Клоп-старши, между другото, също е бил близо до професионална кариера. Играе като вратар и на 18 е поканен на проби в гранда Кайзерслаутерн, но неговият баща го убеждава, че \"няма хляб в тази работа\" и е по-добре да се захване с \"нещо нормално\". \r\nГодини по-късно Норберт гасне от рак на черния дроб, болестта никак не го смущавала. Той организирал тенис турнир на двойки с негови приятели и подробно обяснил на Юрген каква музика трябва да звучи на погребението. \"И да знаете, че ако някой реши да отвори ковчега, ще си има сериозни проблеми\", предупредил Клоп-старши познатите си. Пътищата на Юрген и футбола можело да се разделят както при баща му, но през 1983 г. Валтер Баур, треньор от школата на Ергенцинген, пристига в Глатен, за да гледа талантлив съотборник на Клоп от едноименния роден тим. Родителите на момчето обаче отказват да го возят на тренировки на 30 км няколко пъти седмично, а за да не се върне с празни ръце от командировката, Баур решава да пробва 15-годишния Юрген заради ръста му от почти 190 см. Майката на тийнейджъра охотно приема да е негов шофьор и го вози в продължение на няколко години. \r\nПо-късно, когато Клоп се захваща с треньорството, първите сезони на младия наставник са същевременно и болезнени, и прекрасни за Майнц и неговите фенове. Юрген преживява трудно двете поредни пропуснати възможности за промоция в Бундеслигата. Особено болезнен е вторият, в който Айнтрахт изпреварва Майнц в последния кръг по голова разлика. Тимът на Клоп печели с 4:1, а в края на своя двубой франкфуртци водят с 4:3, но вкарват още два в допълнителното време и отлагат мечтите на Юрген и момчетата му да влязат в елита най-малко с още година. В края на следващия сезон обаче Майнц и Клоп отпразнуват историческо събитие - първото изкачване на клуба в Бундеслига. \r\nСлед това славата на Юрген започна да се трупа. През 2008-а треньорът е взет от гранда Борусия Дортмунд и с \"вестфаленци\" печели две титли на Германия, Купата и три Суперкупи на страната. През 2013-а интерес към него проявяват и двата манчестърски клуба - Сити и Юнайтед, а малко по-късно, когато започват проблемите на Брендън Роджърс в Ливърпул, в преследването се включват и \"мърсисайдци\". На 8 октомври 2015-а германският специалист се съгласява на 3-годишен контракт с \"червените\", а на пресконференцията, на която е представен, казва на журналистите, че могат да го наричат \"Нормалния\".  \r\nУспехите му с Ливърпул не закъсняват. В жестоката конкуренция на пари, власт той прави \"червените\" страшилище. И спокойно Клоп може да бъде наричан за това петият \"Бийтълс\".", "date": "2019.06.03", "title": "Петият бийтълс на Ливърпул"}
{"url": "https://standartnews.com/svyat/trmp-otkzva-sreshcha-s-kmeta-na-london-393801.html", "text": "Президентът на САЩ Доналд Тръмп заяви, че може да се срещне с бившия британски външен министър Борис Джонсън по време на официалното си посещение във Великобритания, предаде ТАСС. \"Той е мой приятел\", заяви Тръмп, допускайки възможност за среща с Джонсън. Президентът на САЩ заяви, че може да се срещне и лидера на партия \"Брекзит\" с Найджъл Фараж. Тръмп разкритикува кмета на Лондон лейбъриста Садик Хан, който определи президента на САЩ като \"глобална заплаха\". Тръмп заяви, че не е заинтересован от среща с Хан, съобщи Агенция \"Фокус\".", "date": "2019.06.03", "title": "Тръмп откзва среща с кмета на Лондон"}
{"url": "https://standartnews.com/svyat/mzh-snima-akula-ot-terasata-na-28-miya-etazh-393812.html", "text": "Мъж успя да заснеме от терасата си, която се намира на 28-мия етаж, как жена плува до акула. Уникалният видеоклип е заснет в района на Панама Сити Бийч във Флорида. Мъжът вижда през прозореца си уникалното събитие и излиза да снима. В този момент разбира, че жената, която плува в океана, не вижда акулата край нея.  Авторът на видеото разказва, че когато вижда туристката освен, че започва да снима, започва и да крещи, за да предупреди жената за опасността. Тогава на помощ се притичват и десетки туристи от брега, които успяват да спасят жената и тя излиза на брега невредима.", "date": "2019.06.03", "title": "Мъж снима акула от терасата на 28-мия етаж"}
{"url": "https://standartnews.com/svyat/youtube-i-snapchat-spryakha-zaradi-pretovareni-srvri-393807.html", "text": "Претоварени сървъри на Google в източната част на САЩ  в неделя. Хиляди се оплакаха в социалните медии, че популярните приложения не са достъпни, съобщи АФП. \r\nGoogle призна проблема и обясни, че става въпрос за \"високи нива претоварване на мрежата в източната част на САЩ, засягащи множество услуги в Google Cloud, G Suite и YouTube\". \r\n\"Потребителите могат да видят бавно зареждане на резултатите или периодични грешки\", се казва в изявление на компанията и се допълва, че инженерите са завършили първата от двете стъпки за възстановяване на нормалните операции. \r\nSnapchat и YouTube, които са собственост на Google, признаха за проблема в Туитър. \r\nCloud computing е една от най-доходните услуги на Google, но се сблъсква  \r\nПрез март най-голямата социална мрежа в света Facebook обвини \"промяна на конфигурацията на сървъра\" за масово прекъсване, засягащо нейните приложения по целия свят. Прекъсването засегна потребителите за най-малко 12 часа в повечето райони на света, като най-сериозно беше положението в Северна Америка и Европа.", "date": "2019.06.03", "title": "Youtube спря заради претоварена мрежа"}
{"url": "https://www.standartnews.com/sport/yunoshi-na-botev-vadyat-zaksali-s-kayak-393823.html", "text": "Юношите на Ботев (Пловдив) Марио Усков и Атанас Янков преплуваха с каяк подлеза на улица \"Гладстон\" в града и извадиха от водата няколко закъсали автомобила, съобщават местните медии. Смелите спасители слезли от лодката и нагазили в реката, за да измъкнат бедстващи шофьори. Операцията им се оказала успешнаq съобщи Sportal.bg Помощ от двете момчета получиха и други граждани, блокирани в подлеза. ", "date": "2019.06.03", "title": "Юноши на Ботев вадят закъсали с каяк"}
{"url": "https://standartnews.com/svyat/dshcheryata-na-printsesata-na-monako-se-omzhi-393810.html", "text": "Шарлот Казираги - голямата дъщеря на принцеса Каролина, се омъжи вчера за френския филмов продуцент Димитри Расам в Монако. За сватбения си ден булката избра сива рокля с брокат на Ив Сен Лоран, украсена с три панделки. Тоалетът е с дължина до средата на бедрата със стилен вълнообразен завършек. Затворената рокля с дълги ръкави е съчетана с бели сандали на висок ток и елегантни каишки около глезените. Расам носеше стилен костюм в синьо, съчетан с бяла риза и вратовръзка в по-светъл син нюанс. От двореца Принсие разпространиха и още една сватбена фотография на двойката, на която Казираги носи изчистена бяла рокля от сатен с голи рамене и V-oбразна цепка. Роклята е прибрана в талията, а надолу пада свободно с усещане за допълнителен обем и висока цепка по средата. Тоалетът е съчетан със стилно колие и нежна гривна. Шарлот заложи на свежа визия с умерен грим. Димитри заложи на бяло сако с черна папийонка, а косата му е пригладена назад. Двамата имат малък син Балтазар, който се роди през октомври миналата година. Шарлот има и по-голям син Рафаел от комика Гад Елмалех, който е на пет години. Димитри Расам е син на актрисата Карол Буке и френско-ливанския продуцент Жан-Пиер Расам, починал на 44-годишна възраст. Димитри Расам продуцира \"Малкия принц\" - един от най-успешните френски анимационни филми в света. Шарлот Казираги е на 32 години, а Димитри Расам - на 37. Те се сгодиха в началото на 2018 г., припомня АФП. Шарлот Казираги е 11-ата по ред за наследяване на монакския престол.", "date": "2019.06.03", "title": "Дъщерята на принцесата на Монако се омъжи"}
{"url": "https://www.standartnews.com/sport/shampionite-ot-sozopol-otivat-na-uimbldn-393828.html", "text": "В цалата страна валеше дъжд, като от ведро в събота и неделя. Само в Созопол, на кортовете на КК“Санта Марина“ грееше ослепително слънце и температурата достигна 32 градуса на сянка! Времето сякаш знаеше, че са се събрали тенисисти, готови да покажат всичките си умения, за да спечелят уникално преживяване –тенис на живо на централния корт в  меката на тениса. За поредна година FPI Green Cup  изпраща победителите да се докоснат до магьосниците в този спорт! Включената в календара на Национална тенис лига/която се подпомага  в своите начинания от Спиди/ проява събра 48 тенисисти от висока класа. В двете възрастови групи: до 45 и 45+ мъже, повечето от  мачовете бяха оспорвани, до последната точка. До финала при младите достигнаха двама дебютанти  в турнира: Ивайло Божков и Светослав Господинов. По солидна игра показа Ивайло и заслужено спечели. При мъжете 45+ се  за пръв път се появи Радослав Стоянов, който със своята  чудесна игра радваше всички зрители на кортовете. Неговото представяне бе ознаменувано с безапелационни победи над всичките си противници, включително и на финала срещу Антон Марков. Цоло Цветков е известен майстор на играта по двойки. Той  спечели за втора поредна година турнира за двойки, но с нов партньор – Мирослав Недевски. Всички участници, без изключение бяха признателни за предоставените условия на любезните домакини и най-вече на Никола Петков – човек,отдаден на тениса.", "date": "2019.06.03", "title": "Шампионите от Созопол отиват на \"Уимбълдън\""}
{"url": "https://standartnews.com/svyat/mzh-s-nozhove-zadrzhan-na-letishche-getuik-v-london-393871.html", "text": "На летище Гетуик в Лондон беше задържан въоръжен мъж. Това съобщават служители на правоприлагащите органи на окръг Съсекс. Мъжът бил спрян в зоната за проверка и у него били намерени два кухненски ножа. След това полицията трябвало да използва електрошок, за да арестува въоръжения човек. По-късно 30-годишният задържан заяви, че е пристигнал на летището \"не за да пътува със самолет\". Той бил обвинен в притежание на оръжие и разпространение на заплахи. Отбелязва се, че в резултат на инцидента никой не е ранен, но летището трябвало да бъде частично евакуирано. Това се случва по време на 3-дневната визита на Доналд и Мелания Тръмп в Лондон. \r\n ", "date": "2019.06.03", "title": "Мъж с ножове задържан на летище Гетуик в Лондон"}
{"url": "https://standartnews.com/svyat/zvyara-i-belite-streli-pazyat-trmp-na-ostrova-393873.html", "text": "Визитата на Доналд Тръмп във Великобритания предизвика противоречиви реакции, Като следствие на масовите критики по негов адрес и множество засегнати интереси, прибавяйки демонстративните му изказвания – безпрецедентни, емоционални и дори обидни в някои случаи, администрацията, тайните служи и местната полиция са впрегнали съвместните си усилия да го опазят недосегаем и най-вече жив по време на тридневната му визита на Острова от понеделник до сряда, пише dir.bg.. Ето и 10 от задействаните мерки: Конвой от специално приспособени превозни средства, готови да отговорят на всяка една нужда на президента при придвижването. Колоната надвишава над 20 превозни средства, а нито едно от тях не е длъжно да спира на червено. Конвоят е предвождан от полицейски коли, линейки, помощници, лекари, пресекипи агенти на тайните служби. Активирани са всякакви видове електронна защита за контрол и противодействие, разузнаване и сателитна комуникация. В допълнение, в края на конвоя има отцепки – специални МПС-та, имащи за цел да пазят гърба на върволицата и най-вече – разбира се, че лимузината на Тръмп. И Звяра е на нокти! Това е познатия Кадилак 1 – бронирана, дизелова лимузина, ползвана и от предшественика на Тръмп – Барак Обама. Снабдена с всякакви екстри, тя надминава очакванията за едрогабаритна лимузина. Тежи около 9 тона заради обширната броня, стоманата и бронираните прозорци. Казват, че колата разполага с гранатомети със сълзотворен газ и специални компонентни за нощно виждане. Освен това има вграден сателитен телефон, медикаменти и дори запаси от собствената кръв на президента. С други думи – Звяра не може да бъде приклещен, добавяйки към екстрите подсилени стоманени джанти, които позволяват автомобила да се кара дори с плоски гуми. Въпреки това има едно слабо място – рампите.  За да подсигури себе си и страната си, главнокомандващият трябва да може да използва ядрения потенция по всяко време. Според „Вашингтон Пост” става дума за 20-килограмов куфар, който крие ядрените тайни на САЩ и осигурява контрол върху повече от 4000 бойни глави. За него се заговори още когато американският президент встъпи в длъжност. Малко преди церемонията са му били връчените кодовете за активирането му. Само с въвеждането на кодовете куфарчето може да активира ядрения арсенал на САЩ и да доведе до смъртта на милиони само за час. Освен „златните кодове” президентът разполага и с пластмасова карта, известна като бисквита. Мащабна полицейска организация за безопасността на американския президент се разгръща като обръч около кортежа и терена, по който се движи Тръмп. Британските власти не щадят средства, за да подсигурят госта си. До голяма степен влияние върху нея оказва коалицията „Спрете Тръмп” и „Да застанем срещу Тръмп” – коалиция, която се очаква да вдигне граждани на протест по време на визитата. И докато миналата година мерките за сигурност струваха около 17 милиона долара полицейски разходи, тази година се смята, че цифрата ще достигне близо 23 милиона. Балонът на сигурността или иначе казано „мехурът” е абстрактен начин за защита на президента. В обкръжението му се контролират всички форми на комуникация. С други думи – не може да разговаря с хора, които не са „чисти” по една или друга причина, обяснява Тара Маккелви за БиБиСи след като е имала опит в пътуването с „мехура”. Освен, че е в безопасност, президентът е откъснат от света. „Това чувство за изолация е нещо, на което Барак Обама е възроптавал до известна степен, защото ограничаваше свободата на дъщерите му”. Когато президентът мръдне в някоя посока, местните болници са уведомени моментално и агенти проверяват на какво точно разстояние се намират. Трябва да са в 10-километров обсег. В най-близката травматология има и постове на спецчасти. Това до голяма степен има за цел по-скоро да увери, че всяка стъпка от придвижването на Тръмп е планирана и подсигурена независимо от ситуацията. Според Джефри Робинсън, съавтор на книгата „Редом с историята: Животът на агента от тайните служби” – личната охрана на президента е разположена по три периметъра. Външният обръч е сформиран от полицията, средният – от тайните агенти, а най-близо до Тръмп е президентската охрана. Тръмп пристига с хеликоптери за придвижването му във Великобритания, наричани донякъде объркващи „белите върхове”. Президентът най-вероятно ще пътува със Сикорски ( „Морски крал”) или VH-60N („Бял ястреб). Хеликоптерът на президента обикновено е придружен от редица други летателни машини, включително и в допълнение към Орел рибар MV-22 VTOL (пригодена за вертикално излитане и кацане), „зелени върхове” – леталните средства, нещо средно между хеликоптер и самолет. С Боинг 747 Президентът Тръмп се приземи на Летище „Станстед” в понеделник. Това е специално адаптиран джъмбо джет, на борда на който има 85 телефона, които комуникират с командния център мобилно. Освен офис и място за срещи, президентът разполага с фитнес и спално помещение. Останалата част разполага с 13 седалки, на които се разполагат служителите от „балона”. Сред тях има журналисти и фотографи, които имат важната задача да предоставят информация за президента по транзитната линия и до световните медии. Както вече споменахме по-рано, всички тези джаджи, бодигардове и хора без имена и такива с рангове, струват пари. Например цената на самолетното пътуване е около 180 хиляди долара на час. Ясно е, че като най-властния човек на планетата, президентът на САЩ получава само най-доброто от всичко.", "date": "2019.06.03", "title": "Звяра и Белите стрели пазят Тръмп на Острова"}
{"url": "https://standartnews.com/svyat/kralitsata-podari-na-trmp-kniga-na-chrchil-i-pisalki-393872.html", "text": "93-годишната кралица Елизабет Втора е подарила на американския президент Доналд Тръмп издание на книгата на Уинстън Чърчил \"Втората световна война\" и комплект от три писалки \"Дуофолд\" изработени със специален дизайн за кралицата. На Мелания Елизабет Втора е връчила специално поръчана сребърна кутия с ръчен емайл. Това е станало по време на днешната им среща, а тази вечер кралицата ще приеме семейство Тръмп на вечеря в Бъкингамския дворец. Доналд и Мелания бяха днес на следобеден чай у принц Чарлз и съпругата му Камила в официалната им резиденция в центъра на Лондон. Срещата на  беше възможност за Чарлз, британския престолонаследник, да разговаря с Тръмп в неофициална обстановка без камери Медиите таки и те успяха да разберат дали двамата са разговаряли за промените в климата, където са на противоположни мнения. Според Чарлз те са голяма заплаха, а за Тръмп са измислица. По-късно  Доналд и Мелания Тръмп се поклониха пред Гроба на незнайния воин в Уестминстърското абатство в британската столица Лондон, предаде Асошиейтед прес. В абатството Доналд и Мелания Тръмп бяха посрещнати от принц Андрю и представители на духовенството. Първото семейство на САЩ застана в мълчание пред гроба, в който са положени тленните останки на британски войник, чиято самоличност не е установена. Те са пренесени от Франция, за да бъдат погребани през ноември 1920 в абатството заедно с пръст, донесена от Франция. При европейската си обиколка Тръмп ще участва в отбелязването на 75-тата годишнина от Десанта в Нормандия..", "date": "2019.06.03", "title": "Кралицата подари на Тръмп книга на Чърчил и писалки"}
{"url": "https://www.standartnews.com/sport/300-talanti-uchastvakha-v-prvata-asambleya-zemya-na-detsata-393831.html", "text": "Над 300 деца от всички 28 области в България взеха участие в първата националната Асамблея „Земя на децата“, която се проведе в Националната спортна академия в София на 1 юни 2019 г. Грандиозното събитие бе открито от детския радиохор, който изпълни химна „Детска планета\", написан специално за Асамблеята от композитора Ясен Обретенов, по музика на Пеньо Иванов. Бяха прочетени и поздравителни адреси от държавните институции и организации, които подкрепиха първото издание на детската асамблея. В емоционално обръщение към участниците и гостите, Ваня Ламбева, организатор и  председател на сдружение „Дива Земя“ заяви:  „Горда съм, че децата на България днес са заедно, обединени от идеята да покажат своите таланти. Мечтая второто издание на форума да е с международно участие. Вече работим по този проект и се надявам той да е в полза за по-добро бъдеще и реализация на тези талантливи млади хора, които да получат реализация не само в личния си живот, а да бъдат посланици за доброто на цялата земя. Точно затова се спрях на това име – „Земята на децата“ и искам да посветя проявата на моя баща, който цял живот беше дипломат и лице на България пред света“, каза Ваня Ламбева.  За участниците в първото издание на националната Асамблея „Земята на децата“ времето премина неусетно в рамките на два панела - художествен пленер и спортно-щафетни занимания, в които младежите взеха участие съвместно с представители на НСА и НХА. Част от творбите на младите таланти ще бъдат използвани за бъдещите благотворителни прояви на сдружение „Дива Земя“. Сред гостите на Асамблеята бе и композиторката Вида Пиронкова, която празнува рождения си ден с децата на България. „Подкрепата на толкова много институции и популярни лица от света на бизнеса, спорта, изкуството ни дават самочувствието, че не сме сами и това, което правим има смисъл. Благодаря на всички които застанаха до нас и повярваха, че начинанието ни е  ни е водено само от добри намерения, без комерсиални подбуди “, казва Ваня Ламбева и благодари на Областна администрация на Софийска област, на НСА „Васил Левски“ в лицето на проф. Пенчо Гешов,  Комисията за закрила от дискриминацията, НХА, Пожарна безопасност и защита на населението, БЧК, Софийска община, Министерство на културата, Министерството на образованието,  Министерство на младежта и спорта, Лайънс клуб София Витоша в лицето на г-жа Весела Вацева, на адв. Биляна Тончева, адв. Искра Стефанова, на продуцента Меги Савова. На всички популярни лица от областта на бизнеса, науката, изкуството и спорта, сред които гимнастикът Йордан Йовчев, художниците Ромео Смилянов, Людмил Веселинов, Валентин Кардамски, Петър Пиронков, физикът Теньо Попминчев, тв водещата Елизабет Методиева, Вида Пиронкова, Орлин Горанов, Силвия Кацарова, Кристина Димитрова и др. Ваня Ламбева е родена в София. Завършила е английска гимназия, има магистърска степен по история на изкуствата и магистърска степен по маркетинг. Била е кмет на с. Туден и е основател на спортния клуб в Годеч. През 2016г. създава Асоциацията „Дива Земя”.  “ Сдружението с нестопанска цел „Дива земя“ работи усилено в подкрепа на талантливи деца, деца в неравностойно положение, професионалното развитие на жените, запазване на културно-историческото наследство и др. Имаме над сто успешни  мероприятия на територията на страната.  Носители сме на редица награди включително награда за \"Добрият пример на запад от София\". В „Дива Земя“ членуват над 300 души, които управляват нашата дейност на местно ниво и организират събития по региони. Имаме желание да учредим стипендиантски фонд за подкрепа на талантливи деца“, с гордост споделя Ваня Ламбева.", "date": "2019.06.03", "title": "300 таланти участваха в първата Асамблея „Земя на децата“"}
{"url": "https://www.standartnews.com/sport/belchev-podpisa-s-arda-za-3-godini-393830.html", "text": "Старши треньорът Стамен Белчев удължи договора си с новака в Първа лига Арда (Кърджали), съобщиха от клуба. Наставникът е преподписал за срок от три години. Белчев успя да изведе Арда до Първа лига, след като в баража за влизане в елита победи Септември с 1:0. Ръководството на клуба в лицето на президента инж.Петър Пешев било изключително доволно от работата на Белчев. Треньорът беше назначен на поста в началото на март, когато наследи на поста Стойчо Стоев, който поведе Лудогорец. Стамен Белчев се спрягаше в последните дни за поста в ЦСКА-София и други елитни клубове.", "date": "2019.06.03", "title": "Белчев подписа с Арда за 3 години"}
{"url": "https://www.standartnews.com/sport/grisho-i-del-potro-v-tandem-na-kuins-393836.html", "text": "Григор Димитров и Хуан Мартин дел Потро ще бъдат сред най-популярните имена в турнира на тревни кортове в Куинс Клъб, Лондон, стана ясно днес Българинът и аржентинецът ще участват не само на единично, но и на двойки, където са се записали като отбор. \r\nНадпреварата в Куинс Клъб (АТП 500) е сред любимите на Димитров, който спечели титлата през 2014 г. след епична победа над испанеца Фелисиано Лопес. Турнирът в Куинс Клъб (17 юни – 23 юни) ще бъде втори за Димитров на тревни кортове. Най-добрият ни тенисист ще участва и в предходната седмица (10 юни – 16 юни) на надпреварата в Хертогенбош (Холандия), която е от категория АТП 250.", "date": "2019.06.03", "title": "Гришо и Дел Потро в тандем на Куинс"}
{"url": "https://www.standartnews.com/sport/oprovergakha-informatsii-za-uvolneniya-v-levski-393832.html", "text": "Изпълнителният директор на ПФК Левски Павел Колев използва Фейсбук като за опровержение на редица слухове, които се появиха в последните дни в медийното пространство. Той написа, че няма да позволи клубната страница да става \"платформа за опровержения и уточнения\" и че домакинът, шофьорът и треньорът на вратарите не са освободени и ще продължат да работят за Левски. Ето какво написа той: \r\n\"Вярвах, че Левски трябва да излезе от спиралата на постоянните опровержения на всеки слух, който се понася в публичното пространство. Трудно ще е. Това е първият и, моля се, последният път, в който ще използвам личната си страница, за да напиша фактите. Не е редно, но явно няма друг начин. Другият начин е да превърнем сайта на Левски в платформа за опровержения и уточнения. Няма да стане! \r\nФакт 1: \r\nМиналата седмица разговарях с Дафо по телефона, направиха го и други служители на клуба, пожелах му бързо възстановяване и го уверих, че може да разчита на подкрепата на клуба и ще поемем всички разноски по лечението му. \r\nЛъжата: Дафо е бил уволнен, докато лежал в болница (дали идиотът, разпространил това, си е давал сметка какво можеше да причини на бате Дафо с тая \"велика\" новина, ако не бях говорил с него предварително, за да му кажа, че няма такова нещо, нямам идея. Съмнявам се.) \r\nФакт 2:  \r\nБожката - домакинът, си работи всеки ден на стадиона и за беда на \"информираните\" и с него съм разговарял още миналата седмица, защото и до мен достигнаха някакви слухове. Успокоих го, обсъждахме екипировката и началото на подготовката. Възпитан съм в убеждението, че разговорът между двама мъже трябва да си остане между тях. Затова и не обръщах внимание на глупостите, които се говореха междувременно, но явно съм подценил мащаба на простотията. \r\nФакт 3: \r\nДимитър Иванков не е бил освобождаван от Левски. Ще се оперира на 20 юни, защото от 5 месеца работи със скъсан менискус. Клубът ще плати операцията и възстановяването. Чакаме го да се върне в края на годината, по-силен отпреди\".", "date": "2019.06.03", "title": "Опровергаха слуховете за уволнения в Левски"}
{"url": "https://www.standartnews.com/sport/razreshikha-var-za-finalite-v-ligata-na-natsiite-393838.html", "text": "Системата за Видео асистент рефер (ВАР) ще бъде налична по време на финалите на новия турнир на УЕФА Лигата на нациите, които ще се проведат в Португалия между 5 и 9 юни. Домакините, Швейцария, Холандия и Англия ще си оспорват първия трофей от надпреварата в Порто и Гимараеш, а за първи път ВАР ще бъде използван в турнир на национални отбори под егидата на УЕФА. Европейската футболна централа отчете като успешна употребата на видео повторенията в мачовете от елиминациите на Шампионската лига и финала на Лига Европа тази пролет и сега системата ще бъде въведена и в решаващите мачове от Лигата на нациите. \r\nНовината бе посрещната позитивно от селекционера на Англия Гарет Саутгейт. \"Имахме добър опит с ВАР по време на Световното първенство. Идеята е да се помогне на съдиите, така че мисля, че системата е полезна\", коментира Саутгейт. Наставникът на Португалия Фернандо Сантош заяви, че въвеждането на ВАР е \"голяма стъпка напред за всички, които обичат футбола и честната игра\", докато треньорът на Холандия Роналд Куман подчерта, че е \"важно крайното решение да се взима от човек, а не от машина\". Португалия излиза срещу Швейцария в Порто в първия полуфинал от надпреварата на 5 юни, а на следващия ден Холандия и Англия се изправят един срещу друг в Гимараеш. Финалът и мачът за третото място са в неделя, 9 юни.", "date": "2019.06.03", "title": "Разрешиха ВАР за финалите в Лигата на нациите"}
{"url": "https://standartnews.com/regionalni/mladi-tsigulari-s-kontsert-v-blagoevgrad-393817.html", "text": "Оркестърът на Камерна опера и ученици от класа по цигулка на проф. Марио Хосен ще изнесат концерт в Благоевград. Концертът е под надслов „Млади български виртуози“ и ще бъде тази вечер в Градската художествена галерия. Солисти в концерта са Александър Зайранов, Виктория Маринова, Дамяна Каменова, Диана Чаушева, Елизабет Генкова, Славина Тенева, Ясен Стаменов. Диригент е Красимир Топалов. \r\nМузикантите, участващи в концерта са изявени таланти, с множество награди от национални и международни прояви. Входът за ученици и студенти е свободен,билети за възрастни – 5 лева. \r\n  \r\nКонцертът ще бъде излъчен пряко и по БНТ 2, в предаването „60 минути за култура“.", "date": "2019.06.03", "title": "Млади цигулари с концерт в Благоевград"}
{"url": "https://standartnews.com/regionalni/pluven-praznik-sino-lyato-393818.html", "text": "По-случай 1 юни-Денят на детето  плувен клуб \"Пирин\" организира плувен празник\" Синьо лято \". Всички деца, от малки до големи, участваха в празника. Бяха наградени и се забавляваха като на празник. По-същото време Клубът беше представен от шестима състезатели на турнир Златоперки, който се проведе на басейн \"Спартак\". Отлично се представи талантливата дъщеря на треньорите от Пирин, Борислава и Спас Борисов и-Божидара Борисова, която извоюва два златни и два сребърни медала. Много добре се представиха също така и останалите представители на \"Пирин\" - Димитър Докузов, Божидара Кадрекова, Мими Иванова, Божидар Десподски, Деян Чонев. В състезанието взеха участие 600 деца Официалното откриване на турнира направи министъра на спорта.", "date": "2019.06.03", "title": "Плувен празник „Синьо лято“"}
{"url": "https://www.standartnews.com/sport/nole-prodlzhava-v-parizh-bez-zaguben-set-393848.html", "text": "Световният №1 в тениса Новак Джокович победи №45 в ранглистата Ян-Ленард Щруф (Гер) с 6:3, 6:2, 6:2 за 96 минути игра на централния корт в Париж „Филип Шатрие“. Сърбинът записа 31 печеливши удари (6 аса) и само 12 непредизвикани грешки (3 двойни). На четвъртфинала Ноле ще играе с победителя от мача Александер Зверев -  Фабио Фонини. Кралят на клей Рафа Надал ще играе на четвъртфинала с Кей Нишикори. Поставеният под №7 японец се наложи в двудневната битка над Беноа Пер (Фр) с 6:2, 6:7(8), 6:2, 6:7(8), 7:5.", "date": "2019.06.03", "title": "Ноле продължава в Париж без загубен сет"}
{"url": "https://standartnews.com/regionalni/detskiyat-parlament-v-blagoevgrad-stana-na-19-393813.html", "text": "С много емоции, вълнуващи срещи и усмивки ученици от Детския парламент отбелязаха 19-ия рожден ден на младежката организация. Празничното събитие събра десетки младежи в Градската художествена галерия. Сред гостите на тържеството бяха омбудсманът на община Благоевград доц. д-р Валентин Василев, бившият наставник на децата Верка Ангелска, както и един от първите председатели на Детския парламент – Антон Коричков. \r\n  \r\nЕкспертът от община Благоевград Румяна Станоева, която в момента работи с младежката организация, поздрави всички присъстващи. Тя прочете и поздравителни адреси от кмета д-р Атанас Камбитов и от зам.-кмета Христина Шопова. „19 години са време, в което вие доказахте, че Детският парламент работи отлично, с правилни решения и добри резултати. Превърнахте се в институция! В екип, който работи за доброто на града, за благото на благоевградчани! Продължавайте да влагате същата енергия, същата любов и сила за победа. Бъдете здрави! На добър час!”, пожела кметът. \r\n„Вие сте онези, младите хора, които дават душа и сърце за по-доброто бъдеще на Благоевград! Бъдете все така дейни, креативни, смели, любопитни и знаещи, можещи, искащи! Община Благоевград се гордее с вас! Бъдете примера, който сте!”, пожела пък зам.-кметът Христина Шопова. Председателят на Детския парламент Димитър Борумов, благодари за подкрепата на ръководството на Община Благоевград. Младежите разрязаха вкусната торта и си пожелаха все така да бъдат полезни на своя любим град и на своите връстници и съграждани.     ", "date": "2019.06.03", "title": "Детският парламент в Благоевград стана на 19"}
{"url": "https://standartnews.com/regionalni/ardino-kani-na-riboloven-fest-393825.html", "text": "Пореден риболовен фест край Дяволския мост организира през юни община Ардино. Надпреварата на въдичарите ще бъде на 15 юни и се очаква с голям интерес от участници от двете области Кърджали и Смолян. Риболовците ще бъдат разпределени в три възрастови групи – деца и юноши до 14 години, мъже и жени. За най-добрите въдичари от региона и страната община Ардино е осигурила специални награди. Награди ще получат още рибарите, които уловят най-малка и най-голяма риба, подготвен е и приз за „карък“ на състезанието. Заявки за участие се подават в отдел „Образование, спорт и култура“. \r\n          \r\nОрганизатор на проявата е община Ардино със съдействието на местните спортни клубове, туристическо дружество „Белите брези“, общинския музей, читалище „Родопска искра 1921“, Центърът за подкрепа за личностното развитие , Местната комисия за борба срещу противообществените прояви на малолетните и непълнолетните, „Ловно-рибарско сдружение „Бели брези“. \r\n          \r\nВ рамките на феста ще се проведе и туристически поход от Ардино до Дяволския мост, за участниците и гостите  ще има и богата фолклорна програма от на любителски художествени състави при читалище „Родопска искра”. Спортен клуб „Laserwar Balkans“ с управител Евгени Смирнов е обещал безплатен обяд, приготвен във военно-полева кухня.  ", "date": "2019.06.03", "title": "Ардино кани на риболовен фест"}
{"url": "https://www.standartnews.com/sport/pak-gubim-na-voleybol-v-ligata-na-natsiite-393791.html", "text": "Националите по волейбол водени от Силвано Пранди, записаха втора загуба в Лигата на нациите. \"Лъвовете\" отстъпиха на дебютанта Португалия с 1:3 (21:25, 25:19, 26:28, 23:25) в мач от група 2 на първия уикенд на турнира, изигран в Мендоса (Аржентина). На старта на Лигата на нациит волейболистите ни победиха Канада с 3:1 гейма, а във втората си среща претърпяха поражение с 0:3 гейма от домакина Аржентина.  Срещу Португалия Пранди избра да играе с Георги Сеганов, Николай Учиков, Тодор Скримов, Валентин Братоев, Светослав Гоцев, Алекс Грозданов, Петър Каракашев-либеро Най-резултатен бе Розалин Пенчев с 15 точки (1 ас), с толкова се разписа и Николай Учиков. Светослав Гоцев завърши с 14 точки (3 блокади). За Португалия Марко Ферейра приключи с 21 точки (3 блокади), 18 добави Алешандре Ферейра (1 ас, 1 блокада).  В актива си момчетата на Силвано Пранди имат 3 точки (1 победа, 2 загуби) и са трети в група 2. Лидер е Аржентина с 6 точки (2 успеха), португалците също са с 3 точки.  Тази седмица българският тим играе срещу домакина Китай, Франция и Полша в група 5. Иберийците са в група 6 в Уфа (Русия), заедно със \"сборная\", Италия и САЩ.", "date": "2019.06.03", "title": "Пак губим на волейбол в Лигата на нациите"}
