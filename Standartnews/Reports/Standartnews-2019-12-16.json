{"url": "https://standartnews.com/svyat/dzhonsn-makha-edna-treta-ot-ministrite-409275.html", "text": "  Премиерът на Великобритания Борис Джонсън планира да отстрани от длъжност министри, да слее министерства и да замени държавни служители с външни експерти, пише в. \"Сънди таймс\", цитиран от Ройтерс. Според източници на вестника Джонсън може да уволни до една трета от министрите си. Той планира да съсредоточи работата на правителството върху изпълнението на предизборните обещания, дадени на традиционно гласуващите за Лейбъристката партия избиратели в северната и централната част на Англия, които на парламентарните избори в четвъртък подкрепиха неговите консерватори, допълва БТА. Министерството на Брекзит ще бъде закрито на 31 януари, когато Джонсън е обещал, че Обединеното кралство ще напусне Европейския съюз. Ще бъде създадено министерство на границите и имиграцията, което ще е отделно от министерството на вътрешните работи. Министерството на международната търговия и това на бизнеса ще бъдат слети. Както е известно, консервативната партия на Борис Джонсън спечели мнозинство в парламента на предсрочните избори на 12 декември, което им позволява да прокарат всички идеи, които се лансират от партията.", "date": "2019.12.15", "title": "Джонсън маха една  трета от министрите"}
{"url": "https://standartnews.com/biznes/biznest-napuska-germaniya-nyama-rabotna-rka-409194.html", "text": "Германия е изправена пред опасност от изнасяне на компании от различни сектори в чужбина поради недостиг на квалифицирана работна ръка, предупреди германският канцлер Ангела Меркел. Тя изтъква необходимостта да се положат усилия за привличане на достатъчен брой специалисти, защото в противен случай компаниите ще бъдат принудени да мигрират. Призивът идва ден преди насрочената за понеделник среща на представители на германското правителство, работодателите и профсъюзите за имиграцията на квалифицирана работна ръка. Те ще обсъдят и как новият германски закон за привличане на висококвалифицирани имигранти да бъде задействан по-бързо. Той  трябва да влезе в сила на 1 март 2020 година и има за цел да улесни пристигането и оставането в Германия на квалифицирана работна ръка от страни извън Европейския съюз.", "date": "2019.12.15", "title": "Бизнесът напуска Германия, няма работна ръка"}
{"url": "https://standartnews.com/kultura/priklyucheniyata-na-stoyana-409234.html", "text": "Стоянка Мутафова, която най-после се събра с любимите си мъже Роберт Роснер и Нейчо Попов във вероятно по-добрия свят, остава в историята на нацията не само като осмото чудо на света, но и като една от най-щурите комедиантки. Самата актриса напоследък твърдеше, че винаги е била тъжна и меланхолична личност, но колегите й никак не са съгласни с подобно признание. \"Не спираше - с нея съм обиколил половин България, докато си партнирахме в частния театър на Искра Радева. В автомобил, в автобус - навсякъде правеше смешки и каламбури. В един момент, разбира се, се изморяваше. И казваше: \"Хайде, Пацко, да ме качиш до нас\". Божествен човек е тя. Винаги сме били свързани. Никога не се държеше като звезда - това й даде тази обичаност\", споделя Пламен Сираков. \"Беше готова на всичко за своята публика. Когато последния път отидох у тях, ме посрещна с копринена рокля и с обувки на висок ток. Дори ми посвири на пианото. Не се стърпях и я запитах защо понякога поема роли, които не са за изключително високия й професионализъм, нито пък за невероятния й природен талант. \"Не отказвам. Страх ме е хората да не ме забравят\", връща времето Кева Апостолова, която десетилетия наред списваше списание \"Театър\". \"Няма как да я забравим. Ще честваме и 100-годишнината й\", добавя Орлин Горанов.       Приятелите и колегите на Мутафова, които - като целия български народ - все още не могат да повярват, че физически я няма, разказват и за някои от смешните епизоди в битието й. А първото й падане на сцената е още като студентка в Държавната театрална школа – така се разпищолила в комедия на Молиер, че дори не усетила как тупнала по задник пред публиката.  Приземява се с автомобил в нива Известният драматург и режисьор Юрий Дачев през годините е от най-близките съмишленици на Стояна. В първата им обща мемоарна творба \"Герой на мегдана\" двамата започват да разкриват неподозирани чудесии от житието на неповторимата актриса. Втората книга, \"Когато се подстригват мравките\" от 2001-а, затвърждава намеренията на дуета да напълни душата на публиката. Третата, \"Една фурия на 90\", се появява през 2012-а и веднага провокира  бум между читателите. Дачев написа и нарочна трагикомедия за Стояна и Калоянчев -\"Вчерашни целувки\", в която се прокрадват факти от първата нещастна любов на Мутафова. Но понеже Дачев е от кръвната група на Стояна, той често дели с нея приключения и обрати съвсем на живо. Ето една от доста опасните авантюри на писателя и неговата героиня.      \"Случи се така, че пътищата ни се пресякоха в Плевен. Тя имаше представление там, аз – работа през деня. Предложих й вечерта да пътуваме заедно със служебната кола до София. Пътуваме и дрънкаме. Беше някъде след 22 часа, но у Стояна нямаше никаква умора. Тя въобще си е „нощянка“ – гледа телевизия, слуша музика до късно. Не помня как в разговора се появи думата „некролог“. Май се хилехме на някакъв патетичен текст, който бяхме прочели и двамата. Навярно и шофьорът се е заслушал – няма как да не надаваш ухо, когато Стоянка Мутафова е на задната седалка – и не е забелязал неосветения завой. Излетяхме плавно и елегантно от пътя, носихме се така може би двайсетина метра, за да се друснем с все сила по средата на разорана нива. Още малко време – което ми се видя страшно много – продължихме да „орем“ в угарта. В момента, когато спряхме, видях Стояна вдигнала ръка като пророчица: Споменахме „некролог“ и... Бях достатъчно стреснат, за да разчитам „знаци“, а пък и воят на полицейската сирена, който вече се чуваше, внасяше допълнително напрежение. Полицаите дойдоха до колата ни, бързо отвориха вратите и... Оттам  усмихната сред вдигнатия прахолях в тъмната нива излезе с целия си блясък Стоянка Мутафова. „Всичко е наред, момчета!“. Те, горките, така се шашнаха от неочакваната изненада, че безмълвно се заеха да ни измъкват от нивата, докато Стояна не спираше да говори, крачейки на токчета между буците пръст.   Увлича се по Леонид от носталгия Колкото и да се е говорило и писало за мъжете на Стояна, всяко следващо прочитане на страници от сантименталните й романи винаги предлага различни ракурси. Те се броят на пръстите на едната ръка, но как се броят - с гръм и трясък. Като самата нея. След като е  заминала с професора ерудит Роберт Роснер за Прага - тя на 21, той - на 53 - Мутафова започва да изпитва носталгия по София. И докато се наслаждава на „тургеневската“ среда, търси българска среда в чешката столица. Така се запознава с Леонид Грубешлиев – най-културният нашенец в Прага. И се увлича по него. Роснер – мъж с опит – веднага усеща, че има друг. Леонид пък вика на помощ майка си – писателката Мария Грубешлиева, която е „джаста-праста“ като самата Стояна. Тя започва да представя актрисата като своя снаха, въпреки че междувременно Мутафова се омъжва за режисьора. Бъдещият баща на Муки пък върти паралелна любов с още една сънародничка - Владка.     Роберт Роснер иска да я прави певица „Бракът ми с Роберт Роснер продължи около година. Съпругът ми твърдеше, че имам качества да стана певица. Тогава гласът ми наистина беше чист, по-късно го похабих в театъра в търсене на характерност. „Подарих“ го на баба Гицка, на Брандахлистова... „Не се връщай в България, там има много завист. Остави ме аз да те създам“, съветваше ме Роснер. Имах възможност да замина за Виена, за Лондон. Усещах обаче, че полуразрушената от бомбардировки София все по-здраво ме придърпва, а и връзката ми с Леонид нямаше изглед да приключи. Един ден Роберт не издържа. „Виждам те, че се мъчиш и мислиш за него. По-добре да се разделим“, лее душата си Стояна в \"Една фурия на 90\". След като се развежда с прочутия режисьор, осъзнава, че е направила огромна грешка. Още повече че пияният от щастие и алкохол Леонид я пребива в хотел „Аметист“. Тя изпълзява на четири крака, изтерзана не толкова от ударите, колкото от унижението. Успява да се добере до апартамента на Роснер, за да извика „Само теб обичам! Тичай да анулираме развода!“. Но вместо на другия ден да се оженят отново с Роберт, тя се озовава затворничка за седмица в квартирата на Леонид, който успява да я омъжи за себе си в българското посолство в Прага.        Връщат я като арестант в София \"Една сутрин ме арестуваха в хотела. Не можех да проумея каква е причината. Закараха ме на „Вартоломеева“ 2, където се намираше пражкото управление на милицията. Огледах се: най-добрите студенти арестувани. Акцията всъщност беше дирижирана от София. Чехите само изпълняваха чуждото искане. Толкова много усилия бях направила, за да стигна до Прага, а се оказа, че за да я напусна, ми трябва съвсем малко: доносът на някакво нищожество. Натовариха ни бързо във вагон с прозорци, които не можеха да се отварят. Леонид тръгна с мен. Това беше мъжки жест, за който съм му признателна. Бяхме като декабристите, само че с разменени роли: не аз следвах съпруга си в заточението, а той мене. Наистина приличаше на заточение. Даже беше по-страшно. Пътувайки към България, една нощ спахме в чешки затвор... Прекосихме границата с България. Дойдоха най-страшните мигове от и без туй страшното пътуване. Мъже, чиито лица не се виждаха, отваряха вратите на купетата и ни разглеждаха с електрическо фенерче. Помня ужасната светлина в очите и свитото си сърце. Слязохме във Варна. Там ни освободиха и ни раздадоха билети до София\", разказва Стояна в спомените си.  Лолова: Тя е част от мен, аз съм част от нея Татяна Лолова винаги е обичала Стояна. Да припомним онзи случай, в който за 60-годишнината на Мутафова фриволни колеги предлагат на Таня да „изиграе“ поздравления с черен погребален хумор. Прочутият и с некрофилското си чувство за майтапи кинокритик Иван Стоянович сътворява мрачно-смешно послание до юбилярката. Лолова обаче отказва – тя знае, че колежката й продължава да страда все така силно за Нейчо Попов и хич не й до шегички в този стил. И тя решава да произнесе човешки думи – 20 минути ги лее на сцената, докато Стояна най-после се усмихва.     „В една „щура“ жена са събрани великолепието на ерудита, веселието на панаира и свободата на гамена от софийските улици. Лудото дете, сексапилната жена. Вярната жрица на Талия иска да й повярваме, че ще има юбилей. Нека да ни впечатлява със стъпките на чарлстона или с книгите си да ни кара да помним, че „едно време театърът беше магия“. От нея всичко може да се очаква. Стояно, разсмивай ни, за да не се разплачем... Познавам я от 60 години. Играла съм с нея много. Тя е част от мен и аз съм част от нея, но тя е чешит, уникална, яка, буйна, съмняваща се, нежна, всеотдайна, подозираща, очарователна, смела... Тя е Стояна. Стои. Солидно. Многозначително. Убедително. Бъркат ни. Бъркат имената ни. Знаят, че сме две различни персони, но сме смешни артистки. Няма значение кой как се казва... Стояно, омръзна ми да ме бъркат с теб. „Таньо... и мен ме бъркат с теб“, лее се Лолова в \"Делници&Делници\".     ", "date": "2019.12.15", "title": "Приключенията на Стояна"}
{"url": "https://standartnews.com/biznes/lidl-blgariya-specheli-nagrada-ot-effie-2019-409224.html", "text": "Рекламната кампания на Лидл България „Верига от любими продукти“ бе отличена с бронзова награда на тазгодишното 12-то издание на конкурса Effie България 2019, което всяка година отличава най-ефективните комуникационни кампании у нас. Наградата бе връчена в една от най-оспорваните категории – тази на „Услуги“ и е важно признание за успеха и ефективността на цялостно рекламно присъствие на марката Lidl. Водещото послание – „Верига от любими продукти“, стана емблематично за рекламната комуникация на Лидл България през тази година. Твърдението обаче, че до всяко любимо стои любимо на друг, не е случайно, а има своето доказателство. След специално качествено проучване става ясно, че всеки има нещо любимо в Lidl, заради което се връща отново и отново. Именно това дава основание на Лидл България да заяви, че до всяко любимо стои любимо на друг – заявка, която се потвърждава и от най-големия вкусов тест, проведен от IPSOS в България в началото на годината (от 18 февруари до 24 март 2019). Обобщените резултати от 19 900 оценки, дадени от участниците в него, показват, че 86% от тях одобряват вкуса на собствените марки на Lidl, а 82% потвърждават качеството им. Имиджовата кампания категорично доказва своята ефективност – тя не само води до ръст в продажбите, но допринася и за автентичното позициониране на Лидл България като верига от любими продукти. Рекламната кампания е дело на агенция Saatchi & Saatchi Sofia, а по интегрираната комуникационна кампания работят и комуникационните агенции От-До Консулт и Key Experts Group. Лидл България традиционно е отличавана на този престижен конкурс. С това поредно признание компанията вече е носител на четири отличия за маркетингова ефективност Effie Award, като предишните са златна награда Effie за кампания \"Свежест\" 2016, сребърна награда Effie за кампания \"Вкусният хляб не стига цял до вкъщи\" 2016 и златна награда за продължението на кампанията – \"Вкусен хляб от коричка до средичка\" през 2018.", "date": "2019.12.15", "title": "Лидл България спечели награда от Effie 2019"}
{"url": "https://standartnews.com/biznes/ipad-ustroystvo-na-desetiletieto-409274.html", "text": "Списание „Тайм“  направи списък със знаковите джаджи на отиващото си десетилетие. Класацията се оглавява от Apple iPad, който, както пише списанието, задава тона на развитие на портативните устройства за този период. На второ мяасто е колата Tesla Model S, която измени траекторията на развитие на автомобилната промешленост. Третото място е за миникомпютъра Raspberry Pi, следва Google Chromcast и дронът DJI Phantom. В списъка влизат още Apple Watch, Apple AirPods, Nintendo Switch и Xbox.  ", "date": "2019.12.15", "title": "iPad – устройство  на десетилетието"}
{"url": "https://standartnews.com/biznes/sled-praznitsite-pak-shche-izkupuvat-tyutyun-ot-5-yanuari-409225.html", "text": "До края на днешния ден търговските дружества, с които тютюнопроизводителите имат сключени договори, ще изкупуват тютюн. Кампанията ще продължи след 5 януари следващата година,  съобщи председателят на Националната асоциация на тютюнопроизводителите Цветан Филев. „Около 90% са изкупени към момента от едролистната сортова група тютюн „Бърлей“, а от ориенталската „Каба Кулак“, от която се очаква да бъдат произведени около 400 тона тютюн са реализирани близо 92%. От сортовете \"Гръцка басма\" и \"Катерини\" са изкупени над 72%“, каза той. „Тази година на фона на проблеми със забавено плащане, каквито сме имали н предходните години, тази година нямаме такива проблеми. Средствата се изплащат регулярно в законовия срок от 30 дни, което е заложено в Закона за тютюна и тютюневите изделия. Това, което трябва да се отбележи за тази година е, че имаме много добро качество, но по-малки количества тютюн от приблизително едни и същи площи тютюн, които разсаждаме ежегодно“, посочи Цветан Филев. „От 10 до 25 процента по-високи са изкупните цени при различните сортови групи тютюн от тазгодишната реколта в сравнение с 2018-а“, каза още той.", "date": "2019.12.15", "title": "След празниците: Пак изкупуват тютюн от 5 януари"}
{"url": "https://standartnews.com/biznes/10-pti-padat-taksite-za-prevodi-v-evro-v-es-409261.html", "text": "До 10 пъти поевтиняват преводите в евро в рамките на Европейския съюз от днес, 15 декември, съгласно директива на Еврокомисия. По-ниски ще ни бъдат и таксите за теглене на пари в брой от банкомати в чужбина, тъй като те ще се изравнят с прилаганите в България. „До сега средната такса за преводите в евро беше около 30 лева, а след въвеждане на европейската директива ще бъде около 3 лева, колкото струва и превода на пари в България между български банки\", поясни пред Нова телевизия Христо Бошнаков - служител във финансовия сектор в Лондон. Тъй като трябва да компенсират загубите от спада на таксите, които загуби от Асоциацията на българските банки (АББ) оценяват на около 100 милиона лева, те най-вероятно ще повишат таксите за обслужване в банковите клонове. Затова пък таксите за електронното банкиране ще останат по-ниски, за да бъдат пренасочени клиентите към дигиталните банкови услуги. Повечето български банки вече обявиха, че ще има поскъпване на някои такси средно с около 50 стотинки. Например месечната такса по разплащателна сметка се увеличава от 2,50 лв. на 3 лв., за обслужване на спестовна сметка увеличението е от 2 лв. на 2,50 лв., за внасяне на пари в брой за суми над 3000 лева ще се удържа процент от сумата, който варира от 0,35% до 0,6%. В банков клон за вътрешнобанков превод таксата се повишава от 1,50 лв. на 2 лв., докато при онлайн банкирането остава безплатна. Ако някоя българска банка не промени таксите, рискува да бъде глобена с до 200 000 лева. Мениджъри на големи банки у нас заявиха пред Нова телевизия, че ще спазят регламента за изравняване на таксите, като няма да повишават тези за преводи в лева. По-скъпо ще остане изпращането на средства извън зона SEPA, която освен ЕС обхваща още Исландия, Лихтенщайн, Норвегия, Швейцария и Монако, предупреждават банкери, тъй като новите такси са валидни само на територията на страните-членки на ЕС и Европейската икономическа зона.", "date": "2019.12.15", "title": "10 пъти падат таксите за преводи в евро в ЕС"}
{"url": "https://standartnews.com/kultura/pochina-ana-karina-409235.html", "text": "Почина Ана Карина – френската звезда, родена в Копенхаген. Тя беше най-известна с ролите си във филмите на бившия си съпруг Жан-Люк Годар. Тъжната новина бе съобщена от агента й: „Ана си отиде вчера в парижка болница след дълга борба с рака“. „Френското кино осиротя. Напусна ни една от неговите легенди“, коментира в Туитър френският министър на културата Франк Ристер. Истинското име на голямата дама е Хане Карин Байер. Историческият й псевдоним е даден от модните икони Коко Шанел и Пиер Карден. След развода си с Годар Ана се омъжва още три пъти. Тя блести в „Жената си е жена“, „Клео от 5 до 7“, „Да живееш живота си“, „Алфавил“, „Китайска рулетка“, „Лудият Пиеро“ с Жан-Пол Белмондо. Карина се изявява и като певица. Голям успех й носи песента от 1967-а „Sous le soleil exactement“, написана за нея от Серж Генсбур. Тя е и автор на няколко романа. Звездата е абсолютен полиглот – владее 7 езика.", "date": "2019.12.15", "title": "Почина Ана Карина"}
{"url": "https://www.standartnews.com/lifestyle/lyubimata-dizaynerka-na-kholivud-s-triumf-v-evropa-409273.html", "text": "Джорджина Чапман, любимата дизайнерка на Холивуд, обра овациите на международното фешън общество в Салерно. Първата дама на Marchesa представи колекция haute couture за пролет/лято 2020 в архитектурното бижу с форма на мида, създадено от покойната Заха Хадид, а гала вечерта на бранда беше в конгресен център Ariston. Сред публиката бяха експерти от Япония, Южна Корея, Италия, Русия, Австралия, Испания, Мароко, Израел и България. „Тоалетите на Джорджина наистина са уникалните - пищни, но изключително леки, с корсетна конструкция, която подчертава талията... Цветовете са нежни и обсипани с диамантен блясък или с фина флорална бродерия от копринени конци“, коментира Анелия Петкова от Bridal Fashion. Акцент за 2020-а е умелият флирт между разновидни материи - естествена фина коприна с дюпион, микадо и тафта...  Посланието е категорично - максимална елегантност и оригиналност. Наситеното розово прелива в по-светъл нюанс, черното преминава в синьо, сребристо, малиново червено и тревисто зелено.  Другият нов тренд е така нареченият daywear haute couture – висша мода за през деня. Облеклата са  разработени от естествена коприна, често във флорален принт с дантела. Изчистените префектни силуети от луксозни материи позволяват на дамите да бъдат супер шик от сутринта до вечерта. „Marchesa е хит в гардероба на Анджелина Джоли, Камерън Диас, Ема Уотсън, Дженифър Лопес, Хали Бери, Ан Хатауей, Пенелопе Круз, Рита Ора, Никол Ричи, Скарлет Йохансон, Синди Крофорд, Никол Кидман. Кралската снаха Кейт Мидълтън е сред най-горещите фенки на Джорджина“, добавя Анелия Петкова. Сред БГ почитателките на отвъдокеанската екстравагантност са „Мисис Европа“ Елена Караколева, бизнесдамите Гергана Ташкова, Елена Кристиано, Рени Николова, Диана Миткова, Мариана Маринова... Ефирните, романтични и зрелищни одежди са изключително нашумели и сред абитуриентките, а през 2018-а The Richest Magazine определи Marchesa като най-желаната булчинска мода.", "date": "2019.12.15", "title": "Любимата дизайнерка на Холивуд с триумф в Европа"}
{"url": "https://www.standartnews.com/sport/futbolt-po-televiziite-na-15-dekemvri-409209.html", "text": "Футболът по телевизиите днес: 12,00 ч Витоша - Ботев (Пд), Диема спорт 13,00 ч Хетафе - Валядолид, MAX sport 4/Sport+ HD 13,30 ч Верона - Торино, MAX sport 3  14,15 ч Локомотив (Пд) - Левски, Диема спорт 15,00 ч Селта - Майорка, MAX sport 4/Sport+ НD 15,30 ч Манчестър Ю - Евертън, Диема спорт 2 16,00 ч Милан - Сасуоло, MAX sport 2 16,00 ч Ювентус - Удинезе, MAX sport 3 16,30 ч Славия - Лудогорец, Диема спорт 16,30 ч Волфсбург - Борусия (М), Eurosport 2 17,00 ч Еспаньол - Бетис, MAX sport 4/Sport+ HD 17,45 ч A3 - Аякс, MAX sport 1 18,05 ч Лион - Рен, RING 18,30 ч Арсенал - Манчестър С, Диема спорт 2 19,00 ч Шалке 04 - Айнтрахт, Eurosport 2 19,00 ч Рома – СПАЛ, MAX sport 3 19,30 ч Севиля - Виляреал, MAX sport 4/Sport+ HD 21,45 ч Фиорентина - Интер, MAX sport 3 22,00 ч Валенсия - Реал (М), MAX sport 4/Sport+ HD 22,00 ч Сент Етиен - Пари СЖ, RING  ", "date": "2019.12.15", "title": "Футболът по телевизиите на 15 декември"}
{"url": "https://www.standartnews.com/sport/tervel-pulev-igrakh-ravnomerno-409190.html", "text": "„Трудно беше да га спирам, той влизаше с главата напред, но това си е за негова сметка“, каза още звездата на българския бокс Тервел Пулев, след победата си тази вечер на ринга в Пловдив. Тервел коментира още: „Умора има. Ние сме тренирали, мисля, че се получи. Изкарахме рундовете с равномерно темпо“. „За мен е важно спорта да бъде това, което е. Разделни сме, останахме 6 милиона души в България. Спортът е феномен, който може да ни обедини! Благодаря ви от сърце на всеки един!“, завърши щастливият Тервел. Двубоят на по-малкия от братята Пулеви срещу американския представител беше последният в програмата на специалната галавечер, подготвена от Кубрат и мениджъра Ивайло Гоцев.", "date": "2019.12.15", "title": "Тервел Пулев: Играх равномерно"}
{"url": "https://www.standartnews.com/sport/pulev-s-priziv-za-obedinenie-409196.html", "text": "Ние, българите, останахме 6 милиона. Стига сме делили. Спортът е феномен, който може да ни обедини. Това заяви Тервел Пулев след победата си над американеца Дешон Уебстър, с което спечели Интерконтиненталната титла на WBA (Световна боксова асоциация) в зала \"Колодрума\" в Пловдив. Това е най-големият успех за брата на Кубрат Пулев, който има вече 15 победи (12 с нокаут) в своята кариера на професионален боксьор. След мача Тервел Пулев благодари на българите за огромната подкрепа и отправи невиждан призив да се обединим. Уебстър е сериозен боксьор, не мисля, че всеки би се справил с него. Трудно беше да го спирам, той влизаше с главата напред, но изкарахме рундовете с равномерно темпо. За мен е огромна радост, че го победих в почти всички рундове, горд съм да играя пред тази невероятна пловдивска публика, сподели Тервел Пулев.  ", "date": "2019.12.15", "title": "Пулев с призив  за обединение"}
{"url": "https://standartnews.com/kultura/andersen-vliza-v-199-409249.html", "text": "Театър 199 „Валентин Стойчев“ представи поредната си премиера – „Малката кибритопродавачка“ по приказката на великия Андерсен, чиито хитове и друг пък са гостували в афиша на прочутото арт мазе.   Адаптацията и постановката са на Анна-Валерия Гостанян, декорите и костюмите – на Наталия Гочева, музиката – на Пламен Петков. В ролите на Уличния артист, Малката кибритопродавачка, Жената в бяло, Снежния човек, Кучето, Забързаните хора и  Бабата влизат Ангел Калев, Велислава Маринкова, Евгения Ангелова и Любомир Желев. “Едно момиче, мъничко на ръст, с големи очи, изпълнени с почуда за хората и за света. Очи, в които плуват снежинки и звезди, тежки колкото детински сълзи. Но очи след миг щастливи като светулки игриви… Това е нашата кибритопродавчка. Това е и актрисата Анна-Валерия, която прави режисьорския си дебют с тази приказна пиеса. Миньонче с големи и любопитни очи, тя е млад човек с огромна смелост и воля. И въображение – ярко, необичайно, истински модерно!“, казват от „199“. Следващите представления на „Малката кибритопродавачка“ са на 29 декември, 12 и 25 януари. Ханс Кристиан Андерсен е световноизвестен датски писател и поет, роден на 2 април 1805 г. в Одензе. Баща му е бил обущар, а майка му - перачка. Андерсен искал да стане оперен певец и затова през 1819 година заминава за Копенхаген. Гласът му обаче бил слаб и е приет да учи танци в Кралския театър, но скоро започва да пише и това се превръща в негова съдба. Авторът издава редица успешни романи и пътеписи. Известността, която придобива в родината си, му дава възможност да пътува. Посещава Германия, Англия, Франция, Щвейцария, Италия, Малта и Гърция, като стига до Цариград. Връща се по Черно море и Дунав. Навсякъде е приеман с внимание от най-бележитите си съвременници – Хайне, Юго, Балзак, Дюма баща, Чарлз Дикенс, Роберт Шуман. Андерсен умира на 4 август 1875-а край Копенхаген.  От 1835-а до 1872-а е създал над 150 приказки и разкази, преведени на 125 езика. С творчеството си Андерсен донася голяма слава на своята страна. Затова в негова чест в столицата на Дания е издигнат паметник, превърнал се в символ на Копенхаген - бронзова фигура на малката русалка.", "date": "2019.12.15", "title": "Андерсен влиза в „199“"}
{"url": "https://standartnews.com/kultura/3000-aplodirat-kopenkhagen-409240.html", "text": "Само 3000 зрители ще гледат в Сити Марк арт център една от най-коментираните съвременни пиеси - \"Копенхаген\" от Майкъл Фрейн. Звездите в нея също са от първа класа - Руси Чанев като Нилс Бор, Стефка Янорова – като неговата съпруга Маргарете и Валентин Ганев като Хайзенберг, техен приятел и почти син. Прочутата творба представя чрез голямото майсторство на автора си в оригинална форма версия за историческа среща между двама от най-големите ядрени физици на ХХ век в момент, когато съдбата на Европа, а може би и на целия свят, е в ръцете им. Тяхното приятелство и морал са поставени на изпитание от двете страни на барикадата. Драматургичният текст е писан през 1998-а, поставян е в много театри, получава награди във Великобритания, както и френската \"Молиер\" и американската \"Тони\". У нас ще има само 10 представления, преводът е на Вера Джамбазова. \"Копенхаген\" дискутира както силата на научните доказателства и математически модели, така и  моралните ценности и чувството за отговорност. Размиването на границите между понятията за \"добро\" и \"зло\" обръща парадигмата, където няма дефиниция на коя страна си... И се получава саморазпад на създадения и исторически обусловен двуполюсен модел, на който робуват всички художествени и политически текстове. Чрез формата на диалога в \"отвъдното\" се постига пълно отделяне на време и пространство. Така се стига до разчупване на стереотипи - всяко време има своите победители и победени; че няма достижения, доведени до \"крайност\"; че няма детерминирано състояние на света, което е в основата на нашата наука и идеята за причинността. „Този текст - с цялата терминология, въздейства на подсъзнателно ниво и дава ключ за достъп до сфери, към които публиката досега не е дръзнала да подходи. Прави я съпричастна във вземането на важни решения за изграждане/осъзнаването на \"себе си\" по отношение на \"цялото\", коментира Христо Киров, създател и собственик на Сити Марк арт център, който е продуцент на спектакъла.  „Математиката става много странна, когато я приложите към хората. Един плюс един може да доведе до толкова много различни суми ”, казва Майкъл Фрейн в „Копенхаген“. Той е роден в Лондон през 1933-а  и започва кариерата си като журналист в „Гардиън“ и „Обзървър“. Написал е дузина романи, най-известни от които са „Към края на сутринта“, „Стремглаво“, „ Шпиони“ и „Скиос“. Романът „Стремглаво“ неотдавна излезе на български език. На премиерата й в София Майкъл Фрейн каза: „Когато възникне идея, тя е като настинка. Отначало при настинката усещаме някакво гъделичкане в гърлото и след известно време си казваме: Знаете ли, че съм се простудил. Същото е с идеята за една пиеса или една книга.“ Фрейн е автор на сценарий за 9 филма, изявен преводач е на драматургията  на Чехов. Неговите 17 пиеси варират от „Шум зад кулисите“, избрана наскоро за една от трите любими във Великобритания, до многократно награждаваната „Копенхаген“. Комедията му „Noises off “ под заглавието „Шум зад кулисите“ е играна в Младежкия театър в София, а в постановка на Иржи Менцел под заглавие „Още веднъж отзад“ върви като тотален хит с години в Сатирата.", "date": "2019.12.15", "title": "3000 аплодират „Копенхаген“"}
{"url": "https://www.standartnews.com/sport/livrpul-uvelichi-oshche-avansa-si-v-angliya-409191.html", "text": "Ливърпул победи Уотфорд с 2:0 с попадения на Мохамед Салах. Двубоят бе от 17-ия кръг на Висшата лига в Англия и направи поредна крачка към спечелването на титлата в първенството. Домакините се възползваха от серията пропуски на съперника си и с два гола в края на двете полувремена постигнаха 16-ата си победа в 17 мача през сезона. Уотфорд, на чиято пейка дебютира новият наставник Найджъл Пиърсън, първи можеше да вкара в 37-мата минута, но Абдулайе Дукуре направи сериозен пропуск от чиста позиция. В ответната атака Ливърпул откри резултата. Садио Мане изведе Мохамед Салах, който с удар десния крак в далечния ъгъл даде аванс на домакините. Минута преди края на  първото полувреме Исмаила Сар бе длъжен да вкара за Уотфорд, но непокрит стреля право във вратаря Алисон. В 49-ата минута системата за видеоповторения отмени гол за на Мане за 2:0 заради минимална засада. Пет минути по-късно гостите можеха да изравнят, но Жерар Деулофеу пропусна очи в очи с Алисон. В самия край на редовното време нова бърза атака на Ливърпул завърши с втори гол. Мане върна към точката на дузпата, където резервата Дивок Ориги отправи анемичен удар, но той се оказа на крака на Салах и от малък ъгъл египтянинът вкара за крайното 2:0.   Борещият се за оцеляване във Висшата лига Норич постигна равенство 1:1 при гостуването си на Лестър и спря победната серия на \"лисиците\", които бяха спечелили всеки един от предишните си осем мача в първенството. Така авансът на Ливърпул пред Лестър на върха в класирането нарасна на 10 т. Теему Пуки даде аванс на Норич в 26-ата минута, но само 12 след това Лестър изравни. Джеймс Мадисън центрира от корнер, Джейми Варди засече с глава, след което вратарят на \"канарчетата\" Тим Крул боксира топката в собствената си врата. През второто полувреме Лестър натисна, но серия от пропуски направиха Варди, Уилфред Ндиди и резервата Харви Барнс. Борнемут прекъсна серията си от пет последователни загуби и спечели едва за втори път в последните си 11 срещи след 1:0 като гост над Челси. Дан Гослинг реализира единственото попадение в 84-тата минута, а за домакините поражението бе четвърто в последните пет кръга. Шефилд Юнайтед се изкачи на пето място във временното класиране след домакински успех с 2:0 над другия новак - Астън Вила. Джон Флек вкара по едно попадение през двете полувремена, а в 78-мата минута Джак Грийлиш пропусна дузпа за гостите, стреляйки мощно в напречната греда. Бърнли спечели с 1:0 при домакинството си на Нюкасъл. Единствения гол вкара Кришчън Ууд след подаване на Ашли Уестууд малко преди да измине час игра. В последния за събота мач Саутхемптън загуби от Уест Хем с 0:1.", "date": "2019.12.15", "title": "Ливърпул увеличи още аванса си в Англия"}
{"url": "https://standartnews.com/kultura/v-godinata-na-plkha-tatuirovki-i-ksi-rokli-409257.html", "text": "През 2020, която е годината на Плъха, се очаква увеличено търсене на татуировки, заяви известната астроложка Вера Хубелашвили. Според нея ще се носят къси рокли, които да подчертават женствеността.  Плъхът обича изтънченост, но ни връща и класическите усещания, добавя астроложката. Според нея следващата година ще се очертаят и нови модни линии.  ", "date": "2019.12.15", "title": "В годината на Плъха:  татуировки и къси рокли"}
{"url": "https://www.standartnews.com/sport/monterey-chaka-livrpul-na-polufinala-v-dokha-409212.html", "text": "Шампионът на Северна Америка - Монтерей, се класира за полуфиналите на Световното клубно първенство по футбол в Катар. Мексиканският тим победи с 3:2 домакините от Ал-Сад и на полуфинала в сряда ще се изправи срещу шампиона на Европа Ливърпул. Аржентинците Леонел Ванджиони и Рохелио Фунес дадоха аванс от два гола на Монтерей на почивката, но в средата на второто полувреме Багдад Бунеджа върна един гол за катарския тим, воден от легендата на испанския футбол Шави Ернандес. Малко по-късно Карлос Родригес възстанови аванса от два гола на Монтерей, преди в последната минута Абделкарим Хасан да оформи крайното 2:3. В другия четвъртфинал първенецът на Азия Ал-Хилал се наложи с 1:0 над шампиона на Африка Есперанс от Тунис. Единственото попадение в мача реализира резервата Батефемби Гомис, който вкара в 73-тата минута. Символичните домакини на срещата я завършиха с човек по-малко след втори жълт картон на Мохамед Кано в 85-ата минута, но в оставащото време Есперанс не успя да изравни. В полуфинала във вторник тимът от Саудитска Арабия ще срещне бразилски Фламенго, който в последния месец спечели титлата на страната си и тази на Южна Америка.", "date": "2019.12.15", "title": "Монтерей чака Ливърпул на полуфинала в Доха"}
{"url": "https://www.standartnews.com/sport/sestri-stoevi-izlizat-za-titlata-v-milano-dnes-409207.html", "text": "Сестрите Габриела и Стефани Стоеви се класираха за финала на турнира по бадминтон от сериите \"International Challenge\" в Милано с награден фонд 25 хиляди долара. Поставените под номер 1 в схемата българки победиха рускините Анастасия Акчурина и Олга Морозова 21:12, 21:11 и достигат до мача за титлата без загубен гейм. Срещата продължи само 41 минути, а на финала в неделя европейските шампионки ще срещнат още една руска двойка - поставените под номер 2 в схемата Екатерина Болотова и Алина Давлетова. По пътя си към финала Стоеви остраниха три двойки от Русия и една от Турция.", "date": "2019.12.15", "title": "Сестри Стоеви излизат за титлата в Милано днес"}
{"url": "https://standartnews.com/kultura/vrchikha-zlaten-lv-na-izdateli-409276.html", "text": "По традиция по време на Софийския международен панаир на книгата организаторът на изложението Асоциация „Българска книга” връчи годишната награда за най-добър издателски проект „Златен лъв” в две категории. Заради най-голяма обществена значимост и широк медиен интерес – по преценка на журналистическо жури в състав д-р Андрей Захариев, Гриша Атанасов, Светлана Дичева, Стефан Джамбазов и Петко Тодоров - голямата награда, плакет „Златен лъв” 2019, бе присъден на „Егмонт” за юбилейните издания на романите за Хари Потър с художник Любен Зидаров за майсторския и нетривиален подход към оформлението. В същата категория с грамоти бяха удостоени „Книгомания” за поредицата „Любимцина публиката” и книгата „Идеи без граници, 30 интервюта със световни артисти” от Даниел Ненчев; издателство „ICU” за сборника „Истории от 90-те” за пресъздаване на атмосферата чрез автентични истории на съвременници; „Изток-Запад” за достолепното представяне на най-достолепния съвременен български литературовед, професор Никола Георгиев, с тритомника, завършен с „Литературоведският Вавилон” (2019). Голямата награда „Златен лъв” 2019 експертното жури присъди на „Ентусиаст“ и Фондация „Културни перспективи“ за „Непознатото дете“ от Е.Т.А. Хофман. Журналистическото жури реши да „удостои” с антинаграда издателство „Византия” за „Под игото на съвременен български език” за профанирането на литературната ни класика. Литературната награда „Златен лъв” в категорията за най-добър издателски проект се връчи от експертно жури  в състав професорите Кирил Гогов, Андреана Ефтимова и Милена Кирова, Федя Филкова и Веселина Райжекова. Отличието се присъжда за книга или поредица с оригинален замисъл или с приносен характер за българската култура, които се отличават с висока стойност на текста като съдържание и стил, принос към образованието и науката, добър превод, оригинален дизайн, илюстрации и добро полиграфическо изпълнение. За тази награда издателствата номинират свои издания, а експертно жури, съставено от специалисти в книжния сектор, избира победителя. От общо 11-те издателства, които отправиха своите предложения, журито номинира пет издания, които получиха грамоти. Това са „Лора, Яворов и аз. Спомени“ на „Библиотека България“; „Поезия“ от Пиер дьо Ронсар на „Колибри”; „Розата на Балканите“ от Иван Илчев на „Колибри”; „Личният бележник (джобното тефтерче) на Васил Левски“ на  „Изток-Запад”.", "date": "2019.12.15", "title": "Връчиха „Златен лъв“ на издатели"}
{"url": "https://www.standartnews.com/sport/kavani-pred-napuskane-na-pszh-409219.html", "text": "Нападателят на Пари Сен Жермен (ПСЖ) - Едисон Кавани няма да участва в предстоящия мач от френското първенство по футбол срещу Сент Етиен. Това допълнително засилва информациите, че двете страни ще се разделят още през зимния трансферен прозорец. Според официалния уебсайт на парижани Идриса Гей, Преснел Кимпембе, Андер Ерера, Юлиан Дракслер, Ерик Максим Чупо-Мотинг също отпадат за предстоящата среща. В същото време пропусналите мача от Шампионската лига срещу Галатасарай (5:0), Ангел Ди Мария, Тома Мюние и Колин Дагба се завръщат в групата.", "date": "2019.12.15", "title": "Кавани пред напускане на ПСЖ"}
{"url": "https://standartnews.com/kultura/bg-muzika-i-bagri-v-khamburg-409271.html", "text": "В  празнично настроение и творчески дух с неписаното мото „Българско слово, музика и багри от Хамбург“ в дома на семейство д-р Емилия Юкер и професор Манфред Юкер бе отбелязана 14-та годишнина от основаването на Клуба на българските жени и българските семейства  в германския мегаполис.  Началото е на 4  декември 2005-а по идея на Емилия Юкер, чието сърце бие за диаспората ни в Хамбург, и  още 19 българи.  Клубът бързо попълва редиците си с представители на двата етноса с различни   професии и образование, но обединени от любовта към нашата култура, към екологията и спорта. Неправителствената организация се ползва и с подкрепата  на почетния консул за България в Хамбург професор д-р Герд Имайер. Благородната цел на клуба е да подпомага развитието на български таланти във всички жанрове, да стимулира тяхното творчество и реализация в духовния живот на Хамбург, като предоставя възможности и сцена за изявите им. Известният литературен конкурс, учреден през 2006-а, е единствен по рода си. През клуба, който поддържа приятелски връзки с институции в България, Германия и Франция, са преминали  5 хиляди българи. „Тази година  бе много успешна за нас - откри вечерта председателката Емилия Юкер. Успяхме да се запишем  в конкурса „Българка на годината“ - световно състезание, в което участват хиляди сънародници от различни континенти. Ние сме малка организация,  нямаме свой бюджет и материална база, но имаме сърца - успяхме да защитим  тези, които ни обичат“.  Конкурсът носи името на Света Злата Мъгленска, канонизирана от православната църква като великомъченица, останала вярна на своята религия и български род, символ на традиционните добродетели на българката - красота , сила и воля в трудни ситуации, проверка за човешко достойнство и нравственост. “Време, когато българската реч е била символ и на друга култура и религия. И днес  българската култура  трябва да се защитава така, че да бъде интегрирана, а не претопена“, категорична е Емилия Юкер. През 2018-а оперната певица Людмила Георгиева  беше номинирана за „Българка на годината“ – като артист, който 20 години  работи за формирането и разпространението на националната хорова класика пред хамбургската общественост. С многобройните си безплатни концерти на български език тя  издига националното самосъзнание и културната идентичност на нашенците в Германия. Държавната агенция за българите в чужбина я награди с грамота. В ежегодния литературен конкурс  на българите в Клуба отличителен знак и първа награда в раздел „Журналистика“ получи Христина Въчева, която живее в Хамбург - за  художественото ѝ творчество на български език  с особено голям обществен принос чрез отразяване живота на диаспората.  Христина Въчева представи стихове от третата си поетична книга „Родопа, люлка за сърцето ми“ на фона на “Бела съм, бела, юначе“ и „Руфинка е болна легнала“. Музикалният съпровод бе на народната певица Вержиния Хашимова. А на фона на „Пролетния валс“ на Шопен авторката  прочете своя  лирика и получи заслужени овации. Специално отличие в същия раздел получи и сайта на българите в Австрия. В раздел „Проза“ победи Димитър Георгиев за разказа му “История за смисъла на тоя живот“, публикуван в блога на българите в Хамбург.  С приз от тържеството си тръгна и Гергана Науман от Българо-немското дружество в Хановър. Силна изява направи  група „Хумор“  и  фолклорната формация „Българи“, колективен член на Клуба. Вержиния Хашимова и Дени Калчева извисиха глас за букет от народни песни. Емилия Юкер, която участва в тазгодишната изложба на Университетската клиника Епендорф, представи свои картини.  Авторски платна показа и художникът Бранимир Георгиев. Уютният и елегантен дом на семейство Юкер е истински оазис на българщината,  в който диаспората утвърждава и популяризирането националната духовност,  култура и традиции  в Германия.", "date": "2019.12.15", "title": "БГ музика и багри в Хамбург"}
{"url": "https://standartnews.com/balgariya/koledni-podartsi-ot-albena-do-30-otstpka-409205.html", "text": "Праз­ни­ци­те наб­ли­жа­ват, а вие се чу­ди­те как­во да по­да­ри­те на най-скъ­пи­те си хо­ра? Под ел­ха­та поч­ти ня­ма мяс­то, а ви се ис­ка да ги за­рад­ва­те с не­що на­ис­ти­на го­ля­мо и же­ла­но? Из­мо­ре­ни сте от дъл­ги­те оби­кол­ки в тър­гов­ски­те цен­тро­ве в тър­се­не на то­ва, ко­е­то би ги нап­ра­ви­ло щас­тли­ви? Ал­бе­на ще ви спес­ти оби­ка­ля­не­то по ма­га­зи­ни­те с ед­на идея за на­ис­ти­на стра­хо­тен по­да­рък: се­мей­на ва­кан­ция, из­пъл­не­на с по­ло­жи­тел­ни емо­ции, се­га на спе­ци­ал­на це­на с до 30% от­стъп­ки! Ако ре­зер­ви­ра­те по­чив­ка­та си през сай­та аlbena.bg или се оба­ди­те на 0700 12 110, ще мо­же­те да се въз­пол­зва­те от не­ве­ро­ят­ни на­ма­ле­ния за ед­но стра­хот­но ля­то 2020. All Inclusive ва­кан­ци­я­та за ця­ло­то се­мейс­тво на рес­то­рант или ма­га­зин, при­гот­вя­не на хра­на или тър­се­не на доб­ро пред­ло­же­ние в ме­ню­то. Ком­фор­тът на хо­тел­ска­та стая или апар­та­мен­тът с глед­ка към мо­ре­то или пар­ка ще ви поз­во­лят да си от­дъх­не­те и да заб­ра­ви­те за­дъл­же­ни­я­та на си­во­то ежед­не­вие. Га­ран­ти­ра­но­то ви­со­ко ка­чес­тво на хра­ни­тел­ни­те про­дук­ти за гос­ти­те на Ал­бе­на е още ед­на пред­пос­тав­ка да из­бе­ре­те ком­плек­са за сво­я­та по­чив­ка с дъх на мо­ре и усе­ща­не за сво­бо­да и све­жест. Ани­ма­тор­ски­те еки­пи ще се пог­ри­жат за доб­ро­то нас­тро­е­ние на мал­ки и го­ле­ми, а в СПА цен­тро­ве­те ще се нас­ла­ди­те на ис­тин­ски ре­лакс. Бо­га­та­та кул­тур­на прог­ра­ма през ця­ло­то ля­то и ще раз­но­об­ра­зят пре­жи­вя­ва­не­то, ко­е­то си зас­лу­жа­ва да си по­да­ри­те. Ако ве­че сте си­гур­ни, че то­ва е по­да­ръ­кът за ва­ши­те близ­ки, не се ко­ле­бай­те, а ре­зер­ви­рай­те се­га на albena.bg или с обаж­да­не в ра­бот­но вре­ме на 0700 12 110. Ал­бе­на - по­да­рък, кра­сив по при­ро­да!  ", "date": "2019.12.15", "title": "Ко­лед­ни по­да­ръ­ци от Ал­бе­на: До 30% от­стъп­ка"}
{"url": "https://standartnews.com/kultura/stari-maystori-i-svremenni-khudozhnitsi-v-sezoni-409272.html", "text": "Празнична експозиция с работи на художници от България и света по традиция привлича познавачи в столичната галерия „Сезони“. Сред авторите са както класици, работили през 1930-1950-а, така и съвременници. Изложбата илюстрира необятните им възможности, а самите те споделят със зрителите размисли и емоционални състояния, пречупени през творческата им призма и чрез различни техники. Публиката открива пейзажи, фигурални композиции, абстрактни преживявания, интимни трепети, хумористични закачки и уникални пластични фигури. Живопис, рисунки и скулптури изпълват елитната галерия с провокиращо богатство на идеи и са същинско изкушение както за колекционерите, така и за тези, които за първи път  откриват тръпката да купиш арт произведение. Представени са Димитър Казаков-Нерон, Андре Плансон, Васил Мандов, Ди Киро, Васил Стоилов, Димитър Батоев, Йордан Гешев, Христо Йончев-Крискарец, Стоян Василев, Стоян Венев, Валентин Василев, Никола Пиндиков, Ивайло Савов, Марио Жеков, Мария Райчева, Десислава Янева, Вълчан Петров, Петър Вълчев, Стойчо Желев, Сашо Рачев, Милчо Спасов и Галя Абрашева.", "date": "2019.12.15", "title": "Стари майстори и съвременни художници в „Сезони“"}
{"url": "https://www.standartnews.com/sport/albert-popov-ss-silen-prvi-mansh-vv-val-d-izer-409221.html", "text": "Звездата ни в алпийските ски Алберт Попов направи много точен и прецизен първи манш на слалома за Световната купа във Вал Д'Изер (Фр). Аби е 15-и на 1,78 сек от водача Алекси Пентюро (Фр). Вторият манш е от 13,30 ч и ще бъде излъчен пряко по Евроспорт 2 и БНТ 3. Състезанието трябваше да се проведе вчера, но бе отложено заради бурния вятър във френския курорт.", "date": "2019.12.15", "title": "Алберт Попов със силен първи манш във Вал д' Изер"}
{"url": "https://standartnews.com/sport/tervel-pulev-igrakh-ravnomerno-409190.html", "text": "„Трудно беше да га спирам, той влизаше с главата напред, но това си е за негова сметка“, каза още звездата на българския бокс Тервел Пулев, след победата си тази вечер на ринга в Пловдив. Тервел коментира още: „Умора има. Ние сме тренирали, мисля, че се получи. Изкарахме рундовете с равномерно темпо“. „За мен е важно спорта да бъде това, което е. Разделни сме, останахме 6 милиона души в България. Спортът е феномен, който може да ни обедини! Благодаря ви от сърце на всеки един!“, завърши щастливият Тервел. Двубоят на по-малкия от братята Пулеви срещу американския представител беше последният в програмата на специалната галавечер, подготвена от Кубрат и мениджъра Ивайло Гоцев.", "date": "2019.12.15", "title": "Тервел Пулев: Играх равномерно"}
{"url": "https://standartnews.com/sport/pulev-s-priziv-za-obedinenie-409196.html", "text": "Ние, българите, останахме 6 милиона. Стига сме делили. Спортът е феномен, който може да ни обедини. Това заяви Тервел Пулев след победата си над американеца Дешон Уебстър, с което спечели Интерконтиненталната титла на WBA (Световна боксова асоциация) в зала \"Колодрума\" в Пловдив. Това е най-големият успех за брата на Кубрат Пулев, който има вече 15 победи (12 с нокаут) в своята кариера на професионален боксьор. След мача Тервел Пулев благодари на българите за огромната подкрепа и отправи невиждан призив да се обединим. Уебстър е сериозен боксьор, не мисля, че всеки би се справил с него. Трудно беше да го спирам, той влизаше с главата напред, но изкарахме рундовете с равномерно темпо. За мен е огромна радост, че го победих в почти всички рундове, горд съм да играя пред тази невероятна пловдивска публика, сподели Тервел Пулев.  ", "date": "2019.12.15", "title": "Пулев с призив  за обединение"}
{"url": "https://standartnews.com/sport/sestri-stoevi-izlizat-za-titlata-v-milano-dnes-409207.html", "text": "Сестрите Габриела и Стефани Стоеви се класираха за финала на турнира по бадминтон от сериите \"International Challenge\" в Милано с награден фонд 25 хиляди долара. Поставените под номер 1 в схемата българки победиха рускините Анастасия Акчурина и Олга Морозова 21:12, 21:11 и достигат до мача за титлата без загубен гейм. Срещата продължи само 41 минути, а на финала в неделя европейските шампионки ще срещнат още една руска двойка - поставените под номер 2 в схемата Екатерина Болотова и Алина Давлетова. По пътя си към финала Стоеви остраниха три двойки от Русия и една от Турция.", "date": "2019.12.15", "title": "Сестри Стоеви излизат за титлата в Милано днес"}
{"url": "https://standartnews.com/sport/livrpul-uvelichi-oshche-avansa-si-v-angliya-409191.html", "text": "Ливърпул победи Уотфорд с 2:0 с попадения на Мохамед Салах. Двубоят бе от 17-ия кръг на Висшата лига в Англия и направи поредна крачка към спечелването на титлата в първенството. Домакините се възползваха от серията пропуски на съперника си и с два гола в края на двете полувремена постигнаха 16-ата си победа в 17 мача през сезона. Уотфорд, на чиято пейка дебютира новият наставник Найджъл Пиърсън, първи можеше да вкара в 37-мата минута, но Абдулайе Дукуре направи сериозен пропуск от чиста позиция. В ответната атака Ливърпул откри резултата. Садио Мане изведе Мохамед Салах, който с удар десния крак в далечния ъгъл даде аванс на домакините. Минута преди края на  първото полувреме Исмаила Сар бе длъжен да вкара за Уотфорд, но непокрит стреля право във вратаря Алисон. В 49-ата минута системата за видеоповторения отмени гол за на Мане за 2:0 заради минимална засада. Пет минути по-късно гостите можеха да изравнят, но Жерар Деулофеу пропусна очи в очи с Алисон. В самия край на редовното време нова бърза атака на Ливърпул завърши с втори гол. Мане върна към точката на дузпата, където резервата Дивок Ориги отправи анемичен удар, но той се оказа на крака на Салах и от малък ъгъл египтянинът вкара за крайното 2:0.   Борещият се за оцеляване във Висшата лига Норич постигна равенство 1:1 при гостуването си на Лестър и спря победната серия на \"лисиците\", които бяха спечелили всеки един от предишните си осем мача в първенството. Така авансът на Ливърпул пред Лестър на върха в класирането нарасна на 10 т. Теему Пуки даде аванс на Норич в 26-ата минута, но само 12 след това Лестър изравни. Джеймс Мадисън центрира от корнер, Джейми Варди засече с глава, след което вратарят на \"канарчетата\" Тим Крул боксира топката в собствената си врата. През второто полувреме Лестър натисна, но серия от пропуски направиха Варди, Уилфред Ндиди и резервата Харви Барнс. Борнемут прекъсна серията си от пет последователни загуби и спечели едва за втори път в последните си 11 срещи след 1:0 като гост над Челси. Дан Гослинг реализира единственото попадение в 84-тата минута, а за домакините поражението бе четвърто в последните пет кръга. Шефилд Юнайтед се изкачи на пето място във временното класиране след домакински успех с 2:0 над другия новак - Астън Вила. Джон Флек вкара по едно попадение през двете полувремена, а в 78-мата минута Джак Грийлиш пропусна дузпа за гостите, стреляйки мощно в напречната греда. Бърнли спечели с 1:0 при домакинството си на Нюкасъл. Единствения гол вкара Кришчън Ууд след подаване на Ашли Уестууд малко преди да измине час игра. В последния за събота мач Саутхемптън загуби от Уест Хем с 0:1.", "date": "2019.12.15", "title": "Ливърпул увеличи още аванса си в Англия"}
{"url": "https://standartnews.com/sport/futbolt-po-televiziite-na-15-dekemvri-409209.html", "text": "Футболът по телевизиите днес: 12,00 ч Витоша - Ботев (Пд), Диема спорт 13,00 ч Хетафе - Валядолид, MAX sport 4/Sport+ HD 13,30 ч Верона - Торино, MAX sport 3  14,15 ч Локомотив (Пд) - Левски, Диема спорт 15,00 ч Селта - Майорка, MAX sport 4/Sport+ НD 15,30 ч Манчестър Ю - Евертън, Диема спорт 2 16,00 ч Милан - Сасуоло, MAX sport 2 16,00 ч Ювентус - Удинезе, MAX sport 3 16,30 ч Славия - Лудогорец, Диема спорт 16,30 ч Волфсбург - Борусия (М), Eurosport 2 17,00 ч Еспаньол - Бетис, MAX sport 4/Sport+ HD 17,45 ч A3 - Аякс, MAX sport 1 18,05 ч Лион - Рен, RING 18,30 ч Арсенал - Манчестър С, Диема спорт 2 19,00 ч Шалке 04 - Айнтрахт, Eurosport 2 19,00 ч Рома – СПАЛ, MAX sport 3 19,30 ч Севиля - Виляреал, MAX sport 4/Sport+ HD 21,45 ч Фиорентина - Интер, MAX sport 3 22,00 ч Валенсия - Реал (М), MAX sport 4/Sport+ HD 22,00 ч Сент Етиен - Пари СЖ, RING  ", "date": "2019.12.15", "title": "Футболът по телевизиите на 15 декември"}
{"url": "https://www.standartnews.com/sport/albert-popov-s-furor-na-slaloma-vv-val-dizer-409242.html", "text": "", "date": "2019.12.15", "title": "Алберт Попов с фурор на слалома във Вал Д'Изер"}
{"url": "https://standartnews.com/sport/monterey-chaka-livrpul-na-polufinala-v-dokha-409212.html", "text": "Шампионът на Северна Америка - Монтерей, се класира за полуфиналите на Световното клубно първенство по футбол в Катар. Мексиканският тим победи с 3:2 домакините от Ал-Сад и на полуфинала в сряда ще се изправи срещу шампиона на Европа Ливърпул. Аржентинците Леонел Ванджиони и Рохелио Фунес дадоха аванс от два гола на Монтерей на почивката, но в средата на второто полувреме Багдад Бунеджа върна един гол за катарския тим, воден от легендата на испанския футбол Шави Ернандес. Малко по-късно Карлос Родригес възстанови аванса от два гола на Монтерей, преди в последната минута Абделкарим Хасан да оформи крайното 2:3. В другия четвъртфинал първенецът на Азия Ал-Хилал се наложи с 1:0 над шампиона на Африка Есперанс от Тунис. Единственото попадение в мача реализира резервата Батефемби Гомис, който вкара в 73-тата минута. Символичните домакини на срещата я завършиха с човек по-малко след втори жълт картон на Мохамед Кано в 85-ата минута, но в оставащото време Есперанс не успя да изравни. В полуфинала във вторник тимът от Саудитска Арабия ще срещне бразилски Фламенго, който в последния месец спечели титлата на страната си и тази на Южна Америка.", "date": "2019.12.15", "title": "Монтерей чака Ливърпул на полуфинала в Доха"}
{"url": "https://standartnews.com/sport/albert-popov-ss-silen-prvi-mansh-vv-val-d-izer-409221.html", "text": "Звездата ни в алпийските ски Алберт Попов направи много точен и прецизен първи манш на слалома за Световната купа във Вал Д'Изер (Фр). Аби е 15-и на 1,78 сек от водача Алекси Пентюро (Фр). Вторият манш е от 13,30 ч и ще бъде излъчен пряко по Евроспорт 2 и БНТ 3. Състезанието трябваше да се проведе вчера, но бе отложено заради бурния вятър във френския курорт.", "date": "2019.12.15", "title": "Алберт Попов със силен първи манш във Вал д' Изер"}
{"url": "https://www.standartnews.com/sport/ludogorets-provada-as-v-turtsiya-409223.html", "text": "Джоди Лукоки вече е сигурен за Трабзонспор. Това така твърди турското издание Fanatik. Асът на \"орлите\" се е разбрал на 99% за турския гранд, като остават дребни детайли за уточняване. Подробности за финансовите детайли обаче не се съобщават.  За периода си в Разград Джоди изигра 151 мача, в които има 29 гола и 20 асистенции.", "date": "2019.12.15", "title": "Лудогорец продава ас в Турция"}
{"url": "https://standartnews.com/sport/kavani-pred-napuskane-na-pszh-409219.html", "text": "Нападателят на Пари Сен Жермен (ПСЖ) - Едисон Кавани няма да участва в предстоящия мач от френското първенство по футбол срещу Сент Етиен. Това допълнително засилва информациите, че двете страни ще се разделят още през зимния трансферен прозорец. Според официалния уебсайт на парижани Идриса Гей, Преснел Кимпембе, Андер Ерера, Юлиан Дракслер, Ерик Максим Чупо-Мотинг също отпадат за предстоящата среща. В същото време пропусналите мача от Шампионската лига срещу Галатасарай (5:0), Ангел Ди Мария, Тома Мюние и Колин Дагба се завръщат в групата.", "date": "2019.12.15", "title": "Кавани пред напускане на ПСЖ"}
{"url": "https://www.standartnews.com/sport/botev-pd-udari-vitosha-s-bizhu-na-nedelev-409243.html", "text": "Ботев Пловдив удари Витоша с 2:0 в Бистрица и постигна седма поредна победа във всички турнири. За кой ли път, в герой за \"канарите\" се превърна Тодор Неделев. Асът на пловдивчани вкара прекрасен гол 30 секунди след началото на втората част, а в 81-ата минута той изработи второто попадение дело на Фернандо Виана. \"Канарите\" завършват годината на осмо място с 28 точки, колкото имат седмият Арда и деветият Берое. Витоша пък е твърдо на последно място, като \"тигрите\" все още нямат победа от началото на сезона (20 кръга) с едва 5 точки.", "date": "2019.12.15", "title": "Ботев Пд удари Витоша с бижу на Неделев"}
{"url": "https://www.standartnews.com/sport/ksen-gol-spasi-slaviya-sreshchu-ludogorets-409268.html", "text": "Славия и Лудогорец завършиха 1:1 на стадиона на \"белите\" в квартал \"Овча купел\" в двубой от 20-и кръг на Първа лига. Лудогорец водеше с 1:0 почти до края, но \"белите\" успяха да изравнят с попадение в допълнителното време. Това бе и последният двубой от първенството за 2019 г. Резултатът бе открит в 22-ата минута от 23-годишния конгоанец Мавис Чибота, който вкара красив гол с глава от трудна позиция. Автор на асистенцията стана Жоржиньо, който след десетина минути получи контузия и бе заменен от Станислав Манолев. В 34-ата минута Якуб Швиерчок се озова очи в очи с вратаря на \"белите\" Антониос Стергиакис, но стреля покрай вратата. Повече опасности пред една от двете врати до края на полувремето липсваха. Лудогорец пропусна още една възможност да увеличи преднината си в 52-ата минута, когато след центриране от ъглов удар Козмин Моци стреля към опразнената от Стергиакис врата, но Андреа Христов бе на точното място и от голлинията изчисти топката, предотвратявайки сигурен гол. В 68-ата минута Швиерчок се озова на добра позиция, но атаката на разградчани бе спряна заради засада, каквато на телевизионните повторения се видя, че няма. До края домакините не успяваха да създадат опасности пред вратата на шампионите, но не се предадоха и стигнаха до изравнителен гол в последния възможен момент. Точен за Славия бе Димитър Велковски в 94-ата минута. Лудогорец ще зимува на върха с актив от 48 точки, пет повече от най-близкия си преследвач Левски. фото БГНЕС", "date": "2019.12.15", "title": "Късен гол спаси Славия срещу Лудогорец"}
{"url": "https://standartnews.com/sport/ludogorets-provada-as-v-turtsiya-409223.html", "text": "Джоди Лукоки вече е сигурен за Трабзонспор. Това така твърди турското издание Fanatik. Асът на \"орлите\" се е разбрал на 99% за турския гранд, като остават дребни детайли за уточняване. Подробности за финансовите детайли обаче не се съобщават.  За периода си в Разград Джоди изигра 151 мача, в които има 29 гола и 20 асистенции.", "date": "2019.12.15", "title": "Лудогорец продава ас в Турция"}
{"url": "https://standartnews.com/sport/albert-popov-s-furor-na-slaloma-vv-val-dizer-409242.html", "text": "", "date": "2019.12.15", "title": "Алберт Попов с фурор на слалома във Вал Д'Изер"}
{"url": "https://www.standartnews.com/sport/levski-udrzha-vtoroto-myasto-409251.html", "text": "Локомотив (Пловдив) и Левски завършиха при резултат 0:0 в голямото дерби на последния 20-ти кръг на есенния дял на efbet Лига. Това беше и последният мач в професионалната кариера на Георги Илиев, с номер 461. Така \"сините\" ис гарантираха посрещане на Нова година на втората позиция, а Локо остава трети. Двата отбора не успяха да постигнат голям превес в срещата, като шансовете бяха изключително малко и за двата тима. Домакините трябваше да доиграят последните 30 минути от срещата с човек по-малко след абсурдният червен картон на Ален Ожболт в средата на втората част. Срещата започна с хубав жест в чест на последния двубой на Георги Илиев в професионалния футбол. Халфът Георги Илиев си взе сбогом с любимата игра, след като се появи за последен, 461-и път на терена в родния елит. Признание получи и главният съдия Станислав Тодоров, който проведе последния си 250-ти мач. ", "date": "2019.12.15", "title": "Левски удържа второто място"}
{"url": "https://standartnews.com/sport/levski-udrzha-vtoroto-myasto-409251.html", "text": "Локомотив (Пловдив) и Левски завършиха при резултат 0:0 в голямото дерби на последния 20-ти кръг на есенния дял на efbet Лига. Това беше и последният мач в професионалната кариера на Георги Илиев, с номер 461. Така \"сините\" ис гарантираха посрещане на Нова година на втората позиция, а Локо остава трети. Двата отбора не успяха да постигнат голям превес в срещата, като шансовете бяха изключително малко и за двата тима. Домакините трябваше да доиграят последните 30 минути от срещата с човек по-малко след абсурдният червен картон на Ален Ожболт в средата на втората част. Срещата започна с хубав жест в чест на последния двубой на Георги Илиев в професионалния футбол. Халфът Георги Илиев си взе сбогом с любимата игра, след като се появи за последен, 461-и път на терена в родния елит. Признание получи и главният съдия Станислав Тодоров, който проведе последния си 250-ти мач. ", "date": "2019.12.15", "title": "Левски удържа второто място"}
{"url": "https://standartnews.com/sport/botev-pd-udari-vitosha-s-bizhu-na-nedelev-409243.html", "text": "Ботев Пловдив удари Витоша с 2:0 в Бистрица и постигна седма поредна победа във всички турнири. За кой ли път, в герой за \"канарите\" се превърна Тодор Неделев. Асът на пловдивчани вкара прекрасен гол 30 секунди след началото на втората част, а в 81-ата минута той изработи второто попадение дело на Фернандо Виана. \"Канарите\" завършват годината на осмо място с 28 точки, колкото имат седмият Арда и деветият Берое. Витоша пък е твърдо на последно място, като \"тигрите\" все още нямат победа от началото на сезона (20 кръга) с едва 5 точки.", "date": "2019.12.15", "title": "Ботев Пд удари Витоша с бижу на Неделев"}
{"url": "https://standartnews.com/svyat/moskva-posreshcha-rekordno-toplo-vreme-409193.html", "text": "Москва е на път да счупи своите климатични рекорди, след като през следващата седмица се очаква необичайно топло време за първи път от 133 години, съобщава сайтът Meteovesti. Средната температура на въздуха през втората половина на декември е плюс 0,6 градуса, което е повече от пет градуса по-високо от средната норма за сезона. \"Подобна тенденция ще продължи и през тази седмица. Ще бъде отново облачно, валежите все още са главно под формата на дъждове. В началото на седмицата жителите на региона ще имат почти нулева температура през нощта, през деня ще бъде около плюс един - плюс три градуса\", се казва в съобщението на синоптиците. Според тях затоплянето ще продължи. \"В четвъртък-петък е възможно да се актуализират с нов рекорд и данните за максималната дневна температура на въздуха. За тези дни те са плюс 5,3 градуса\". Рекордът за най-топло време през декември в Москва е поставен през 1886 г. За Рождество, обаче, синоптиците предричат валежи от сняг.", "date": "2019.12.15", "title": "Москва посреща рекордно топло време"}
{"url": "https://standartnews.com/sport/ksen-gol-spasi-slaviya-sreshchu-ludogorets-409268.html", "text": "Славия и Лудогорец завършиха 1:1 на стадиона на \"белите\" в квартал \"Овча купел\" в двубой от 20-и кръг на Първа лига. Лудогорец водеше с 1:0 почти до края, но \"белите\" успяха да изравнят с попадение в допълнителното време. Това бе и последният двубой от първенството за 2019 г. Резултатът бе открит в 22-ата минута от 23-годишния конгоанец Мавис Чибота, който вкара красив гол с глава от трудна позиция. Автор на асистенцията стана Жоржиньо, който след десетина минути получи контузия и бе заменен от Станислав Манолев. В 34-ата минута Якуб Швиерчок се озова очи в очи с вратаря на \"белите\" Антониос Стергиакис, но стреля покрай вратата. Повече опасности пред една от двете врати до края на полувремето липсваха. Лудогорец пропусна още една възможност да увеличи преднината си в 52-ата минута, когато след центриране от ъглов удар Козмин Моци стреля към опразнената от Стергиакис врата, но Андреа Христов бе на точното място и от голлинията изчисти топката, предотвратявайки сигурен гол. В 68-ата минута Швиерчок се озова на добра позиция, но атаката на разградчани бе спряна заради засада, каквато на телевизионните повторения се видя, че няма. До края домакините не успяваха да създадат опасности пред вратата на шампионите, но не се предадоха и стигнаха до изравнителен гол в последния възможен момент. Точен за Славия бе Димитър Велковски в 94-ата минута. Лудогорец ще зимува на върха с актив от 48 точки, пет повече от най-близкия си преследвач Левски. фото БГНЕС", "date": "2019.12.15", "title": "Късен гол спаси Славия срещу Лудогорец"}
{"url": "https://standartnews.com/svyat/desetki-khilyadi-sardini-prevzekha-rim-409199.html", "text": "Най-малко 35 000 \"Сардини\" - както се наричат привържениците на създаденото преди месец антифашистко движение - се стекоха снощи на един от големите площади в Рим, за да отхвърлят крайната десница и нейните идеи, предаде Франс прес. За участие в акцията се бяха записали 100 000 души във Фейсбук. Протестното движение, нарекло се Сардините, се появи преди месец в Болоня, когато протест, организиран от четирима никому непознати до този момент хора, изненадващо привлече 15 000 души, които разкритикуваха езика на омразата и на разделението на Матео Салвини, бивш италиански вицепремиер и настоящ лидер на крайно дясната Лига. Оттогава бяха организирани десетина протеста, участниците в които пееха прочутата песен от времето на антифашистката съпротивата \"Бела чао\". Общо около 300 000 души се включиха в митингите на Сардините в Милано, Флоренция, Неапол или Палермо. Протестиращите представиха своите искания към политиците, по-специално министрите да правят изявления единствено по институционен път - прозрачен намек за честите преки предавания на Матео Салвини във Фейсбук. Движението настоява също така законодателите да приравнят словесното насилие с физическото. Множеството пя както \"Бела чао\", така и националния химн. После с благоговение и плам изслуша четенето на подбрани цитати от конституцията. Сред Сардините има младежи и хора от третата възраст, дошли пеш, с велосипеди или с инвалидни колички. Всички проявяват кой от кой по-голямо въображение - някои носят гигантски оцветени хартиени сардини, други - сардини на шиш, а трети - медузи.", "date": "2019.12.15", "title": "Десетки хиляди Сардини превзеха Рим"}
{"url": "https://standartnews.com/svyat/dyado-koleda-ne-mozhe-da-obikoli-frantsiya-409195.html", "text": "Десети ден продължиха вчера протестите срещу пенсионната реформа на правителството във Франция. Транспортът остава силно засегнат. Движи се един на всеки четири високоскоростни влака и три от всеки десет регионални. Стачката поставя под въпрос пътуванията за коледните празници в края на годината, тъй като са нужни дни за нормализиране на трафика. Франция не помни стачка, опорочила коледните празници от 1986 г., когато влаковете спряха в цялата страна чак до 14 януари. Премиерът Едуар Филип поиска до вторник железниците да изготвят транспортен план за Коледа, който да посочва кои влакове ще се движат за празника. Шефът на железниците призова за коледна пауза на стачката, но синдикатите веднага препратиха топката в полето на правителството. Двойно са се увеличили инцидентите с велосипеди и електрически тротинетки в градовете поради липсата на опит сред многобройните потребители, които обикновено ползват липсващия сега градски транспорт. Търговците в центъра на Париж понасят нов удар след проявите на \"жълтите жилетки\". Националната кръвна банка изпитва вече недостиг на кръв заради осуетени колективни и индивидуални дарителски акции. Сред най-отявлените противници на пенсионната реформа в полза на обща точкова система са железничари, докери и певци в Парижката опера, които сега имат право на пълна пенсия много преди законовата средна възраст от 62 години.", "date": "2019.12.15", "title": "Дядо Коледа не може да обиколи Франция"}
{"url": "https://standartnews.com/svyat/rio-de-zhaneyro-ima-plavashcha-ukrasena-elkha-409206.html", "text": "Празничният сезон беше открит в Бразилия. Пищни фойерверки и пиротехническо шоу грейна плаващата елха в Рио Де Жанейро. Десетки хиляди светещи гирлянди пресъздават усещане за истинско коледно дърво, което благодарение на новите технологии, сменя украсата си в няколко варианта. Събитието привлича хиляди туристи от цял свят. За първи път плаващо коледно дърво е ефектно осветено през 1996 година и от тогава се е превърнало във второто по значение събитие след празнуването на Нова Година на известния плаж Копа Кабана.", "date": "2019.12.15", "title": "Рио Де Жанейро има плаваща украсена елха"}
{"url": "https://standartnews.com/svyat/korbin-prizna-za-krizata-pri-opozitsiyata-409228.html", "text": "Основната фигура при лейбъристите Джереби Корбин заяви, че поема своята част от отговорността за изборите и най-лошия резултат на партията от 85 години. В отворено писмо до \"Сънди Мирър\" Корбин посочи, че изборите са били повлияни от Брекзита, от който консерваторите се възползваха, докато лейбърите се опитваха да \"обединят страната ни\". Той също така отбеляза, че срещу партията му е проведена \"свирепа кампания за размазване и страх\" \"Трудът е най-голямата сила за прогресивните промени, които тази страна е познавала досега, и въпреки че това не беше нашият момент, нашето време отново ще дойде под ново ръководство\", заключава Корбин в писмото.", "date": "2019.12.15", "title": "Корбин призна за кризата при опозицията"}
{"url": "https://standartnews.com/svyat/greta-tunberg-dade-zaden-vze-da-se-izvinyava-409200.html", "text": "Климатичната активистка Грета Тунберг се извини за свое изказване. Тя заяви, че политиците трябва да бъдат \"изправени до стената\". Думите й бяха изтълкувани като призив към насилие. 16-годишната шведска ученичка използва израза в реч пред млади активисти в италианския град Торино в петък. По-късно Тунберг заяви, че е превела буквално израза от шведски, а в Швеция изразът означава да поставиш някого натясно с трудни въпроси. Някои десни гласове в социалните медии обаче интерпретираха думите й като призив за насилиие срещу политици. \"Така става, когато импровизираш речи на друг език, но разбира се, аз се извинявам, ако някой е разбрал това погрешно\", написа Тунберг в Twitter. Пред младежите в Торино тя заяви, че световните лидери се опитват да избягат от отговорностите си в борбата с климатичните промени. \"Трябва да се погрижим да не успеят да го направят. Ще се погрижим да ги изправим до стената и да ги принудим да си свършат работата и да защитят нашето бъдеще\", каза тя. В туит Тунберг обясни, че тя и младежкото движение, което е вдъхновила, са против всяка форма на насилие. \"Това се подразбира от само себе си, но аз все пак ще го кажа\", написа тя.", "date": "2019.12.15", "title": "Грета Тунберг даде заден, взе да се извинява"}
{"url": "https://standartnews.com/svyat/moshchno-zemetresenie-udari-filipinite-409208.html", "text": "Земетресение с магнитуд 6,9 разтърси Филипините, предадоха световните агенции, като се позоваха на американския Геофизичен институт, пише БТА. Епицентърът на труса е бил на 56 километра югозападно от град Давао, на дълбочина от 53 километра. Няма данни за разрушения и материални щети към този момент. Не е издадено и предупреждение за цунами.", "date": "2019.12.15", "title": "Мощно земетресение удари Филипините"}
{"url": "https://standartnews.com/svyat/pone-chetiri-zhertvi-na-zemetresenieto-vv-filipinite-409239.html", "text": "Най-малко четири са жертвите на силното земетресение във Филипините, предаде ДПА. Сред тях е и момиченце на 6 години, което е загинало при рухването на стена в град Матанао. Земетресението с магнитуд 6,8 разтърси Филипините по-рано днес, припомня Ройтерс. Първоначално беше обявено, че то е с магнитуд 6,9, но после той беше понижен на 6,8. Епицентърът на труса е бил на 9 километра северозападно от град Матанао, който е на 987 километра южно от столицата Манила, допълва ДПА. Триетажен супермаркет е рухнал в град Падада. Там са убити най-малко трима души, а продължава издирването на затрупани хора. От отломките на сградата са извадени живи досега. В град Магсайсай, където трусът също е бил усетен много силно, са ранени най-малко 14 души.", "date": "2019.12.15", "title": "Поне четири жертви на земетресението във Филипините"}
{"url": "https://standartnews.com/svyat/robotite-shche-ni-pazaruvat-ot-magazina-409229.html", "text": "Първият робот за превоз на малки товари ,нaпpимep пoĸyпĸи oт xpaнитeлния мaгaзин, вeчe e нa пaзapa. И пoтpeбитeлитe мoгaт диpeĸтнo дa ce cдoбият c нeгo зa идвaщия пpaзничeн ceзoн, пишaт aвтopитe нa Аѕѕосіаtеd Рrеѕѕ. Kaтo цялo идeятa изглeждa интepecнa. Koлĸo дyши oбaчe биxa ce cдoбили c пoдoбнa тexнoлoгия и имa ли тя бъдeщe нa пaзapa? Kopпopaтивни гигaнти ĸaтo Аmаzоn, FеdЕх и Fоrd вeчe пpoвeждaт eĸcпepимeнти - тe изпpaщaт пopъчaнитe apтиĸyли c poбoти, ĸoитo идвaт дo пpaгa нa дoмoвeтe нa пoтpeбитeлитe. Hoвият poбoт зa пpeнoc нa пo-мaлĸи пoĸyпĸи e дeлo нa итaлиaнcĸaтa ĸoмпaния Ріаggіо, ĸoятo пpoизвeждa и ĸyлтoвитe cĸyтepи Vеѕра. Роботът струва 3 250 долара и тежи 23 килограма.Poбoтът e ĸpъcтeн Gіtа (ЈЕЕ-tаh) нa итaлиaнcĸaтa дyмa зa ĸpaтĸa и пpиятнa eĸcĸypзия. Cъздaтeлитe нa джaджaтa изпoлзвaт тoвa имe, имaйĸи пpeдвид ĸoлĸo пpиятнa мoжe дa бъдe eĸcĸypзиятa ни дo мaгaзинa зa xpaнитeлни пpoдyĸти нaпpимep, вмecтo вceĸи път дa нocим тeжĸи тopби. Poбoтът пpocтo cлeдвa coбcтвeниĸa cи нeoтлъчнo, a пaзapyвaнeтo cтaвa пpocтo paзxoдĸa.", "date": "2019.12.15", "title": "Роботите ще ни пазаруват от магазина"}
{"url": "https://standartnews.com/svyat/eto-go-antipoda-na-greta-tunberg-409253.html", "text": " Екоактивистката Грета Тунберг вече има свой антипод в лицето на нейна сънародничка и връстничка. Изабела Ярванди е момичето, което си спечели прозвището \"анти-Грета\". Тя изповядва коренно различни ценности и отправя други послания към света. Момичето е отявлен противник на либералната миграционна политика на Швеция. Родният ѝ град Гьотеборг е един от центровете за мигранти и Изабела от малка е свидетел на тяхното неприемливо и неуважително поведение. \r\n \r\nИзабела е от смесено семейство – баща ѝ е иранец, а майка ѝ е шведка. \r\n \r\nСпоред Изабела мултикултурализмът е едно от най-страшните явления, които Швеция е допуснала да се случи, а управляващите водят страната към гибел, съобщава Bulgaria ON AIR. \r\n \r\nМомичето придобива известност с публичните си речи, които изнася в много шведски градове. Изабела се противопоставя и на новата вълна на феминизма и пропагандата на гей общността. \r\n \r\nПрочети още на:  \r\n \r\n ", "date": "2019.12.15", "title": "Изабела - антиподът на Грета Тунберг"}
{"url": "https://standartnews.com/svyat/amerikanska-raketa-zaplashva-ruskata-vzdushna-otbrana-409266.html", "text": "Ракета \"земя-земя\" Precision Strike Missile (PrSM), разработвана от корпорацията \"Локхийд Мартин\" за военновъздушните и военноморските сили на САЩ може да преодолее руската система за противовъздушна отбрана. Това съобщи пред изданието Breaking Defense американският генерал Джон Рафърт, цитиран РИА Новости. По думите му, на европейския театър на бойните действия ракетата ще бъде използвана на първо време като контрамярка на руската система на ПВО. При това в Тихия океан тя трябва да противодейства на китайските бойни кораби. Военният подчерта, че разработката трябва да замени тактическата ракетна система ATACMS. Размерът на тази ракета ще е по-малък от предишните, което ще позволи да се поместват повече заряди на установката. Изданието съобщава, че успешното изпитание на PrSM е проведено на полигона Уайт Сенд в Ню Мексико на 10 декември. Ракетата е преодяла приблизително 240 километра и е поразила всички цели. Precision Strike Missile може да бъде въведена на въоръжение през 2023 году. Планира се след две години да бъде обновена с оборудване на функцията за проследяване на движещи се цели в зависимост от тяхното радиоизлъчване.", "date": "2019.12.15", "title": "US-ракета заплашва руската противовъздушна отбрана"}
{"url": "https://standartnews.com/svyat/pregovorite-za-klimata-bez-klyuchovo-reshenie-409250.html", "text": "Проточилите се международни преговори за климата приключиха днес, като преговарящите отложиха за следващата година ключово решение за това как да бъдат регулирани глобалните пазари за въглеродни емисии, съобщава \"Асошиейтед прес\". След двуседмични преговори в Мадрид за справяне с глобалното затопляне, делегати от почти 200 страни приеха декларации, призоваващи за по-голяма амбиция в намаляването на затоплящите планетата парникови газове и за подпомагане на бедните страни, които страдат от последиците от климатичните промени. Пазарите на въглеродни емисии поставят цена на емисиите на въглероден диоксид (CO2), който е основният парников газ, и позволяват на страните да търгуват разрешения за емисии, които могат да бъдат постоянно намалявани - насърчавайки използването на технологии с ниски емисии. Преговорите бяха придружени понякога от гневни протести от местни и природозащитни групи както вътре, така и извън мястото, където се проведе срещата в Мадрид. Демонстрациите отразяват нарастващата неудовлетвореност, особено сред младите хора, от бавните темпове на усилията на правителствата за ограничаване на климатичните промени.", "date": "2019.12.15", "title": "Преговорите за климата без ключово решение"}
