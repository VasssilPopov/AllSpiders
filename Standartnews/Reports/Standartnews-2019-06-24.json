{"url": "https://standartnews.com/biznes/banka-dsk-s-vazhno-sobshchenie-za-danni-na-klienti-395499.html", "text": "Банка ДСК публикува важно съобщение, касаещо данни на нейни клиенти. От кредитната институция съобщиха, че български гражданин, който в миналото е осъден и лежал в затвора по обвинение за банков обир, е информирал банката, че притежава база данни, съдържаща клиентски данни от банката. На база на тази информация банката е назначила вътрешно разследване, по време на което е било установено, че не e имало успешна дигитална атака срещу информационните системи на банката. Във връзка с това, ако лице притежава такива данни, те могат да се получат само и единствено по друг, но също така незаконен начин с неправомерно действие във вреда на банката. Банка ДСК е уведомила Комисията за защита на личните данни по случая и е подала доклад до съдебните органи.  ", "date": "2019.06.23", "title": "Банка ДСК с важно съобщение за данни на клиенти"}
{"url": "https://standartnews.com/regionalni/v-plovdiv-mestyat-kontserta-na-tom-dzhouns-395520.html", "text": "В Пловдив: Местят концерта на Том Джоунс Заради очакваните проливни дъждове на 24 юни в Пловдив концертът на музикалната легенда Том Джоунс ще бъде преместен от Античния театър в зала „Сила“, съобщиха организаторите. В ранния следобед и вечерта се очакват проливни валежи – около 20 литра на квадратен метър, с голяма вероятност за гръмотевични бури. Поради тази причина, с цел осигуряване на максимален комфорт на зрителите, артиста и запазване на техниката, концертът ще бъде преместен на закрито. Капацитетът на залата отговаря точно на този на Античния театър – 3000 седящи места. Схемата на секторите и разпределението по ценови категории ще бъде идентично на първоначалната локация. Всички закупени билети ще важат без презаверка. За да имат възможност всички зрители да се придвижат своевременно до зала „Сила“, концертът ще започне малко по-късно – около 21 часа. Няма да има подгряващи изпълнители. Все още ограничено количество билети от първите две ценови категории могат да бъдат закупени от касата на залата и в мрежата на Ивентим.", "date": "2019.06.23", "title": "В Пловдив: Местят концерта на Том Джоунс"}
{"url": "https://www.standartnews.com/sport/khubchev-debyutira-nachelo-na-levski-395526.html", "text": "Левски загуби с 0:1 от бразилския Ред Бул първата си предсезонна контрола. Мачът се игра пред около 50 привърженици на Левски в австрийското градче Ангерберг. През първата част на двубоя Левски имаше преимущество през по-голямата част от времето, но бразилския тим се прибра на почивка с гол преднина. Първият удар по посока на вратите бе на сметката на „сините“ – в 10-та минута Юруков стреля от границата на наказателното поле, но топката премина встрани от левия стълб на вратата на Ред Бул. Десет минути по-късно Мариани влезе отляво в наказателното поле, шутира силно, но топката премина отново встрани от вратата на Деймисон. Ред Бул откри резултата с първия си удар към вратата на „сините“. В 26-та минута Бруно Тубарао шутира силно от границата на наказателното поле и намери горния десен ъгъл на вратата на Левски. Само три минути по-късно Станислав Иванов се измъкна отдясно, влезе в наказателното поле и шутира, но вратарят на бразилците изби в корнер. До края на първата част играчите на Петър Хубчев се настаниха в половината на Ред Бул, но не успяха да стигнат до възможност за гол. В началото на второто полувреме старши треньорът на Левски извърши две смени – голмайсторът на Първа професионална лига Станислав Костов замени Мартин Детелинов Петков, а Атанас Кабов влезе на мястото на Станислав Иванов. Играчите на Ред Бул пробваха на два пъти от далечна дистанция да застрашат Николай Михайлов, но вратарят на „сините“ отрази ударите им. В 61-та минута Миланов центрира отдясно, Костов овладя на гърди и продължи към Мариани, който обаче шутира встрани от целта. В 71-та минута Юруков бе повален пред наказателното поле на Ред Бул, зад топката застана Живко Миланов, но ударът му премина на сантиметри от дясната сглобка на вратата на бразилците. Десет минути преди края на мача Деян Иванов замени Янис Каргас, а Ивайло Найденов влезе ня мястото на Атанас Кабов. В 82-та минута нападател на бразилците излезе сам срещу Михайлов, но стражът демонстрира спокойствие и отрази удара му. Минута след това Франко Мазурек замени Илия Юруков. В последната минута на срещата играчите на Петър Хубчев организираха много добра атака. Мазурек подаде от централния кръг наляво към Горанов, той центрира от самата аутлиния, топката стигна до Ивайло Найденов на далечната греда, той стреля с глава, но вратаря на Ред Бул спаси. Следващата контрола на Левски е на 25 юни срещу руския шампион Зенит. Мачът е от 19.00 часа и ще се играе в Куфщайн. Николай Михайлов, 20. Живко Миланов, 19. Янис Каргас (77 – 39. Деян Иванов), 22. Нуно Рейш, 4. Иван Горанов, 23. Хали Тиам, 77. Илия Юруков (83 – 10. Франко Мазурек), 8. Давиде Мариани, 99. Станислав Иванов (51 – 93. Атанас Кабов) (79 – 6. Ивайло Найденов) 79. Мартин Д. Петков (49 – 29. Станислав Костов), 7. Паулиньо Деймисон, 2. Лукас Рамон, 3. Лео Ортиз, 8. Уилиан Кореа, 9. Матеус Пейшото, 14. Бараляс, 20. Бруно Тубарао, 23. Раян, 25. Тиаго Рибейро, 27. Уесли, 36. Едимар Старши треньор: Заго Голмайстор: 0:1 Бруно Тубарао (26);", "date": "2019.06.23", "title": "Хубчев дебютира начело на Левски"}
{"url": "https://standartnews.com/svyat/v-praga-250-000-protestirashchi-iskat-ostavkata-na-babish-395519.html", "text": "Недоволството срещу премиера ескалира още през април, когато полицията предложи да му бъде предявено официално обвинение за измама при получаване на евросубсидии от негови компании преди десетина години. Протестиращите настояват за оставката на Бабиш заради корупция и облагодетелстване от евросубсидии. Чешкият премиер е категоричен, че няма да се оттегли. Статистиката, която използва в своя защита, е, че откакто е на власт, значително е намаляла безработицата, има растеж на икономиката, а пенсиите са нараснали. 64-годишният милиардер и основател на популистката партия АНО категорично отрече твърденията за измама. Ден по-късно назначи нов министър на правосъдието, с което още повече разгневи недоволните от управлението му. Бабиш е обект на одит и от Европейската комисия. Според предварителните резултати премиерът е в конфликт на интереси. Бенджамин Рол, организатор на протеста, казва: „Срамно е, че сме в подобна политическа ситуация, че нещо подобно може да се случи. Но в същото време съм щастлив, че гражданското общество се мобилизира.“ Протести ще има и следващата седмица, а в следващите дни в парламента ще се глусава вот на недоверие срещу правителството. Откакто е в политиката, прякорът на Бабиш е Чешкия Доналд Тръмп. Състоянието му се оценява на 3,8 милиарда евро, което го нарежда на второ място в списъка на най-заможните чехи.", "date": "2019.06.23", "title": "В Прага: 250 000 протестиращи искат оставката на Бабиш"}
{"url": "https://standartnews.com/biznes/60-000-mertsedesa-shche-bdat-iztegleni-ot-pazara-395464.html", "text": "Властите в Германия наредиха на автомобилния производител Даймлер да изтегли 60 хиляди автомобила Mercedes-Benz GLK 220 CDI, съобщи Bild. Федералната автомобилна администрация поиска да бъдат изтеглени автомобилите \"поради неприемливо оборудване\", което позволява манипулиране на показателите на системата за вредни емисии. Концернът отрича обвиненията и възнамерява да прибегне до правни мерки. Съобщава се, че първоначалният преглед ще засегне около 60 хиляди автомобила в Германия, но Администрацията ще провери и други модели на концерна. Даймлер е един от най-големите автомобилни производители в света. Компанията е създадена през 1883 година, а през 1998-ма беше преименува в Даймлер-Крайслер в резултат на сливане с американската автомобилна корпорация Крайслер. През 2007 година автомобилният гигант отново се преименува на Даймлер.", "date": "2019.06.23", "title": "60 000 мерцедеса ще бъдат изтеглени от пазара"}
{"url": "https://standartnews.com/svyat/trmp-se-obyasni-na-kim-chen-un-v-novo-pismo-395476.html", "text": "Ким Чен-ун е получил лично писмо от президента на САЩ Доналд Тръмп, предадоха агенциите, като се позоваха на съобщение на КЦТА. Съдържанието на писмото до севернокорейския лидер не беше разкрито, но след като се запознал с него, Ким го определил като \"отлично\", посочи Корейската централна телеграфна агенция (КЦТА). \"Оценявайки умението да прави политическа преценка и извънредната смелост на президента Тръмп, Ким Чен-ун заяви, че ще помисли сериозно върху интересното съдържание (на писмото)\", се допълва в съобщението. Откакто през февруари срещата между Ким и Тръмп в Ханой завърши без резултат, преговорите за севернокорейските ядрени оръжия навлязоха в застой, а напрежението в отношенията между двете страни се повишава. Вашингтон иска Пхенян да се откаже от ядрените си оръжия, докато Северна Корея иска да бъдат отменени международните санкции срещу нея.", "date": "2019.06.23", "title": "Тръмп се обясни на Ким Чен-ун в ново писмо"}
{"url": "https://standartnews.com/biznes/kitayskite-turisti-u-nas-se-udvoyavat-vsyaka-godina-395496.html", "text": "Китайските туристи, които посещават България, се удвояват всяка година. Това съобщи Ту Сюесон, директор на Китайския културен център в София, в предаването „В развитие“ по Bloomberg TV Bulgaria, цитирано от investor.bg. Според него интересът към страната ни се увеличава заради морето и планините, които дават възможност да се отиде на подходящо място през всеки сезон. „От гледна точка на туризъм процесът е двустранен – трябва повече китайци да посещават България и обратното“, каза Ту Сюесон . Той коментира тенденциите в Китай по отношение на културата на страната. „Характерно за китайската култура е, че тя не само продължава своето направление, но и приема чужди идеи“. Според него много китайски традиции вече са възприети в Европа. „Основното съдържание, заложено в китайската култура, е стремеж към красотата и добротата. Той е заложен и у всички хора, затова влиянието ѝ ще продължава да се разраства“. Все пак най-добрият начин да се опознае дадена култура е като се посети нейната страна, подчерта Сюесон.", "date": "2019.06.23", "title": "Китайските туристи у нас се удвояват всяка година"}
{"url": "https://standartnews.com/svyat/amerikanski-khakeri-udarili-iran-395461.html", "text": "САЩ са извършили кибератаки срещу иранските системи за контрол на ракети и шпионската мрежа тази седмица, след като Техеран свали американски разузнавателен дрон, съобщиха американски медии. Американският президент Доналд Тръмп нареди в отговор въздушен удар срещу Иран, но след това го отмени, като каза, че отговорът няма да бъде \"пропорционален\" и вместо това обеща нови санкции за страната. Но след свалянето на безпилотния самолет, Тръмп разрешил тайно кибер-командването на САЩ да извърши ответна кибератака срещу Иран, съобщава Вашингтон поуст, цитиран от БГНЕС. Атаката е засегнала компютри, използвани за контрол на ракети и изстрелване на ракети, според вестника, който цитира източници, запознати с въпроса. Yahoo цитира двама бивши служители от разузнаването, които казват, че цел на САЩ е била шпионска група, отговорна за проследяването на кораби в стратегическия Ормузки проток, където Вашингтон обвинява Иран за две последни нападения на петролни танкери. Вашингтон поуст пише още, че хакерските атаки, които не причиняват жертви, са били планирани от седмици и първоначално са предложени като отговор на атаките срещу танкерите. Служители от Министерството на отбраната на САЩ отказаха да потвърдят информациите. \"Като въпрос на политика и оперативна сигурност, ние не обсъждаме операциите в кибер пространството, разузнаването и планирането\", заяви говорителката на министерството на отбраната Хедър Баб. В събота Тръмп заяви, че САЩ ще наложат \"големи\" нови санкции срещу Иран следващата седмица. Тези кибернетични атаки не са първият път, когато САЩ и Иран се изправят един срещу друг онлайн. Смята се, че вирусът Stuxnet, открит през 2010 година, е бил проектиран от Израел и САЩ, за да повреди ядрените съоръжения в Иран. Смята се, че Техеран е увеличил собствените си кибер възможностите си в контекста на усилията на САЩ да изолират Ислямската република.", "date": "2019.06.23", "title": "Американски хакери ударили Иран"}
{"url": "https://standartnews.com/sport/khubchev-debyutira-nachelo-na-levski-395526.html", "text": "Левски загуби с 0:1 от бразилския Ред Бул първата си предсезонна контрола. Мачът се игра пред около 50 привърженици на Левски в австрийското градче Ангерберг. През първата част на двубоя Левски имаше преимущество през по-голямата част от времето, но бразилския тим се прибра на почивка с гол преднина. Първият удар по посока на вратите бе на сметката на „сините“ – в 10-та минута Юруков стреля от границата на наказателното поле, но топката премина встрани от левия стълб на вратата на Ред Бул. Десет минути по-късно Мариани влезе отляво в наказателното поле, шутира силно, но топката премина отново встрани от вратата на Деймисон. Ред Бул откри резултата с първия си удар към вратата на „сините“. В 26-та минута Бруно Тубарао шутира силно от границата на наказателното поле и намери горния десен ъгъл на вратата на Левски. Само три минути по-късно Станислав Иванов се измъкна отдясно, влезе в наказателното поле и шутира, но вратарят на бразилците изби в корнер. До края на първата част играчите на Петър Хубчев се настаниха в половината на Ред Бул, но не успяха да стигнат до възможност за гол. В началото на второто полувреме старши треньорът на Левски извърши две смени – голмайсторът на Първа професионална лига Станислав Костов замени Мартин Детелинов Петков, а Атанас Кабов влезе на мястото на Станислав Иванов. Играчите на Ред Бул пробваха на два пъти от далечна дистанция да застрашат Николай Михайлов, но вратарят на „сините“ отрази ударите им. В 61-та минута Миланов центрира отдясно, Костов овладя на гърди и продължи към Мариани, който обаче шутира встрани от целта. В 71-та минута Юруков бе повален пред наказателното поле на Ред Бул, зад топката застана Живко Миланов, но ударът му премина на сантиметри от дясната сглобка на вратата на бразилците. Десет минути преди края на мача Деян Иванов замени Янис Каргас, а Ивайло Найденов влезе ня мястото на Атанас Кабов. В 82-та минута нападател на бразилците излезе сам срещу Михайлов, но стражът демонстрира спокойствие и отрази удара му. Минута след това Франко Мазурек замени Илия Юруков. В последната минута на срещата играчите на Петър Хубчев организираха много добра атака. Мазурек подаде от централния кръг наляво към Горанов, той центрира от самата аутлиния, топката стигна до Ивайло Найденов на далечната греда, той стреля с глава, но вратаря на Ред Бул спаси. Следващата контрола на Левски е на 25 юни срещу руския шампион Зенит. Мачът е от 19.00 часа и ще се играе в Куфщайн. Николай Михайлов, 20. Живко Миланов, 19. Янис Каргас (77 – 39. Деян Иванов), 22. Нуно Рейш, 4. Иван Горанов, 23. Хали Тиам, 77. Илия Юруков (83 – 10. Франко Мазурек), 8. Давиде Мариани, 99. Станислав Иванов (51 – 93. Атанас Кабов) (79 – 6. Ивайло Найденов) 79. Мартин Д. Петков (49 – 29. Станислав Костов), 7. Паулиньо Деймисон, 2. Лукас Рамон, 3. Лео Ортиз, 8. Уилиан Кореа, 9. Матеус Пейшото, 14. Бараляс, 20. Бруно Тубарао, 23. Раян, 25. Тиаго Рибейро, 27. Уесли, 36. Едимар Старши треньор: Заго Голмайстор: 0:1 Бруно Тубарао (26);", "date": "2019.06.23", "title": "Хубчев дебютира начело на Левски"}
{"url": "https://standartnews.com/svyat/yaka-zhega-v-grtsiya-preduprezhdavat-turistite-395477.html", "text": "Много вода и лека храна препоръчват за днес лекарите в Гърция, където се очаква на много места температурите да достигнат 40 градуса, предаде БНР. Медиите непрекъснато излъчват информация за покачването на температурите. Област Тесалия е в най-висок риск, според метеоролозите. Препоръчва се туристите да избягват да стоят на слънце в обедните часове и при възможност да пътуват късно вечерта. В общините отвориха специални климатизирани зали за възрастни и болни хора. С високите температури се увеличава и рискът от пожари, предупреждават огнеборците. Забранява се паленето на огън в близост до гори. Полицията налага високи глоби за нарушителите.", "date": "2019.06.23", "title": "Яка жега в Гърция, предупреждават туристите"}
{"url": "https://standartnews.com/svyat/zetyat-na-trmp-s-plan-za-50-mlrd-investitsii-v-palestina-395486.html", "text": "Зетят на Доналд Тръмп има план за десетки милиарди инвестиции в Палестина, съобщи Нова тв.  Джаред Къшнър, който освен съпруг на дъщерята на американския президент, заема и поста на негов съветник за Близкия Изток, изложи своята инвестиционна програма.  Планът се казва \"С мир към просперитет\". Той ще бъде представен официално на конференция в Бахрейн на 25 и 26 юни и предвижда инвестиции за 50 милиарда долара в инфраструктурата на Палестина и икономиките на съседните арабски държави. Планът обаче не съдържа политическо решение на блокираните преговори между израелци и палестинци. Това накара много политици и обществени фигури в арабския свят автоматично да отхвърлят предложеното от Къшнър и Тръмп. \"Според мен всичко, което казват, е лъжа. Ако съберат 50 милиарда, те ще отидат в джобовете на Джаред Къшнър. Предложените проекти ще се отлагат, а арабските страни ще бъдат разделени от интересите около тези проекти. Изглежда, че американците се опитват да ни угояват, както храниш овцата, преди да я заколиш за празника\", коментира Абас Заки, представител на Фатах. \"Разговорите в Бахрейн не са реални. Този Къшнър е търговец и новак в политиката. Всичко, което казва, вероятно не идва от него. Идва от Нетаняху. Щом Бенямин Нетаняху поиска нещо, Тръмп го превръща в реалност\", каза Зухаир Хатиб, жител на Витлеем. \"Смея се, когато го атакуват като \"Сделката на века\", защото това ще бъде \"Шансът на века\", ако имат куража да се възползват от него.\", коментира в отговор  Джаред Къшнър амбициозния план на президента Доналд Тръмп за уреждане на продължаващият десетиления наред проблем със съдбата на палестинците. Планът предвижда 179 инфраструктурни и бизнес проекти на обща стойност 50 млрд. долара за срок от 10 години. \"Ройтерс\" разпространи първите подробности, след две интервюта със зетя на американския президент и запознаване с докуменните за международния форум. Къшнър сравнява начинанието с Плана \"Маршал\" за възстановяване на Европа след Втората световна война. Разликата е, че тогава парите дойдоха от бюджета на САЩ, а сега бремето трябва да се поеме от други държави. Тръмп \"би направил голяма инвестиция в плана\", ако има добър механизъм за управлението му, казва  Къшнър, но не посочва конкретни цифри.  ", "date": "2019.06.23", "title": "Зетят на Тръмп с план за 50 млрд. в Палестина"}
{"url": "https://standartnews.com/svyat/putin-chaka-sashch-da-uzreyat-za-dialog-395506.html", "text": "\"Аз не знам, нека сами решат искат ли да развиват отношенията си с Русия, или не. Затова: Нужен е диалог – моля, заповядайте, готови сме. Не е  нужен – ние ще почакаме, докато те узреят\". С тези думи руският президент Владимир Путин коментира пред НТВ ситуацията в отношенията между двете държави. Преди това той заяви, че възможностите на неговия колега Доналд Тръмп да промени нещата са ограничени от американската политическа система. \"Виждаме, че системата е така устроена, че много неща, които Тръмп би искал да направи, не се оказват възможни. Макар че, разбира се, много зависи от политическата воля\", каза Путин. Той отбеляза, че и Русия, и САЩ имат интерес да водят диалог. Опитите за постигане на целите със сила не се увенчават с успех, смята той. \"Диалогът е необходим. Те си представят решението на едни или други въпроси по един начин, а ние - по друг. Без диалог обаче е невъзможно да се постигне консенсус. Така че щом те бъдат готови, ние с удоволствие ще развиваме тези отношения\", каза Путин по адрес на САЩ.", "date": "2019.06.23", "title": "Путин чака САЩ да узреят за диалог"}
{"url": "https://www.standartnews.com/sport/belcho-goranov-nagradi-medalisti-v-minsk-395490.html", "text": "Генералният секретар на БОК Белчо Горанов връчи медалите на призьорите в кат. 100 кг при самбистите в Европейските игри в Минск. В една от най-интересните дивизии на този спорт шампион стана грузинецът Давити Лориашвили, среброто бе за Викторс Реско от Латвия, а бронзът за молдовеца Денис Тачи и руснака Алсим Черноскулов. Горанов отличи най-добрите заедно с президента на Международната самбо федерация Василий Шестаков. \r\nФото: БОК, Костадин Андонов.", "date": "2019.06.23", "title": "Белчо Горанов награди медалисти в Минск"}
{"url": "https://standartnews.com/svyat/turtsite-izbrakha-izborite-pred-plazha-395494.html", "text": "Десетки хиляди турци са прекъснали отпуските си, за да гласуват на новите избори за кмет на Истанбул. Управляващият директор на авиокомпанията Turkish Airlines Билал Екси обяви в Twitter, че поради наплива е предложил 24 допълнителни полета. Местните медии показват снимки от въздуха на голямата автогара в квартал Есенлер, които очевидно показат задръстване на входа и изхода, предава DPA, цитирана от investor.bg. Избирателната активност в Турция обикновено е висока, но повторението на местните избори тази неделя в Истанбул попада в летните почивки, които много истанбулци прекарват с роднини или на плажовете. Жителите на Истанбул могат да гласуват само в самия град, а избирателите са около 10,5 милиона души. На изборите на 31 март около 8,8 милиона души гласуваха, което съответства на 84 процента избирателна активност. Този път социолозите очакват рекордно участие. Вотът се следи внимателно в цялата страна и в чужбина. Смята се, че това е тест за състоянието на демокрацията в Турция, която от известно време е в сериозна криза. На първите избори за кмет на 31 март изненадващо бе спечелил кандидатът на опозиционната партия CHP Екрем Имамоглу. Истанбул отдавна е център на властта за ПСР. 49-годишният Имамоглу бе спечелил с малко срещу кандидата на управляващата партия на президента Реджеп Тайип Ердоган, бившия премиер Бинали Йълдъръм. Избирателната комисия обаче анулира резултата поради предполагаеми нередности и изборите се повтарят тази неделя. За да избегне загубата на гласове поради ваканцията и отпускарския сезон, опозицията стартира кампания в отпускарските региони преди няколко седмици. С лозунги върху мотиви на пощенска картичка тя призова турците да изберат изборите вместо плажа. В западната турска провинция Чанаккале, например, се казва: „Очакват се атаки от акули на плажовете на 23 юни. Изберете в Истанбул! Не ставайте храна за акулата“. В Бодрум пък са адресирани \"скъпите граждани на Истанбул\". Съобщава им се, че всички плажове ще са затворени на 23 юни заради предупреждения за снеговалеж. Вотът е от голямо значение за Турция, тъй като градът с население от над 15 милиона души, разположен на два континента, е финансовият, търговски и културен център на страната. Около 30 процента от брутния вътрешен продукт на Турция се произвежда в Истанбул, а бюджетът на голямата истанбулска община възлиза на около 8,8 милиарда долара.  ", "date": "2019.06.23", "title": "Турците избраха изборите пред плажа"}
{"url": "https://www.standartnews.com/sport/fandkova-mozhe-tsska-sofiya-da-ima-nov-stadion-395475.html", "text": "Казусът със строежа на нов стадион на мястото на „Българска армия“ продължава. Кметът на София Йорданка Фандькова също взе отношение по горещата тема и обяви, че няма да има разширение на спортното съоръжение. \r\n„Стадионите имат своето място в градината, но в никакъв случай да не се разширяват. Постигнали сме съгласие със спортния министър да няма и един сантиметър разширение“, заяви Фандъкова през bTV. \r\nТя обаче обяви, че не е против плановете на ЦСКА за строеж на нов стадион, ако се спазват всички правила и той не излезе от чашата на сегашната \"Армия“. \r\nСкоро ще стане ясно дали ще има местен референдум дали мястото на стадионите въобще е в Борисовата градина. Има много граждани, които държат паркът да остане спокойно място. \r\nАдвокатът на ЦСКА Станислав Трендафилов обясни отново, че от клуба са готови да инвестират 30 милиона лева за планирания строеж. \r\nТой обяви, че един от собствениците на клуба - Гриша Ганчев, е готов да даде ход на промените в момента, в който му позволят да строи. Най-проблематичен е проектът за изграждането на подземен паркинг под стадиона на няколко нива. \r\nПрочети още на:  \r\n ", "date": "2019.06.23", "title": "Фандъкова: Може ЦСКА-София да има нов стадион"}
{"url": "https://standartnews.com/svyat/zaev-lichno-poema-kontrola-na-finansovoto-ministerstvo-v-skopie-395508.html", "text": "Премиерът на Северна Македония назначава петима нови министри в кабинета си и лично поема контрола над финансовото министерство, съобщи БГНЕС.  Траян Димковски е назначен за министър на земеделието, Насер Нуредини - на околната среда и планирането, Хусни Исмаили на културата, Горан Милевски става министър на местното самоуправление и Садула Дураки ще отговаря за политическата система и отношенията между отделните общности в страната. Зоран Заев лично поема контрола в Министерство на финансите, което до момента се ръководеше от Драган Тевдовски. Предложенията за промени в кабинета ще бъдат изпратени до парламента още днес. Зоран Заев благодари на досегашните министри Любчо Николовски, Асаф Адеми, Драган Тевдовски, Сухейл Фазлиу, Хазби Лика и на Зоран Шапурич. През следващата седмица ще има още промени в изпълнителната власт на Северна Македония. \"В централното управление ще има още 20 промени. Вярвам, че ще успеем да приключим този процес на промени до края на месеца. Очаквам до края на месеца да приключим и с кадровите промени в изпълнителната власт\", каза още Зоран Заев.", "date": "2019.06.23", "title": "Заев лично поема контрола на финансите в Скопие"}
{"url": "https://standartnews.com/svyat/panika-na-letishche-stansted-v-london-395513.html", "text": "Самолети на кралските военновъздушни сили „Тайфун“ бяха призовани да се намесят след съобщение за буйстващ пътник на борда на самолет на Jet2, над летище Станстед, съобщиха местните медии в събота. Маневрите на изтребителите във въздушното пространство над лондонското летище предизвикаха огромен звуков удар от преминаването на звуковата бариера, което доведе до паника сред пътниците на летището и хората, живеещи в района, пише The Express, цитирайки очевидци. Местната полиция е получила многобройни обаждания за силната експлозия, чута от оченидци и от пътници на летището. \r\nСпоред изданието, което се позовава на информация от местни служители, два изтребителя „Тайфун“ са ескортирали самолет на Jet2 до Станстед, защото на борда му имало изключително буен пътник. 25-годишна жена е арестувана на борда на полета по подозрение в две нападения и застрашаване на самолет.", "date": "2019.06.23", "title": "Паника на летище Станстед в Лондон"}
{"url": "https://www.standartnews.com/sport/ludogorets-s-prestizhna-pobeda-v-avstriya-395474.html", "text": "Шампионът Лудогорец постигна нова победа в контролите от лагера в Австрия. Тимът от Разград удари с 2:0 хегемона на Азербайджан Карабах. Преди три дни орлите отнесоха словенския Триглав с 4:0. Марселиньо откри резултата в 17-ата минута със страхотен удар от границата на наказателното поле. 2:0 направи голмайсторът в контролите до момента Димо Бакалов в 70-ата минута . Той се възползва от отлично подаване на Лукоки отдясно. Лудогорец надигра Карабах и пропусна да постихне по - изразителна победа. В мача участие не взеха Клаудио Кешерю, Вандерсон, Якуб Шверчок, Серкан Юсеин и Яцек Горалски. Следващата контрола на Лудогорец в Австрия е на 26 юни срещу Шахтьор (Донецк).", "date": "2019.06.23", "title": "Лудогорец с престижна победа в Австрия"}
{"url": "https://standartnews.com/svyat/chetirima-zaginali-v-pozhar-vv-fabrika-v-istanbul-395457.html", "text": "Най-малко четирима души бяха убити, а други шестима бяха ранени при пожар в завод в истанбулския квартал Буюкчекмежде, съобщава вестник \"Сабах\". 20 работници са останали блокирани на покрива на сградата на фабриката и са били спасени от пожарникарите, предаде БГНЕС. След потушаването на огъня в сградата са открити труповете на четирима чуждестранни граждани. Двама други работници и четирима пожарникари са настанени в болница за лечение. 15 работници, за които има подозрения, че са нелегални имигранти, са оцелели при пожара. Те са задържани и отведени за проверка и установяване на самоличността в полицията.", "date": "2019.06.23", "title": "Четирима загинали в пожар във фабрика в Истанбул"}
{"url": "https://standartnews.com/svyat/erdogan-pritesnen-zove-istanbul-da-glasuva-pravilno-395498.html", "text": "Турският президент Реджеп Тайип Ердоган заяви, че очаква жителите на Истанбул да изберат правилното решение днес, когато гласуват за кмет на най-големия град в страната. Той предрече също висока избирателна активност след като пусна бюлетина в училище в квартал Юскюдар на брега на Босфора. Той бе придружаван от съпругата си Емине, дъщеря си, внучката си и зет си Берат Албайрак. До повторните избори в мегаполиса се стигна след анулирането на резултатите от вота на 31 март, когато кандидатът на опозицията Екрем Имамоглу спечели с по малко  от 14 000 гласа. \"Вярвам, че истанбулските избиратели ще дадат най-правилното решение. След решението на Висшата избирателна комисия в рамките на 50 дни ние провеждаме нов избор. Считам, че е много полезно да дадем принос в бъдещето на Истанбул с нашия опит и динамика. Ние положихме много труд за тези избори. Разработи се програма за привличане на живеещите извън Истанбул жители на града, специално за да гласуват. Очакваме висока избирателна активност\", каза президентът. Основните претенденти за кметския пост в Истанбул - кандидатът на управляващата Партия на справедливостта и развитието (ПСР) Бинали Йълдъръм, и представителят на опозиционната Народнорепубликанска партия (НРП) Екрем Имамоглу, също гласуваха. Бившият премиер на Турция Йълдъръм упражни вота си в района Тузла, а неговият съперник Екрем Имамоглу - в Бейликдюзю, където бе районен кмет. \"От все сърце вярвам, че жителите на Истанбул ще вземат най-доброто решение\", заяви 63-годишният Йълдъръм, в тон с президента. Той се извини за допуснатите \"съзнателно или несъзнателно\" грешки. \"Днес е моментът да оставим негодуванието и да се фокусираме върху бъдещето\", призова бившият премиер и дясна ръка на Ердоган. Той, съпругата му Семиха и двамата му внуци поздравиха хората, които се бяха събрали пред избирателната секция. \"Нашият народ ще вземе днес най-доброто решение за нашата демокрация, за Истанбул и за легитимността на изборите в нашата страна в бъдеще\", каза пък Екрем Имамоглу, който смята, че властите са откраднали победата му, анулирайки резултата от вота през март:         49-годишният Имамоглу подчерта, че очаква \"много добър\" резултат, което сочат и прогнозите на социолозите, даващи му 9% преднина. Кореспондентите на турските медии съобщават навсякъде за наплив на гласоподаватели пред хилядите избирателни урни, които са разкрити в общо 39-те общини на 16-милионния мегаполис. Очакванията днес са за по-висока избирателна активност от вота на 31 март, когато около 84% от гласоподавателите отидоха до избирателните урни. Общо 10 560 963 души ще могат да упражнят правото си на глас в 31 124 избирателни секции.  Повторното гласуване за кмет на Истанбул започна в 8,00 ч. местно (и българско) време и ще приключи в 17,00 ч.  Изборите в Истанбул се разглеждат като тест за популярността на президента Ердоган на фона на икономическия спад, растящата безработица и високите цени на храните. На местните избори през полетта Ердоган загуби за първи път от 25 години контрола и над Анкара, което според наблюдатели бе наказанието на избирателите за икономическата криза и повишаващата се инфлация. Вотът е от голямо значение за Турция, тъй като мегаполисът, разположен на два континента, е финансовият, търговски и културен център на страната. Около 30% от брутния вътрешен продукт на Турция се произвежда в Истанбул, а бюджетът на голямата истанбулска община миналата година бе 8,8 милиарда долара. От 41 000 международни компании, регистрирани в Турция, 25 000 са базирани в Истанбул, което превръща града в основен притегателен център за преките чуждестранни инвестиции, отбелязва ДПА. След като партията на Ердоган загуби столицата Анкара, провал и в Истанбул неизбежно ще въодушеви опозицията да започне кампания за предсрочни парламентарни избори, коментират анализатори.", "date": "2019.06.23", "title": "Ердоган притеснен, зове Истанбул да гласува правилно"}
{"url": "https://standartnews.com/sport/ludogorets-s-prestizhna-pobeda-v-avstriya-395474.html", "text": "Шампионът Лудогорец постигна нова победа в контролите от лагера в Австрия. Тимът от Разград удари с 2:0 хегемона на Азербайджан Карабах. Преди три дни орлите отнесоха словенския Триглав с 4:0. Марселиньо откри резултата в 17-ата минута със страхотен удар от границата на наказателното поле. 2:0 направи голмайсторът в контролите до момента Димо Бакалов в 70-ата минута . Той се възползва от отлично подаване на Лукоки отдясно. Лудогорец надигра Карабах и пропусна да постихне по - изразителна победа. В мача участие не взеха Клаудио Кешерю, Вандерсон, Якуб Шверчок, Серкан Юсеин и Яцек Горалски. Следващата контрола на Лудогорец в Австрия е на 26 юни срещу Шахтьор (Донецк).", "date": "2019.06.23", "title": "Лудогорец с престижна победа в Австрия"}
{"url": "https://standartnews.com/svyat/istanbul-glasuva-vtori-pt-za-kmet-395460.html", "text": "Милиони турски избиратели гласуват днес на повторението на изборите за кмет на Истанбул. Общо 10 560 963 души ще могат да упражнят правото си на глас. Ще бъдат разкрити 31 124 избирателни секции. Гласуването ще започне в 8 ч. сутринта и ще приключи в 17 ч., обяви Висшата избирателна комисия (ВИК) на Турция. Вотът ще се състои близо три месеца след местните избори на 31 март, спечелени в Истанбул от Екрем Имамоглу от основната опозиционна Народнорепубликанска партия (НРП). Той победи с много малка разлика кандидата на управляващата Партия на справедливостта и развитието (ПСР) Бинали Йълдъръм, който е бивш премиер и близък сътрудник на президента Реджеп Тайип Ердоган. След седмици на възражения от страна на управляващата партия за резултатите от вота в Истанбул Висшата избирателна комисия анулира изборите за кмет и насрочи повторение на 23 юни. Изборите в Истанбул се разглеждат като тест за популярността на президента Ердоган. Вотът е от голямо значение за Турция, тъй като градът с население от над 15 милиона души, разположен на два континента, е финансовият, търговски и културен център на страната. Около 30 процента от брутния вътрешен продукт на Турция се произвежда в Истанбул, а бюджетът на голямата истанбулска община възлиза на около 8,8 млрд. долара. В изборите участват общо 21 кандидати, но надпреварата на практика е между Бинали Йълдъръм и Екрем Имамоглу. Освен тях за кметския пост ще се състезават Неждет Гьокчънар, кандидат на Партията на щастието, Мустафа Илкер Юджел, кандидат на Отечествената партия, и 17 независими кандидати. Според няколко социологически анкети Имамоглу води пред кандидата на управляващите Йълдъръм.", "date": "2019.06.23", "title": "Истанбул гласува втори път за кмет"}
{"url": "https://www.standartnews.com/sport/boneva-e-na-final-v-minsk-395493.html", "text": "Антоанета Бонева влезе във финала на 10 м въдушен пистолет. Решителните изстрели за определяне на шампиона са от 13.30 ч. Само една точка не достигна на рожденичката днес Мария Гроздева да влезе сред най-добрите осем. Честит рожден ден на най-титулованата българка от олимпиXски игри, спечелила пет олимпийски  медала, два от които златни.", "date": "2019.06.23", "title": "Бонева е на финал в Минск"}
{"url": "https://www.standartnews.com/sport/bok-otbelyaza-mezhdunarodniya-olimpiyski-den-395491.html", "text": "Българският олимпийски комитет по традиция отбелязва международния Олимпийски ден и Деня на българския олимпиец днес в столицата. След кратката церемония в Национална спортна академия „Васил Левски“ щафетата със символичния огън премина по софийските улици за да достигне до Националния стадион „Васил Левски“. \r\nТам огънят бе предаден в ръцете на две от най-великите спортни личности в историята на България – олимпийските шампиони Румяна Нейкова и двукратният първенец Нораир Нурикян. Сред присъстващите бяха още доц. Стоян \r\nАндонов – зам.-министър на младежта и спорта, президентът на Българска федерация баскетбол Георги Глушков, вицепрезидентът на БОК и ректор на НСА проф. Пенчо Гешев, проф. Лозан Митев, активисти от олимпийските клубове, преподаватели и др. Различни актовности ще отбележят Олимпийския ден и Деня на българския олимпиец и в други градове из страната... Спортният министър Красен Кралев поздрави всички български спортисти, треньори и деятели с празника: \"Уважаеми спортисти, треньори, ръководители и приятели на спорта, за мен е удоволствие и чест да Ви поздравя по повод Международния олимпийски ден и Деня на българския олимпиец! Всички ние се гордеем с големите успехи, постигнати от нашите спортисти при участието им на летни и зимни олимпийски игри. Нека на този празник още веднъж си спомним за блестящите победи и рекорди на българските състезатели, прославили родината ни по света. Благодаря лично на всички тях, защото те са вдъхновение и пример за подражание на младите ни надежди в спорта. България е спортна нация с богата история и силно присъствие в световното олимпийско движение. Горд съм с факта, че страната ни е една от 14-те държави, участвали в първата съвременна Олимпиада в Атина през 1896 г. Решението за нейното провеждане се взима на 23 юни 1894 г. в Париж по идея на Пиер дьо Кубертен. Тази дата е приета за Международен олимпийски ден и празник на олимпийското движение. Пожелавам на всички наши олимпийци здраве и бъдещи успехи. Вярвам, че те ще ни зарадват с нови победи още на следващите игри в Токио догодина. В момента расте изключително талантливо младо поколение български спортисти и аз съм сигурен, че те ще носят много радост и успехи на България. Честит празник!  ", "date": "2019.06.23", "title": "БОК отбеляза Международния олимпийски ден"}
{"url": "https://www.standartnews.com/sport/oshche-4-medala-za-blgariya-ot-evropeyskite-igri-395509.html", "text": "Продължава успешното представяне на българските спортисти на вторите Европейски игри в Минкс (Блр). След двата бронзови медала (Цветанова и Бонева) с които започнаха нашите от вчера и днес по обед дойдоха и нови 4. Катрин Тасева спечели първо сребро на топка в художествената гимнастика, а после и бронз на лента. До финал достигнаха джудистът и знаменосец на делегацията ни в Минск Ивайло Иванов и самбистката Мария Оряшкова. И двамата ще се борят за златото тази вечер.", "date": "2019.06.23", "title": "Още 4 медала за България от Европейските игри"}
{"url": "https://standartnews.com/sport/fandkova-mozhe-tsska-sofiya-da-ima-nov-stadion-395475.html", "text": "Казусът със строежа на нов стадион на мястото на „Българска армия“ продължава. Кметът на София Йорданка Фандькова също взе отношение по горещата тема и обяви, че няма да има разширение на спортното съоръжение. \r\n„Стадионите имат своето място в градината, но в никакъв случай да не се разширяват. Постигнали сме съгласие със спортния министър да няма и един сантиметър разширение“, заяви Фандъкова през bTV. \r\nТя обаче обяви, че не е против плановете на ЦСКА за строеж на нов стадион, ако се спазват всички правила и той не излезе от чашата на сегашната \"Армия“. \r\nСкоро ще стане ясно дали ще има местен референдум дали мястото на стадионите въобще е в Борисовата градина. Има много граждани, които държат паркът да остане спокойно място. \r\nАдвокатът на ЦСКА Станислав Трендафилов обясни отново, че от клуба са готови да инвестират 30 милиона лева за планирания строеж. \r\nТой обяви, че един от собствениците на клуба - Гриша Ганчев, е готов да даде ход на промените в момента, в който му позволят да строи. Най-проблематичен е проектът за изграждането на подземен паркинг под стадиона на няколко нива. \r\nПрочети още на:  \r\n ", "date": "2019.06.23", "title": "Фандъкова: Може ЦСКА-София да има нов стадион"}
{"url": "https://standartnews.com/sport/belcho-goranov-nagradi-medalisti-v-minsk-395490.html", "text": "Генералният секретар на БОК Белчо Горанов връчи медалите на призьорите в кат. 100 кг при самбистите в Европейските игри в Минск. В една от най-интересните дивизии на този спорт шампион стана грузинецът Давити Лориашвили, среброто бе за Викторс Реско от Латвия, а бронзът за молдовеца Денис Тачи и руснака Алсим Черноскулов. Горанов отличи най-добрите заедно с президента на Международната самбо федерация Василий Шестаков. \r\nФото: БОК, Костадин Андонов.", "date": "2019.06.23", "title": "Белчо Горанов награди медалисти в Минск"}
{"url": "https://standartnews.com/svyat/imamoglu-vodi-s-10-pecheli-vota-za-istanbul-395518.html", "text": "Кандидатът на опозицията Екрем Имамоглу е новият кмет на Истанбул, печелейки повторните избори днес с близо 54% подкрепа. Авансът му пред неговия опонент от партията на президента Реджеп Ердоган и бивш премиер Бинали Йълдъръм е над милион гласа, съобщиха медиите в южната ни съседка. Самият Йълдъръм призна поражението си и поздрави победителя. \"Желая му успех. Надявам се, че той ще служи добре на Истанбул\", заяви Йълдъръм, цитиран от АФП. \"Благодаря ти, Истанбул! Вие защитихте репутацията на демокрацията в Турция пред очите на целия свят, който гледа \", заяви Имамоглу в реч пред събралата се огромно множество негови поддръжници, часове след победата. . Новият кмет добави, че победата му в Истанбул бележи \"ново начало\" за Турция. В изявление пред телевизионниет камери 49-годишният  баща на три деца подчерта, че всъщност повторният избор е победа на демокрацията, на волята на народа на Истанбул. Имамоглу призова президента Реджеп Тайип Ердоган да работят заедно за разрешаване на тежките проблеми, пред които са изправени жителите на мегаполиса. Моето желание е да работим заедно по всички проблеми, нашите съграждани очакват работа и разрешаване на проблеми. Затова съм готов всеки момент да се срещна с вас и да обсъдим пътната карта, по която като кмет на Истанбул бих искал да работим, каза Имамоглу. Той обеща, че ще вложи всички сили за разрешаването на проблемите. Имамоглу посочи, че избирането му не е победа, а е ново начало и че ще работи с всички заедно за прогреса на мегаполиса. Занапред всичко ще бъде много хубаво, каза в заключение Имамоглу. Той беше 5 години кмет на истанбулския район Бейликдюзю. Роден е в Трабзон, край бреговете на Черно море, където е израснал в семейство на предприемачи - фамилията му притежава средно голяма строителна фирма. Победата на Имамоглу е тежък удар за президента Реджеп Ердоган, който успя да се пребори Висшата избирателна комисия да разпореди повторни избори в мегаполиса заради установени нарушения при вота през март. Тогава фаворитът на опозицията отново победи кандидата на управляващата Партия на справедливостта и развитието и бивш премиер Бинали Йълдъръм, но само с 14 000 гласа разлика. Сега обаче поражението за Йълдъръм е повече от шокиращо при близо 85 % избирателна активност.. Въпреки загубата Ердоган поздрави победителя. \"Според неофициалните резултати Екрем Имамоглу печели днешния вот за кмет на голямата община на Истанбул. И аз го поздравявам за тази победа,\" написа турският президент на страницата си в Туитър. Държавният глава изрази пожелание резултатите от вота да бъдат полезни за всички. \"Днес още веднъж бе потвърдена волята на народа. Ще продължим да вървим задружно и с обща воля към целите, които си поставихме за 2023 г. (тогава се навършват 100 г. от основаването на турската република) и занапред, както беше досега, без да отстъпваме от демокрацията, върховенството на правото, за мира и благоденствието на нашата страна\", заявява Ердоган. Общо 10 560 963 души имаха право на глас в 31 124 избирателни секции на Истанбул  Заради вота в подстъпите на най-големия град на Турция се образуваха огромни задръствания заради автобусите със завръщаши се от ваканция хора, бързащи да пуснат бюлетини. Хиляди български турци също биха път до мегаполиса, за да гласуват. Загубата на Истанбул е кошмар за Ердоган и партията му, които за първи път от 25 години бяха победени и в столицата Анкара.  Истанбул е финансовият, търговски и културен център на страната. Около 30% от брутния вътрешен продукт  се произвежда в огромния град, разположен на два континента. От 41 000 международни компании, регистрирани в Турция, 25 000 са базирани в Истанбул. Като кмет на мегаполиса самият Ердоган често повтаряше, че \"който владее Истанбул, той контролира Турция\", напомнят медиите. .  ", "date": "2019.06.23", "title": "Имамоглу спечели Истанбул, Ердоган го поздрави"}
{"url": "https://standartnews.com/sport/bok-otbelyaza-mezhdunarodniya-olimpiyski-den-395491.html", "text": "Българският олимпийски комитет по традиция отбелязва международния Олимпийски ден и Деня на българския олимпиец днес в столицата. След кратката церемония в Национална спортна академия „Васил Левски“ щафетата със символичния огън премина по софийските улици за да достигне до Националния стадион „Васил Левски“. \r\nТам огънят бе предаден в ръцете на две от най-великите спортни личности в историята на България – олимпийските шампиони Румяна Нейкова и двукратният първенец Нораир Нурикян. Сред присъстващите бяха още доц. Стоян \r\nАндонов – зам.-министър на младежта и спорта, президентът на Българска федерация баскетбол Георги Глушков, вицепрезидентът на БОК и ректор на НСА проф. Пенчо Гешев, проф. Лозан Митев, активисти от олимпийските клубове, преподаватели и др. Различни актовности ще отбележят Олимпийския ден и Деня на българския олимпиец и в други градове из страната... Спортният министър Красен Кралев поздрави всички български спортисти, треньори и деятели с празника: \"Уважаеми спортисти, треньори, ръководители и приятели на спорта, за мен е удоволствие и чест да Ви поздравя по повод Международния олимпийски ден и Деня на българския олимпиец! Всички ние се гордеем с големите успехи, постигнати от нашите спортисти при участието им на летни и зимни олимпийски игри. Нека на този празник още веднъж си спомним за блестящите победи и рекорди на българските състезатели, прославили родината ни по света. Благодаря лично на всички тях, защото те са вдъхновение и пример за подражание на младите ни надежди в спорта. България е спортна нация с богата история и силно присъствие в световното олимпийско движение. Горд съм с факта, че страната ни е една от 14-те държави, участвали в първата съвременна Олимпиада в Атина през 1896 г. Решението за нейното провеждане се взима на 23 юни 1894 г. в Париж по идея на Пиер дьо Кубертен. Тази дата е приета за Международен олимпийски ден и празник на олимпийското движение. Пожелавам на всички наши олимпийци здраве и бъдещи успехи. Вярвам, че те ще ни зарадват с нови победи още на следващите игри в Токио догодина. В момента расте изключително талантливо младо поколение български спортисти и аз съм сигурен, че те ще носят много радост и успехи на България. Честит празник!  ", "date": "2019.06.23", "title": "БОК отбеляза Международния олимпийски ден"}
{"url": "https://www.standartnews.com/sport/del-potro-pred-otkazvane-ot-tenisa-395502.html", "text": "Аржентинският тенисист Хуан Мартин дел Потро претърпя операция на дясното коляно в Барселона. 30-годишният Дел Потро счупи капачката си в сряда по време на втория сет на мача с канадеца Денис Шаповалов на турнира в Куинс. „Кулата от Тандил“, както е наричан аржентинеца, завърши срещата, като я спечели със 7:5, 6:4, но веднага след края поиска медицинска помощ и бе принуден да се откаже от надпреварата. В пост в социалните мрежи 12-ият в световната ранглиста обяви, че няма да играе до края на 2019 г., а е възможно дори това да е бил последният му официален мач в тенис кариерата. Дел Потро чупи за втори път капачката си, като предишният случай бе преди едва 8 месеца.", "date": "2019.06.23", "title": "Дел Потро пред отказване от тениса"}
{"url": "https://www.standartnews.com/sport/blgariya-s-prvo-zlato-ot-evropeyskite-igri-395522.html", "text": "Мария Оряшкова донесе първи златен медал за Бъгария от Европейските игри в Минск. Четирикратната световна шампионка по самбо спечели финала в категория до 80 килограма срещу рускинята Жанара Кусанова i 1:1. Опитната българка реализира техническа точка, която първоначално не бе зачетена, но след преразглеждане на ситуацията, съдиите зачетоха точката, която донесе златото на Оряшкова. Тя започна надпреварата трудна победа над представителката на домакините Светлана Тимошенко с 3:2 точки, а на полуфиналите се справи с украинката Алина Ковалска с 2:0. Мария ще участва в Минск и в турнира по борба в категория до 76 килограма, така че в следващите няколки дни ще трябва да свали килограми, за да влезе в категорията си.  30-годишната Оряшкова е единствената ни състезателка, която участва в два различни спорта на игрите в Минск. \r\nДо момента България има 9 медала - титла на Мария Оряшкова (самбо), сребро на джудиста Ивайло Иванов, бронз за Антоанета Бонева в стрелбата, както и на Цветелина Цветанова в самбото, а гимнастичките донесоха още 5 отличия - сребро и бронз на Катрин Тасева, както два сребърни и бронзов медал на ансамбъла. фото БОК/Костадин Андонов", "date": "2019.06.23", "title": "България с първо злато от Европейските игри"}
{"url": "https://standartnews.com/sport/vtori-medal-za-blgariya-ot-evropeyskite-igri-v-minsk-395497.html", "text": "Втори медал за България на Европейските игри в Минск. Антоанета Бонева спечели бронзовото отличие на 10 метра въздушен пистолет в спортната стрелба с 218.1 точки. Златото заслужи сръбкинята Зорана Арунович с 241.2 точки, а втора се класира олимпийската шампионка от Рио де Жанейро 2016 Анна Коракаки (Гърция) с 238.9 точки. \"Отлично представяне Тони, браво! Другата ни представителка в дисциплината Мария Гроздева, която днес е рожденичка, остана на една точка от финала. Честит рожден ден на двукратната ни олимпийска шампионка!, написа във Фейсбук спортния министър Красен Кралев", "date": "2019.06.23", "title": "Втори медал за България от Европейските игри в Минск"}
{"url": "https://www.standartnews.com/sport/dvoen-uspekh-za-mertsedes-vv-frantsiya-395524.html", "text": "Люис Хамилтън с Мерцедес продължи победния си ход за сезона, като този път нямаше нужда от наказание на съперниците. \r\nБританецът спечели по категоричен начин Гран При на Франция и увеличи още аванса си в класирането. Той водеше от старта до финала, като остави зад себе си съотборника си Валтери Ботас и Шарл Льоклер с Ферари. Победата е 4-а поред, 6-а за сезона и 79-а за Люис в кариерата му. Той вече има 187 точки, докато Ботас е със 151 и титлата започва да изглежда мираж. Финландецът обаче нямаше никакъв шанс.", "date": "2019.06.23", "title": "Двоен успех за Мерцедес във Франция"}
{"url": "https://standartnews.com/sport/del-potro-pred-otkazvane-ot-tenisa-395502.html", "text": "Аржентинският тенисист Хуан Мартин дел Потро претърпя операция на дясното коляно в Барселона. 30-годишният Дел Потро счупи капачката си в сряда по време на втория сет на мача с канадеца Денис Шаповалов на турнира в Куинс. „Кулата от Тандил“, както е наричан аржентинеца, завърши срещата, като я спечели със 7:5, 6:4, но веднага след края поиска медицинска помощ и бе принуден да се откаже от надпреварата. В пост в социалните мрежи 12-ият в световната ранглиста обяви, че няма да играе до края на 2019 г., а е възможно дори това да е бил последният му официален мач в тенис кариерата. Дел Потро чупи за втори път капачката си, като предишният случай бе преди едва 8 месеца.", "date": "2019.06.23", "title": "Дел Потро пред отказване от тениса"}
{"url": "https://www.standartnews.com/sport/federer-na-7-titli-ot-rekorda-na-konrs-395523.html", "text": "Роджър Федерер спечели за рекорден 10-ти път титлата от турнира на тревни кортове в Хале, Германия. На финала швейцарецът се наложи със 7:6 (2), 6:1 над Давид Гофен в двубой, който продължи час и 23 минути. \r\nПървият сет на срещата беше равностоен, но в самия край опитът на Федерер натежа и швейцарецът демонстрира безупречна игра в тайбрека, който спечели със 7:2 точки. \r\nОще в началото на втората част Федерер се възползва от момента и проби подаването на съперника си, след което до края на срещата не позволи на Гофен да мечтае за нещо повече от почетна загуба. \r\nТитлата е трета за Федерер през годината. По-рано той спечели надпреварите в Дубай и Маями. Общо в кариерата на Маестрото това е трофей №102. 109 има само Джими Конърс (САЩ). На 37 години и 10 месеца Маестрото става най-възрастния тенисист спечелил турнир от АТР.", "date": "2019.06.23", "title": "Федерер на 7 титли от рекорда на Конърс"}
{"url": "https://standartnews.com/sport/oshche-4-medala-za-blgariya-ot-evropeyskite-igri-395509.html", "text": "Продължава успешното представяне на българските спортисти на вторите Европейски игри в Минкс (Блр). След двата бронзови медала (Цветанова и Бонева) с които започнаха нашите от вчера и днес по обед дойдоха и нови 4. Катрин Тасева спечели първо сребро на топка в художествената гимнастика, а после и бронз на лента. До финал достигнаха джудистът и знаменосец на делегацията ни в Минск Ивайло Иванов и самбистката Мария Оряшкова. И двамата ще се борят за златото тази вечер.", "date": "2019.06.23", "title": "Още 4 медала за България от Европейските игри"}
{"url": "https://standartnews.com/sport/boneva-e-na-final-v-minsk-395493.html", "text": "Антоанета Бонева влезе във финала на 10 м въдушен пистолет. Решителните изстрели за определяне на шампиона са от 13.30 ч. Само една точка не достигна на рожденичката днес Мария Гроздева да влезе сред най-добрите осем. Честит рожден ден на най-титулованата българка от олимпиXски игри, спечелила пет олимпийски  медала, два от които златни.", "date": "2019.06.23", "title": "Бонева е на финал в Минск"}
{"url": "https://standartnews.com/sport/blgariya-s-prvo-zlato-ot-evropeyskite-igri-395522.html", "text": "Мария Оряшкова донесе първи златен медал за Бъгария от Европейските игри в Минск. Четирикратната световна шампионка по самбо спечели финала в категория до 80 килограма срещу рускинята Жанара Кусанова i 1:1. Опитната българка реализира техническа точка, която първоначално не бе зачетена, но след преразглеждане на ситуацията, съдиите зачетоха точката, която донесе златото на Оряшкова. Тя започна надпреварата трудна победа над представителката на домакините Светлана Тимошенко с 3:2 точки, а на полуфиналите се справи с украинката Алина Ковалска с 2:0. Мария ще участва в Минск и в турнира по борба в категория до 76 килограма, така че в следващите няколки дни ще трябва да свали килограми, за да влезе в категорията си.  30-годишната Оряшкова е единствената ни състезателка, която участва в два различни спорта на игрите в Минск. \r\nДо момента България има 9 медала - титла на Мария Оряшкова (самбо), сребро на джудиста Ивайло Иванов, бронз за Антоанета Бонева в стрелбата, както и на Цветелина Цветанова в самбото, а гимнастичките донесоха още 5 отличия - сребро и бронз на Катрин Тасева, както два сребърни и бронзов медал на ансамбъла. фото БОК/Костадин Андонов", "date": "2019.06.23", "title": "България с първо злато от Европейските игри"}
{"url": "https://standartnews.com/sport/dvoen-uspekh-za-mertsedes-vv-frantsiya-395524.html", "text": "Люис Хамилтън с Мерцедес продължи победния си ход за сезона, като този път нямаше нужда от наказание на съперниците. \r\nБританецът спечели по категоричен начин Гран При на Франция и увеличи още аванса си в класирането. Той водеше от старта до финала, като остави зад себе си съотборника си Валтери Ботас и Шарл Льоклер с Ферари. Победата е 4-а поред, 6-а за сезона и 79-а за Люис в кариерата му. Той вече има 187 точки, докато Ботас е със 151 и титлата започва да изглежда мираж. Финландецът обаче нямаше никакъв шанс.", "date": "2019.06.23", "title": "Двоен успех за Мерцедес във Франция"}
{"url": "https://standartnews.com/sport/federer-na-7-titli-ot-rekorda-na-konrs-395523.html", "text": "Роджър Федерер спечели за рекорден 10-ти път титлата от турнира на тревни кортове в Хале, Германия. На финала швейцарецът се наложи със 7:6 (2), 6:1 над Давид Гофен в двубой, който продължи час и 23 минути. \r\nПървият сет на срещата беше равностоен, но в самия край опитът на Федерер натежа и швейцарецът демонстрира безупречна игра в тайбрека, който спечели със 7:2 точки. \r\nОще в началото на втората част Федерер се възползва от момента и проби подаването на съперника си, след което до края на срещата не позволи на Гофен да мечтае за нещо повече от почетна загуба. \r\nТитлата е трета за Федерер през годината. По-рано той спечели надпреварите в Дубай и Маями. Общо в кариерата на Маестрото това е трофей №102. 109 има само Джими Конърс (САЩ). На 37 години и 10 месеца Маестрото става най-възрастния тенисист спечелил турнир от АТР.", "date": "2019.06.23", "title": "Федерер на 7 титли от рекорда на Конърс"}
{"url": "https://standartnews.com/regionalni/frankofoli-sbra-melomani-ot-razlichni-kraishcha-395505.html", "text": "Близо 40 хиляди ценители на музиката се стекоха в парк „Македония“ в Благоевград, за да чуят и видят любимите си изпълнители, гости на тазгодишното издание на фестивала “Francofolies. Благоевград“. Меломани от различни точки на света станаха част от единствения по рода си мащабен концерт на Балканите. Многобройната публика  беше поздравена от кмета на Благоевград д-р Атанас Камбитов. „Благодаря Ви, че сте тук, страхотни сте! Благодаря на изпълнителите, уникални са! Огромно благодаря на нашите френски партньори и приятели. И поменете едно – всичко хубаво започва от Благоевград!“, каза в приветствието си кметът Камбитов. Жерар Пон, който всяка година пристига в Благоевград за фестивала, също поздрави многохилядната публика  парк „Македония“. „Това е най-добрият фестивал на света. За мен е чест да празнувам петата годишнина с вас “, каза Жерар Пон. Тази година музикалната програма на фестивала „Francofolies” е изключително силна. Американската изпълнителка с италиански корени и ангелски глас LP буквално успя да разтърси публиката. Тя предложи на своите фенове уникално изживяване. LP има пет студийни албума зад гърба си, а турнето й с последния от тях, който излезе през 2018 - Heart To Mouth, включва участия в Америка и Европа. В първата вечер на фестивала излезе и хитовият молдовски изпълнител Dan Balan.  Фурор сред публиката предизвика и френската електро-суинг банда „Caravan Palace“. В Благоевград се провежда и Младежки модул, в който участват ученици от различни страни. Има подготвена и богата съпътстваща програма. На различни места в града жителите и гостите могат да опитат характерни френски ястия и напитки. И през втората вечер десетки хиляди любители музиката от цял свят и от няколко поколения се събраха отново край сцената в парк „Македония“, за да бъдат част от фестивала „Francofolies.Благоевград“. Хедлайнер на втория фестивален ден тази година бе безспорният младежки поп идол на Франция – Кенджи Жирак. Само за няколко години 22-годишният певец прави шеметна кариера, превръща се в една от най-обичаните млади звезди в родината си. Музикалният поп дует „Моранди” от Румъния също „грабна” публиката със страхотната си музика. Композиторът Мариус Мога и певецът Андрей Ропча демонстрираха смело смесване на музикални стилове. В парк „Македония“ прозвуча и  един от най-големите им хитове „Калинка“. Парчето е сред най-пусканите в клубовете на балканската музикална сцена. Никола Груев – Kottarashky също зарадва зрителите с музика, съставена от елементи на фолклор с рок, фънк, блус, джаз, електорнна музика. Той и групата му показаха нагледно защо са канени за участия в някои от най-интересните световни фестивали. Петото юбилейно издание на „Франкофоли. Благоевград” доказа, че фестивалът се превръща в един от най-значимите за целия Балкански полуостров. На сцената излизат световни музикални звезди, а публиката се увеличава с всяка изминала година.  ", "date": "2019.06.23", "title": "Франкофоли събра меломани от различни краища на света"}
{"url": "https://www.standartnews.com/sport/vtori-medal-za-blgariya-ot-evropeyskite-igri-v-minsk-395497.html", "text": "Втори медал за България на Европейските игри в Минск. Антоанета Бонева спечели бронзовото отличие на 10 метра въздушен пистолет в спортната стрелба с 218.1 точки. Златото заслужи сръбкинята Зорана Арунович с 241.2 точки, а втора се класира олимпийската шампионка от Рио де Жанейро 2016 Анна Коракаки (Гърция) с 238.9 точки. \"Отлично представяне Тони, браво! Другата ни представителка в дисциплината Мария Гроздева, която днес е рожденичка, остана на една точка от финала. Честит рожден ден на двукратната ни олимпийска шампионка!, написа във Фейсбук спортния министър Красен Кралев", "date": "2019.06.23", "title": "Втори медал за България от Европейските игри в Минск"}
