{"url": "http://standartnews.com/biznes/sobstvenitsi_na_zemya_tarsyat_kupuvachi_za_blizo_900_hil_dka-375841.html", "text": "Над 870 хил. дка земеделска земя са обявени за продажба в страната. Това стана ясно от обобщени данни на брокерите на недвижими имоти. Броят на собствениците, които искат да сключат сделка за притежаваната от тях земя, надхвърля 58 хил. души. Традиционно сделките с поземлени имоти се увеличават есента след прибирането на реколтата и на пазара излизат много нови земеделски земи, твърдят експертите в бранша. Най-честата причина продажба на земеделски имоти продължава да е необходимостта от свежи пари за посрещане на непредвидени плащания, свързани със здравето на собствениците. Това става ясно от последното проучване на компанията за управление на поземлени активи „Агрион\". Съществен е и делът на притежателите, които са решили да продават, тъй като не обработват парцелите си. По-голямата част от тях нямат възможност самостоятелно да се грижат за земите си или не се интересуват от земеделие и за това оставят нивите си да пустеят. Според официалните данни на Изпълнителната агенция по околната среда (ИАОС), през 2018 г. се е увеличил размера на изоставените трайни насаждания и на масивите от земи, които не са обработвани повече от пет години. Необработваните площи са достигнали 1.94 млн. декара. За сравнение преди година изоставените парцели са били с над 16 хил. декара по-малко. Най-висок е процентът на необработваемите земи в Плевенско, Врачанско, Благоевградско и област Пловдив. В по-голямата си част пустеещите земи са собственост на хора, които са в чужбина или живеят в София или другите големи градове и поземлените им активи са на над 100 км. разстояние от дома им. Голямата част от притежателите нямат физическа и финансова възможност да обработват парцелите или не се занимават със земеделие, тъй като имат други професии. Според проучването на „Агрион\" собственици на земеделски земи са предимно хора над 55 г., като размера на притежаваната от тях земя е средно около 20 дка, които обаче са разхвърлени в различни землища. В повечето случаи парцелите са раздробени на малки части от наследници и за тях често се водят съдебни спорове. Анализът на „Агрион\"  показва, че най-важните фактори избора на купувач са сигурността на сделката и бързото й реализиране. Повечето собственици на земя предпочитат потенциалният купувач да е българска компания, която е доказала във времето, че е добър стопанин и партньор и се грижи за земите, които управлява. Над 75% от продавачите посочват именно „Агрион\" като предпочитан партньор при сделка. Компанията държи водеща позиция сред фирмите, чиито услуги собствениците на земя и продаващите биха ползвали. Тя е най-разпознаваемият бранд в земеделския бранш. Стойността на поземления имот се влияе най-вече от местоположението, землището, транспортната достъпност, наличието на комуникации, формата, размерите и категорията на земята. Качеството на почвата също влияе на цената на поземлените активи, информират експертите в бранша. Проучването показва още, че над 53% от притежателите на земя разпознават името „Агрион\" и все повече хора са посетили някой от регионалните офиси на компанията в опит да сключат сделка.  Според доклада, сериозно предимство на компанията е, че предлага безплатна оценка на имота.  Желаещите да продадат земята си могат да го направят в някой от 20 офиса „Агрион\". На разположение е и онлайн заявка за безплатна оценка или продажба на адрес http://agrion.bg/bg/request/sell/. „С извършването на безплатни оценки искаме да помогнем на собствениците на земеделски земи да добият реална представа за пазарната оценка на активите им и каква цена да очакват, ако решат да продадат имота си\", казаха от ръководството на „Агрион\". Това спестява време и разходи на притежателите и ще им помогне да вземат информирано решение. Стойността на земеделската земя зависи от няколко основни фактора, сред които са местоположение, наклон на терена, транспортната достъпност, категория, размери на парцела, достъпност до напояване и др. Комасираните земи държат доста по-висока цена, в сравнение със средните цени за даден регион, дори ако се сравняват парцели от едно и също землище, категорични са експертите в бранша. Земеделските земи в България се разделят на 10 категории според продуктивните възможности на почвите, климатичните условия и качествата на земята.", "date": "2018.09.17", "title": "Собственици на земя търсят купувачи за близо 900 хил. дка"}
{"url": "http://standartnews.com/svyat/poredna_antiimigrantska_demonstratsiya_v_kyoten_germaniya-375829.html", "text": "Повече от 1000 крайнодесни демонстранти протестираха срещу германската миграционна политика в източния град Кьотен снощи, заобиколени от също толкова полицаи и около 500 контрапротестиращи, предаде БТА, цитирайки ДПА. Антиимигрантските демонстранти носеха лозунги с текст \"Патриотизмът не е престъпление\" и \"Стига, фрау Меркел трябва да си върви!\". Повече от 1000 полицаи бяха мобилизирани, за да предотвратят насилието по време на протеста, организиран от крайнодесни групи, включително антиислямската група ПЕГИДА. Водни оръдия и конна полиция бяха в готовност да се намесят. По-рано през деня местни жители бяха написали с тебешир послания за мир по тротоарите. Полицията съобщи, че демонстрацията е приключила мирно. Крайнодесни протести пламнаха в Кьотен - град с 26 000 жители, миналата седмица, когато 22-годишен германец с тежко хронично сърдечно заболяване, който се намесил в сбиване между неколцина афганистанци и бил ударен в лицето, почина от инфаркт вследствие от удара, както показа аутопсията. Задържани са двама заподозрени - афганистанци на 18 и 20 години, припомня АП. Междувременно полицията разследва нападения срещу чужденци в две съседни градчета в провинция Саксония-Анхалт. Двама мъже, явно германци, нападнали група афганистански младежи в събота вечер на спортна площадка в Хаселфелде в източната част на окръг Харц. Нападателите се нахвърлили срещу четиримата афганистанци с ругатни и расистки обиди на немски, ударили и леко ранили един от тях -17-годишен младеж, след което избягали. Втората атака се случила в ранните часове на неделния ден в град Халберщат, на около 30 км от Хаселфелде. Според полицията група от петима силно пияни германци отправили расистки обиди срещу трима мигранти от Сомалия, кандидати за убежище, които се прибирали вкъщи. Трима от сомалийците и един от заподозрените нападатели, 22-годишен мъж, били ранени при последвалото сбиване.", "date": "2018.09.17", "title": "Поредна антиимигрантска демонстрация в Кьотен, Германия"}
{"url": "http://standartnews.com/sport/zlatnite_momicheta_beshe_istinsko_udovolstvie_da_igraem_pred_tazi_publika-375827.html", "text": "\"Много сме щастливи. Беше истинско удоволствие да играем пред тази публика и нашата най-голяма цел днес беше именно това - да изпитаме истинско удоволствие от това Световно първенство\", заяви \"златното\" момиче Стефани Кирякова след финала на Световното първенство по художествена гимнастика в София. Симона Дянкова, Елена Бинева, Мадлен Радуканова, Лаура Траатс и Стефани Кирякова спечелиха златен медал за отборното си представяне с пет обръча. Те грабнаха също бронз в многобоя, както и сребро в отборната надпревара при жените. \"Правим си изводите и анализите. И продължаваме напред - още по-мотивирани и още по-силни. Преди състезанието влязох в съблекалнята и им казах, че няма да стоя при тях, защото днес те ще станат световни шампиони. Страшно съм щастлива\", каза развълнуваната Илиана Раева. \"Те са още едни бебета. Грешките, които допуснаха, се дължат на липса на рутина, а не на липса на тренировки\", допълни тя.", "date": "2018.09.17", "title": "\"Златните\" момичета: Беше истинско удоволствие да играем пред тази публика"}
{"url": "http://standartnews.com/biznes/konturglobal_maritsa_iztok_3_garantira_stabilnoto_i_bezopasno_proizvodstvo_na_elektroenergiya_za_esennozimniya_period-375836.html", "text": "Зимният сезон традиционно носи значително увеличаване на потреблението на електроенергия, което налага производителите да работят с по-голяма натовареност на мощностите и при по-тежки условия. В тази връзка КонтурГлобал Марица Изток 3 е предприела необходимите мерки и е извършила в пълен обем техническата и организационна подготовка с цел да се гарантира стабилното и безопасно производство на електроенергия за всички потребители. Централата е ключов фактор за осигуряването на енергийната сигурност и независимост на страната, се казва в изявление на компанията. Топлоелектрическата централа КонтурГлобал Марица Изток 3 се притежава и управлява от КонтурГлобал (73%) и Национална Електрическа Компания ЕАД (27%).  Тя е втората най-голяма електроцентрала на лигнитни въглища в България, с четири енергоблока с обща инсталирана мощност от 908 мегавата. Годишно централата произвежда около 10% от електроенергията в страната. През последните 15 години компанията инвестира над 1,4 милиарда лева за модернизация и рехабилитация на съоръженията. КонтурГлобал Марица изток 3 е първата топлоелектрическа централа на Балканите, която работи в пълно съответствие с най-високите европейски стандарти за безопасност на труда и опазване на околната среда.  Отличните оперативни резултати и вниманието към здравословните и безопасни условия на труд допринесоха за впечатляващия резултат от над 8,7 милиона работни часове без инциденти със загуба на работно време към края на август 2018 г. За последните дванадесет години компанията е внесла в държавния и местния бюджет под формата на данъци, мита и такси 687 милиона лева. В компанията работят близо 500 души висококвалифициран персонал, в чиито компетентности се инвестира постоянно, защото инвестицията в човешкия капитал е най-ценна за една организация. За същия период КонтурГлобал Марица Изток 3 е внесла социални и здравни осигуровки на стойност 70 милиона лева. Общият размер на направените инвестиции за подобряване на социалната среда и инфраструктурата в област Стара Загора възлиза на 3 милиона лева.  Компанията осигурява добър живот на над четиристотин семейства в Старозагорска област, с което допринася за подобряване стандарта на живот и социалната стабилност в региона. КонтурГлобал Марица Изток 3  ще продължи да бъде коректен и надежден работодател и производител на електроенергия за нуждите на икономиката и битовите потребители.", "date": "2018.09.17", "title": "КонтурГлобал Марица Изток 3 гарантира стабилното и безопасно производство на електроенергия за есенно-зимния период"}
{"url": "http://standartnews.com/mneniya/pogolemi_zaplati_i_boy_po_loshite_e_noviyat_syuzhet-375842.html", "text": "- Дали като част от волен или неволен план на властта, но такива протести служат само да обезсърчат други протести. А нека не забравяме, че предварително той бе представен  като \"напънала се планинната, родила мишка...\". Генерално властта не бива да се притеснява от този протест. Управляващите в момента трябва се страхуват повече от себе си. Вече втора седмица те не могат да излязат от ситуацията с министерските оставки, в която се набутаха сами. Ако това продължи още малко, ще разклати най-важното - стабилността, усещането, че има единоначалие в страната. Ако се проточи тази сага - Борисов иска нещо, а партията не му дава, тръгне да сменя някой, но пък му намерят нещо в биографията - това ще бъде нова ситуация за властта, на която тя трябва да намери бързо отговори. - Първото е изхабяването на управляващите. Те са вече 10 години във властта и това винаги води хората до търсене на нещо ново. Не толкова стремеж да ходят при опозицията, по-скоро някъде съвсем другаде - да сменят модела, системата и т.н. Въпросът е, че това вече не е толкова лесно, колкото беше преди. Опозицията е силна, отделно от това президентът Румен Радев се позиционира много яко като контрапункт. На всичкото отгоре са появиха и вътрешни разделения в ГЕРБ - между Борисов и Цветанов. Те наистина приличат на тактически ход, ама си звучат на два гласа. - Не са лоши. Аз винаги съм казвал, че Борисов има всички шансове да изкара пълен мандат и управляващите се стараят ден след ден да го изтикат. Още при подписването на коалиционното споразумение ГЕРБ и Обединените патриоти доста искрено се зарекоха, че ще изкарат пълен мандат.Освен това икономиката на страната расте,безработицата намалява - и това са  благоприятни обстоятелства. Борисов получи и международна легитимация по време на европредседателеството. Въпросът е дали ще може да разкаже нова приказка, както разказваше за магистрали, после за Западните Балкани. Народът иска \"нова приказка\". - Най-добре би било тя да е свързана с нарастването на доходите. Отделно от това благодарение на Специализираната прокуратура, която вярвам е независима, се налага тезата, че \"властта в България погва лошите\". \"Даваш повече пари и гониш лошите\" - това се нелоши сюжети. Кусурът им е, че тръгнеш ли да обясняваш на хората, че ще даваш повече пари, наистина трябва да ги дадеш. езидентът може да продължава така и това ще се харесва на българите. Радев се опитва да оглави трите типа опозиция - единия откъм БСП, другия откъм градските либерали в София и третия откъм протестиращите. - Радев ще изгуби, ако прекали, ако пресоли манджата, както се казва. А Борисов според мен вече губи, защото той влезе в спор. Доскоро премиерът оставяше втория човек в ГЕРБ - Цветанов, да влиза в спорове и това беше много добре за него. Защото тогава се карат партията ГЕРБ и Радев. И в този смисъл Цветанов се превръщаше в един дребен партиен фар, докато Борисов грееше отгоре. Какво става обаче в главите на хората  по отношение на Борисов и Радев като двойка сходни политически титани - мъжкари, генерали? Единият сега идва, а другият пък може би си отива. И тази несигурност, ако погледнем много години назад, може да се окаже, че е била фаталното, от което започва низходящия тренд при ГЕРБ. Разбира се, много пъти е изглеждало така и винаги партията е намирала някакъв изход. Предполагам, че и сега ще го намерят. Но във всеки случай в обществото вече има усещането, че Борисов губи монопол върху приказването. Има вече доста авторитети, които също приказват. И ако се окаже, че той вече губи и монопола върху случването на нещата, както в този вече половин месец, това би било много лошо. - Не. Според мен президентът казва друго. Не става дума просто за едни нови избори, които могат да сменят само управляващите, а че моделът е сбъркан. Неговото изказване е от типа: \"През мене трябва да мислите промяната. Следвайте ме и разговорът за бъдещето  ще има продължение...\" Би било прекалено елементарно, да мислим, че целта на Радев е президентска партия. Той играе в по-дълъг хоризонт. - Отдушник щеше да бъде, ако министрите вече бяха сменени и имаше министри, за които да кажем: \"У-ау!\". Така си казахме, примерно като смени Николай Петров с Кирил Ананиев. Или пък навремето като смени вътрешния министър и сложи Румяна Бъчварова. Тогава други пък си казаха \"Колко хитро го измисли...\" Тука нищо такова не става. Той казва нещо, а партията му казва друго. Коалиционните му партньори казват трето. Сега вървят интриги дали \"кръгът \"Капитал\" лобира или пък другият кръг нещо роптае... Вместо развръзка стана завръзка. Отвсякъде това не е готино. Така кутията на Пандора се отваря и бързо трябва да я затворят. - Аз лично мисля, доколкото познавам Росен Желязков, че той е номиниран в качеството си на професионалист. Но тук ще има и друг тип обсъждане. Борисов винаги се е опитвал да балансира, образно казано, между два кръга в страната - прозападен, либерален, който много често свързват с \"кръга \"Капитал\", и един много тукашен, балкански кръг \"Кой\". И в момента има такъв тип караници. Аз вече ги чувам. Едните викат: \"Ами вие направихте интригата с Манолев, за да сложите Росен Желязков.\". Свидетели сме на много познатия стил на Борисов - да скарва двама, за да печели той. - По-скоро Сидеров звучи понякога като самия Борисов, в синхрон с него. Срещу Валери Симеонов, който пък звучи в синхрон с Цветанов. Според мен Борисов действа по един много прост начин - той оставя около себе си хора, които се чувстват важни в някакъв момент. Но друг момент естествено е всеки един от тях  да се чувства разочарован и започва да се \"самоприказва\", най-вече пред медиите. Проблемът, който решават патриотите, е по-скоро помежду им,а не с Борисов. Те помежду си трябва да се разберат какво да правят на евроизборите и т.н. - То е достатъчно, че Борисов казва едно, а партията чувства друго. това не е много хранителна среда. Аз лично съм далеч от мисълта за някакъв сериозен конфликт между Борисов и Цветеанов. Истината е, че се обърна изречението. Преди беше така:\"Партията винаги говори на два гласа - чрез Борисов и Цветанов\", а сега се обърна обратно. И обществото отстрани хвърля едно око на тия неща и си казва: \"Ами те две седмица вече не могат да сменят едни министри, на всичкото отгоре Борисов поиска едно нещо пък то не стана като хората...\" И това вече не  е добре и за самия Борисов. За него е важно да изглежда силен и от него да зависи всичко. Ако не изглежда така, някои ще извикат \"Царят е гол!\" - Той и Волен Сидеров оня ден каза, че може да си потърси други партньори. Така че, въпрос на политическа злрялост е изборът им. Единственото, което може да се прогнозира е,че всичко е възможно. - Ще го отиграе, както винаги - с многогласие. Борисов казва едно, евродепутатие му гласуват друго, Цветанов отговаря трето. Премиерът няма да рискува да се нареди до Унгария, Чехия и Полша. Ще дава знаци, ще намига и на едните, и на другите, и на третите и на четвъртите. Ще се оптива да бъде добре с всички. Нормално. Виждаме, че Ева Паунова се е въздържала, а някакви други евродепутати са гласували \"против\" санкците слещу Орбан. Почти както и в БСП - нещо наполовина. Битката у нас е кой е да българският Орбан. Засега има двама кандидати - ГЕРБ, които много трудно могат да си позволят, защото са на власт, и БСП, които повече могат да си позволят, защото са опозиция.", "date": "2018.09.17", "title": "По-големи заплати и бой по лошите е новият сюжет"}
{"url": "http://standartnews.com/svyat/kralitsa_elizabet_vtora_shte_dade_priem_na_svatbata_na_printsesa_yudzhini-375826.html", "text": "Кралица Елизабет Втора прие да бъде домакиня на сватбения прием в замъка Уиндзор в чест на внучката й принцеса Юджини и съпруга й Джак Бруксбанк след църковната церемония на 12 октомври, съобщи ЮПИ. Сватбената церемония в храма \"Сейнт Джордж\" в замъка Уиндзор ще води епископ Дейвид Конър. Тя ще започне в 11:00 ч. След церемонията младоженците ще направят обиколка с карета извън замъка. Приемът ще започне, след като принцеса Юджини и съпругът й се върнат от обиколката. Почетна шаферка ще бъде сестрата на младоженката - принцеса Беатрис. Паркът на замъка Уиндзор ще бъде отворен за желаещи да се включат в празника. Получени са повече от 100 000 молби, от които са одобрени 1200 души. Изпратени са покани и на представители на благотворителни организации, подкрепяни от младоженците. Ще бъдат поканени и служители на кралското семейство. Телевизиите Би Би Си и Скай обаче отказаха да излъчват пряко сватбата на принцеса Юджини, въпреки изричното искане от бащата на младоженката принц Андрю, съобщи в. \"Сънди експрес\". Причината е, че не се очаква голям интерес към събитието, макар и в него да участва цялото кралско семейство. Възможно е телевизия Ай Ти Ви да приеме предложението. Принцеса Юджини е малката дъщерята на херцога на Йорк принц Андрю и Сара Фъргюсън. Тя е братовчедка на принцовете Уилям и Хари и девета по ред за наследяване на британския престол.", "date": "2018.09.17", "title": "Кралица Елизабет Втора ще даде прием на сватбата на принцеса Юджини"}
{"url": "http://standartnews.com/svyat/novitsa_tonchev_shte_se_razberem_s_kosovo_nyamame_detsa_za_voynitsi-375835.html", "text": "- Темата на нашата среща бе преди всичко парламентарното сътрудничество между Сърбия и България и укрепване на приятелството което ни свързва от векове. Възползвам се от възможността да напомня, че официалните дипломатически отношения между двете ни страни са установени още от 18 януари 1879 година. Ние живеем в епоха, носеща нови предизвикателства, и затова се стремим да укрепваме двустранните връзки на най-високото държавно ниво. Съседските отношения са гаранция на мира, стабилността и икономическия напредък в региона. Вярвам и очаквам, че ще конкретизираме нови проекти на трансграничното сътрудничество. Те и до сега са реализирани успешно с подкрепа на институциите на Европейския съюз. Ние трябва да увеличим обмена на туристите в идния период, а също така и да увеличим оборота в тъговията между Сърбия и България във всички области. Също така, желая да акцентирам, че съм изключително доволен поради факта, че в Сърбия се зачитат правата на българското национално малцинство и че на същия обем на правата те се радват и в Сърбия, и в България - Много съм доволен, че съм председател на група за сътрудничество между народи с еднакъв менталитет, цел и настроение. Народи с една граница, която вече привидно съществува и постепенно изчезва. Това бе и главната цел на нашето посещение от Сърбия. Да няма разделение, граници, да има добри съседски отношения, мир и благоденствие, икономическо и социално развитие, сътрудничество на двете страни и взаимна помощ. Като сръбски депутат съм много доволен, че от страна на България, която е член на ЕС, се подпомага и подкрепя Сърбия по пътя към прозореца на света – Европа. Доволен съм като гражданин на моята община Сурдолица, която се намира близо до границата с България, че с получените от ЕС средства за трансгранични проекти родното ми място стана едно хубаво, модерно и известно градче, с което особено се гордея. - Сърбия и България имат сключена програма на трансграничното сътрудничество ИПА 2014-2020 г. В момента се провежда втората фаза на този проект на стойност от 12 милиона евро и в него участват 6 локални региона от България и седем от Сърбия Става дума за проектите в областта на туризъма /туристическата атрактивност, трансграничния туристически продукт, директното сътрудничество между хората и тяхното включване в мрежата,/ младите хора /уменията и предприемачеството и директното сътрудничество между хората и включването им в мрежата / и околната среда/съвместното управление с рисковете и защита на природата/. За мен лично проектите ИПА за трансграничното сътрудничество на общините и градовете от Сърбия с местните власти в България са най-важната тема. Аз представлявам община Сурдулица, която вече доста години участва активно в проектите на трансграничното сътрудничество. Ако тях ги нямаше, ние нямаше да успеем да подобрим инфраструктурата, културните и туристически потенциали в Сурдулица. Моите съграждани виждат това и много го оценяват, защото знаят откъде са дошли парите и подкрепата. Градовете в Сърбия все още не ползват достатъчно потенциала на ИПА фондовете. Затова в тази област много важен за нас ще е опитът на приятелите от България. ? -Окончателното решение на статута на Косово в момента е най-важната тема за ръководството на нашата държава, която търси дългосрочно и историческо решение. Както сигурно сте запознати с изявленията на президента на Сърбия Александър Вучич и ръководителя на нашата дипломация Ивица Дачич, главния императив на Сърбия е запазването на мира и стабилността в региона в идните години и десетилетия. Аз вярвам, че ще успеем да постигнем компромис с албанците. Ние нямаме повече деца за нови битки и нямаме намерение да воюваме. Когато казвам това, искам да изтъкна, че и българското национално малцинство в Сърбия желае мир, сигурност и икономически просперитет. Поради това окончателното решение на статута на Косово трябва да гарантира мира не само за сърбите, но и за всичките малцинствени групи, живущи в Сърбия. - Когато става дума за региона на Югоизточна Сърбия, гравитиращ към България, фокусът в политиката на правителството в Белград е върху изграждането на коридор 10. Приключихме плановете и обезпечихме банковата гаранция от 200 милиона евро за изграждането на първия участък на автомагистралата Ниш - МердереИШ- Плочник. Целта е с добрата пътна инфраструктура да привлечеме повече пътници и туристи от държавите на ЕС и да станем гръбначния стълб на транзита на стоки, услуги и пътниците в този регион. Колкото повече пътници в транзит използват коридор 10 в Сърбия, толкова по-голям ще бъде и прилива на туристите в България, така че ползата ще бъде и за двете страни. Също така, искам да акцентирам, че за правителството на Сърбия е важна и газовият интерконектор Ниш - Димитровград, както и модернизацията на жп линията Ниш - Димитровград. - Каня всичките граждани на България, особено любителите на природата, планинарите, спортистите и рибарите да посетят община Сурдулица и националния парк Власина, намиращ се на 1213 м над надморското равнище. Голяма атракция е Власинското езеро, постиращо се на 16 километра площ. Който само веднаж дойде и  види това чудо на природата, след това ще идва всяка година.", "date": "2018.09.17", "title": "Новица Тончев: Ще се разберем с Косово, нямаме деца за войници"}
{"url": "http://standartnews.com/svyat/panika_v_solsbari_sled_samnenie_za_novo_otravyane-375825.html", "text": "Паника в британския град Солсбъри след като на мъж и жена, вечеряли в италианския ресторант \"Прецо\" (Prezzo) снощи, им прилошало. Полицията отцепи района. Заведението се намира на 300 м от ресторант \"Зизи\" (Zizzi), където в деня на отравянето им са обядвали бившият руски шпионин Сергей Скрипал и дъщеря му Юлия. Тази сутрин Новичок беше изключен като причина за \"медицинския инцидент\" в италианския ресторант в Солсбъри снощи, предаде Ройтерс. На страницата си в Туитър полицията на графство Уилтшър съобщи, че е била повикана на мястото от службата за спешна помощ в 18,45 ч. (местно време) след \"медицински инцидент\", който засегнал двама души. \"Като предпазна мярка ресторантът е затворен, околните улици са блокирани, докато полицаите на място установят обстоятелствата, довели до влошаването на състоянието на пострадалите\", уточни полицията. Пациентите са в съзнание и са получили медицинска помощ на място, заяви говорителка на спешната помощ пред британската агенция Прес асосиейшън. Службата за спешна помощ на Югозападна Англия съобщи, че на мястото на инцидента са изпратени четири линейки и специализиран екип за реагиране в опасна зона. Според \"Дейли мейл\" може би на всички клиенти, които са се хранили в ресторанта, ще се наложи да дадат кръв за анализ в местната болница. Заведението се намира на 300 м от ресторант \"Зизи\" (Zizzi), където в деня на отравянето им са обядвали бившият руски шпионин Сергей Скрипал и дъщеря му Юлия По-късно полицията на графство Уилтшър съобщи, че двамата са изследвани в окръжната болница в Солсбъри поради опасения, че са били \"изложени на действието на неизвестно вещество\". \"Сега можем да потвърдим, че няма нищо, което да сочи, че веществото е Новичок\", заяви говорителка на полицията, цитирана от Ройтерс. По думите й на този етап още не е ясно дали е извършено престъпление и разследването продължава. Двамата остават в болницата под наблюдение. Единият от тях е руски гражданин, съобщи телевизия \"Скай нюз\", като се позова на собствени източници. Посетителка на заведението - Аманда Нютън, разказва, цитирана от \"Дейли мейл\", че е седяла до \"двама руснаци\", на които им прилошало по време на вечерята. В Солсбъри на 4 март бившият двоен агент Сергей Скрипал и дъщеря му Юлия бяха отровени с нервнопаралитичното вещество Новичок. На 30 юни британката Доун Стърджес и партньорът й Чарлз Роули бяха хоспитализирани в критично състояние в съседния град Еймсбъри. На 8 юли бе съобщено, че Стърджес е починала в болницата. Роули бе изписан на 20 юли, но в средата на август отново беше хоспитализиран заради проблеми със зрението. През септември Организацията за забрана на химическите оръжия потвърди в доклад, че двамата британци са имали контакт със същото вещество, от което са пострадали бащата и дъщерята Скрипал.", "date": "2018.09.17", "title": "Паника в Солсбъри след съмнение за ново отравяне"}
{"url": "http://standartnews.com/lyubopitno/predstoi_da_prezhiveem_sedmitsa_s_valsheben_den-375819.html", "text": "Предстои да преживеем седмица с Вълшебен ден! По-голямата част от дневните нумерологични аспекти са позитивни и с добри възможности в различни сфери. Ще преживеем от всичко по-малко, но положитените емоции  и късмета ще преобладават. Започваме седмицата с възможност за новости и ново начало и завършваме с вълшебство. Понеделник, 17.09.2018 г. = 1 ДПЖ (дневен път на живота) Дневно предназначение: Ден  за преживяване на щастие, благополучие и нови запознанства. Дневната нумерологична карта е с пасивен характер, затовa по-доброто решение е да проведете разговор, който да ви донесе успех в бъдеще.  Може спокойно да се уговаряте или да поставите начало на нещо ново.  Денят носи вървеж, възможност за издигане, новости и предложения. Направете разходка навън, сред природата или в планината. Това ще обнови личната ви  енергия и ще просветли съзнанието ви. Основна цифрова характеристика – 1, 2, 7, 8, 9: Важно е да огледате  детайлите,  да спазите ангажиментите си. Денят активира даване и получаване на гаранции за да има успех, проверка на направеното, много уговорки, щастлив завършек. Часова характеристика: 00.00 – 6.00 ч. Нещата започват малко по- малко да се случват. 6.00 – 12.00 ч. – Време за изпълнение на ангажименти и работа. 12.00 – 18.00 ч. – Направете проверка на свършеното , уговорете се с партньор и гарантирайте сделка. 18.00 – 24.00 ч.-Успешно приключване на деня, според  договорките , с усещане за щастие и похвала. Съдбовно правило :  Аз сам кова съдбата си! Мото :  Аз отвоювам нови територии! Позитивно утвърждение :  Аз съм щастлив и обичам себе си! Вторник, 18.09.2018 г. = 2 ДПЖ Дневно предназначение:  Ден, в който всичко ще става от втория път, чрез работа и уговорки. Бъдете внимателни при завършване на нещата и си подгответе резервен вариант, защото е твърде възможно първия ви план да не сработи. През целият ден ще преобладават срещи,  договорки, провеждане на разговори, бартерни сделки. Основна цифрова характеристика – 1, 2, 8, 9 Ако желаете да изпълните задълженията си както трябва, ще се наложи лично да се заемете с работата и да я довършите до край. Информираността ще ви помогне да се справите по-лесно. Може да направите успешна финансова сделка чрез бартер и договаряне на изгодни условия за двете страни. Часова характериатика : 00.00 – 06.00 ч. – Преживяване на момента до последно. 6.00 – 12.00 ч. - Поработване и довършване на работата до край. Вниманието се насочва към други неща, различни от това, с което се занимавате в момента. Концентрирайте сезащото не може да свършите всичко на куп. 12.00 – 18.00 ч. – Момент за очертаване на граница, поставяне на условия в работата. Всичко ще зависи от втори човек, може да получите отказ или да направите такъв. Кажете ,, Не'' ако се налага и не позволявайте да ви маниполират. Изграждане на философска гледна точка ще подобри ситуация. 18.00 – 24.00 ч. – Информираността ще ви даде възможност за ново начало. Съдбовно правило: Взаимопомощ ! Мото:  Днес използвам съзидателните си способности! Положително утвърждение:  Уповавам се на житейския процес, който се разгръща, следвайки божествения промисъл! Сряда, 19.09.2018 г. = 3 ДПЖ Дневно предназначение:  Ден предназначен да направите добри покупки на техника за дома или офиса, обзавеждане и ремонтна дейност. Покупката на мебели и подреждането на къщата  ще донесе успех на вас и семейството. Денят ще бъде спокоен с възможност за намиране, напасване, баланс, вярното и точното. Активира мислене, свършване на започнатото и подреждане на място. Основна цифрова характеристика – 1, 2, 3, 8, 9: Време е да обърнете внимание на дома си. Денят е специален за успех в подреждане на документи, балансиране и хармонизиране на пространството. Ще успеете да намерите верните решения и нещата ще потръгнат. Може да влагате парите си в покупка на мебели и да се вслушате в съвет на друг човек. Часова характеристика: 00.00 - 6.00 ч. - Нещата ще потръгнат, ако се захванете сами с тях. В този период от деня ще почувствате облекчение, комфорт и баланс. 6.00 - 12.00 ч. - Време за работа и обмисляне на стратегии. 12.00 - 18.00 ч. - Може да се възползвате от помощта на втори човек, съобразете се и обсъдете всичко, което искате да направите. Бъдете внимателни относно поднесена информация. Има опасност от двулично поведение. 18.00 - 24.00 ч. - Приятна и уютна вечер, в която ще имате възможност да намери мир, баланс и хармония. Съдбовно правило:  Добрите действия дават добър резултат! Мото:  Излъчвам радост и я споделям с останалите! Позитивно утвърждение:  Обичам живота и му се наслаждавам! Четвъртък, 20.09.2018 г. = 4 ДПЖ Дневно предназначение:  Ден за проява на помощ към други хора.  Уговорете се с приятел или близък да му окажете съдействие и помогнете. Психологическото преживяване на личността ще е усещане за невъзможност, трудно справяне с проблем и ситуация, за това взаимопомощта ще е полезна.  Пазете себе си и се грижете за тялото, защото може да настинете. Намерете нещо, с което да се разнообразите, разходете се и си намерете занимание. Всичко, което се случва ще има за цел личното ви осъзнаване. Основна цифрова характеристика - 1, 2, 4,  8, 9 -  Ден за справяне с криза, повреда, страх. Препоръчва се превенция  свързана със здраве, благотворителност, грижа за себе си, почивка. Хранете се здравословно или започнете здравословен режим на живот.  Ако сте неуверени в себе си потърсете помощ и не се отчайвайте. Възможни са счупвания и повреда на техника. Часова характеристика: 00.00 - 6.00 ч. - Споделяйте и правете уговорки с партньор. 6.00 - 12.00 ч. - Работете! Проявете интелигентност, използвайте ума си и довършете започнатото. Така ще си подсигурите добри следствия в бъдеще. 12.00 - 18.00 ч.- Съобразете се с партньор или втори човек и се отдайте на взаимопомощ. 18.00 - 00.00 ч. - Починете си и ако се появи неувереност, оставете момента да отмине и не прибързвайте със заключения, защото още от утре ще мислите по-нов начин. Съдбовно правило:  Помагам на нуждаещите се! Мото:  Съчувствието е лечение за душата ! Положително утвърждение:  Аз се справям успешно с предизвикателствата на деня! Петък, 21.09.2018 г. = 5 ДПЖ Дневно предназначение:   Ден за спазване на реда, закона и правилата.  Трудно ще минете между капките, за това по-добре не се опитвайте.  Въпреки това, денят ще е сравнително спокоен и ще ви даде възможност лесно да се справите с възникнала трудност. Ще трябва да изпълнявате  задачи и поети ангажименти. Благоприятен за купуване на техника, мебели, покупки за дом, къща, офис. Може да се явите на изпит или конкурс. Основна цифрова характеристика - 1, 2, 3, 8, 9: Време е за действие! Денят ще е социално активен с възможности да свършите неща поне в три области. Нумерологичната карта активира наложителни пътувания, проверки от институции на път, в офиса и на работното място. Спазвайте реда и закона, за да не бъдете санкционирани. Мотивацията за действията ви е налагащото в обстоятелствата, независимо дали ви се иска или не. Дневният акцент е към семейството и дома, което ще даде възможността да се покажете пред  близките. Часова характеристика: 00.00 - 6.00 ч. - Спокойна нощ, в която се отключва късмет и намиране на комфорт. 6.00 - 12.00 ч. - Работете! Това е времето, в което може да се справите най-лесно с трудностите. Започнете от начало и приключете докрай. 12.00 - 18.00 ч. - Ще се наложи да се съобразите с нечие мнение. Това може да ви създаде дискомфорт, но ще отмине. 18.00 - 00.00 ч. - Направете това, което трябва! Съдбовно правило: Ключа е в намирането на баланса! Мото: Спазвам правилата! Положително утвърждение: Аз съм център на добрите прояви! Събота, 22.09.2018 г. = 6 ДПЖ Дневно предназначение:  Ден за любов и  усилване на чувствата. Копнежа на душата за споделеност, топлота и ласка се усилва, провокиран от невъзможността за проява. Въпреки исканията случващото се ще е на вътрешен план без възможност за външен живот. Не проявявайте излишна претенция към партньора си, сега не е момента и няма как желанието ви да въде удовлетворено напълно. Основна цифрова характеристика - 1, 2, 3, 4, 8, 9: Ден предназначен за работа, уреждане на материалното,  игри, изживяване чувствата на вътрешен план, забавления, клюки, интриги, криене от човек или проблем. Часова характеристика: 00.00 - 6.00 ч. - Дискомфортна и неясна нощ, придружена със страхове и дисбаланс. Сънливост в сутрешните часове. 6.00 - 12.00 ч. - Възникване на трудности, които ще изискват проява на труд и сила. 12.00 - 18.00 ч. – Време за уговорки в работата и обмисляне на план Б, в случай че първият не е сработил. 18.00 - 00.00 ч. - Вечер за изкуство, забавление, приключения навън, купон, клюки и интриги. Съдбовно правило:  Безусловната любов лекува всичко! Мото:  Радостта е моят вътрешен лечител ! Положително утвърждение:  Фокусирам енергията си в творчески занимания, които  ми носят радост и удовлетворение! Неделя,  23.09.2018 г. = 7 ДПЖ Дневно предназначение:  Вълшебен ден, който предоставя на човечеството възможност за духовно израстване, развитие в изкуството и международни изяви със световно значение. Дневната нумерологична карта е с активен характер, което ще подсигури добри изяви в много области.  Момента е подходящ за събори, международни панаири,  духовни семинари в чужбина, ангелско благословение, далечни пътувания, онлайн маркетинг и реклама, молитви за човечеството и планетата. Всичко свързано с планини, екология и социална изява ще бъде повенчано с успех. Основна цифрова характеристика - 1, 2, 3, 5, 7, 8, 9: Социален ден с международна значимост за намиране на новото в света и еволюцията. Всичко добро, което направите за другите ще ви донесе Божия благосовия. Има добри условия за получаване на популярност,  работа в помощ на хората и поучения. Часова характеристика: 00.00 - 6.00 ч. - Намирам си центъра и съм в баланс. В случай че правите нещо, ще е защото трябва да го свършите. 6.00 - 12.00 ч. - Време е за работа, да покажете силата на ума си и да направите необходимите ви изводи. 12.00 - 18.00 ч. - Работа в името на другите. Подпомагане на духовно израстване. 18.00 - 00.00 ч. - Вечер за усамотение, мечти плануване на далечни цели и  личен ангел хранител, медитация и усамотение. Съдбовно правило:  Вярата е основа за трансформация към добър живот! Мото:  Доверявам се на невидимите си водачи! Позитивно утвърждение:  Днес поставям начало на най- добрата проява в живота ми в сегашно и бъдеще време!", "date": "2018.09.17", "title": "Предстои да преживеем седмица с Вълшебен ден!"}
{"url": "http://standartnews.com/mneniya/parvolatsi_i_osmoklasnitsi_naytrudno_se_adaptirat-375814.html", "text": "- Много важно е да се обърне особено внимание на първолаците и осмокласниците, защото това са децата, на които им предстои преход. Едните след детската градина за първи път ще влязат в системата на училищното образование, а другите пък отиват в гимназия или сменят училището. Колкото по-добра е адаптацията на новото място, толкова по-успешно ще се случи цялата последваща работа, свързана с определена дисциплина, с превенция на агресията и училищния тормоз, с високата успеваемост, лично присъствие в час, създаване на екипен дух и сплотеност в класа. Промяна предстои и за децата, които досега са били при един учител от първи до четвърти клас и сега ще отидат при така наречените предметници, в пети клас. Всъщност водещото тук е стресът. Ако успеем в самото начало да успокоим детето, да обърнем внимание на родителите, преходът ще крие по-малко рискове. Под \"ние\" имам предвид цялата училищна система - педагогически и непедагогически персонал. А от там нататък ще се създаде едно пълноценно партньорство, което ще работи както за детето, така и за семейството и за цялата образователна система. Адаптацията при другите деца всъщност не е нещо толкова страшна. Повечето посвещават първите учебни дни за социални контакти, за разказване на впечатления и спомени от лятото. Децата искат да покажат къде са били, но понеже и през ваканцията са общували в социалните мрежи, в този смисъл не са прекъсвали връзката си. - Така е. Независимо дали си бил в чужбина, при баба и дядо на село, ако, разбира се, все още има баби и дядовци на село, или си бил някъде да работиш през лятото, ти си държал контакт с връстниците си. Ако си бил на някакъв летен езиков лагер, вече си споделил всичко интересно, дори си събрал братната връзка под формата на лайкове. Това е новото при този тип поколение днес, при децата, които израснаха и живеят в дигиталните технологии. Няма го това прекъсване на комуникацията, на общуването по време на ваканцията. Физическото прекъсване на контакта в истинския свят е имало, но децата живеят в хибридна реалност - реалната и виртуалната. Има деца, за които учебният процес през лятото не е прекъсвал. Много родители записват децата си на езикови лагери, на различни видове курсове. Доста ученици ходят на подготовка през лятото, ако им се налага да кандидатстват след седми клас или пък за подготовка за държавните зрелостни изпити. Много от децата след навършени 17 години и няколко месеца пък започват шофьорски курсове, така че при тях процесът на обучение не е спирал.За тях адаптацията за новата учебна година няма да е голям проблем. Има някои изненади, разбира се, които могат да бъдат свързани с нови преподаватели. Но ако преподавателят и класът се познават, ученикът не е за първи път на новото място, не би трябвало да има притеснения и, общо взето, става като при смяната на часовника - около една седмица до 10 дена всичко ще улегне и ще се адаптира. - Детето, което е аутсайдер и детето, което е изолирано от групата или е било обект на тормоз, винаги се връща с много големи тревоги в училище, нежеланието е водещо за първия учебен ден. При него има елемент на параноя, на усещането, че нещо лошо се случва. Такъв тип деца е много важно да говорят със специалист. Ако се види, че има такова дете, което идва с нежелание, страни от класа си, това е индикатор да му обърнем внимание. То най-вероятно не е било включено на ниво клас, а оттам нататък можем да предположим, че е било обект на училищен тормоз и на толкова много неприятни неща, които могат да се случат. - Тези неща, общо взето, по традиция все още се случват под давление на родителите. Или пък по-големият брат е влязъл в някакво училище и родителите смятат, че трябва да насочат малкото дете също натам, независимо дали то самото го иска. Има, разбира се, и моментът на модерност - това е модерно да се учи, независимо дали допада на темперамента, интереса, способностите, предпочитанията на детето. В новия закон за предучилищно и училищно образование е заложено кариерното ориентиране. То трябва да присъства през целия процес на обучение на детето, тъй като е неразривно свързано и с преподаването. По този начин детето осмисля всичко, което учи като приложимо за едно бъдещо негова професионална реализация. Задачата на системата за кариерно ориентиране да бъде устойчива във времето, сега се трансформира в така наречените центрове за подкрепа на личностното развитие, заложени в новия закон. Това става след седми клас или когато избираме професионално или езиково училище и въобще гимназия, а и, разбира се, когато след 12-ти клас след държавния зрелостен изпит детето вече е зрялата личност, отива на пазара на труда или към избора на висше учебно заведение. - Още си имаме смятаните за престижни професии, каквато е, разбира се, тази на лекаря, IT-сектора, както и професиите, свързани с маркетинг, свързани с актьорско майсторство и режисура. За определен тип деца, традиционно се избират професии, свързани с право и икономика, въпреки че такъв глад на пазара не се наблюдава в последните години. Разбира се, психологията традиционно си се избира, в последните години има така интерес към ветеринарната медицина и към педагогиката. И, разбира се, друг фактор е какъв университет има в близост, ако е по-малко селище. В този случай децата го избират по други причини - например да могат най-малко да пътуват, тъй като това е свързано и с пари. - Да, изборите им са повлияни от една страна от модерност или навици, от друга страна по чисто практически причини. Например учебното заведение в град Свищов е икономическо и в този смисъл хората от близкия регион го избират. - Ами често пъти имаме еталони, които са се наложили в публичното пространство, човек, когото те приемат като лидер, и искат да приличат на него, вместо да мислят как да реализират себе си. Разбира се, доброто възнаграждение е водещо в днешно време, все повече младите хора избират гъвкавост, работа от вкъщи, повече творчество. Те не работят с модела, според който се трудиш от 9 сутринта до 18 часа следобед. За тях не е валиден и принципът където започнат, там да се пенсионират. Новото поколение иска много повече себеизразяване и по-малко правила и рамки. Следствие от всичко това е и тенденцията да се търсят повече творчески професии. - Професии, които носят бърза реализация. Интересно е, че мнозина избират да станат лекари или архитекти, въпреки че при тях реализацията идва много разсрочено във времето. Но този тип професии се избират заради сигурността, често се търсят традиционно или пък защото се онаследяват династично, тоест в семейството е имало някой, който е от тази професия. Иначе професии, свързани с реклама, с маркетинг, с IT, разбира се, се радват на голям интерес. Младите ги търсят и заради общуването, за това, че няма закостенялост, просто постоянно се изменят процесите, интересно е, има творчество и динамика.", "date": "2018.09.17", "title": "Първолаци и осмокласници най-трудно се адаптират"}
{"url": "http://standartnews.com/balgariya/naymladiyat_uchitel_izpya_o_sole_mio-375843.html", "text": "Учебната година в люлинското училище с разширено изучаване на испански и английски език 90 СУ \"Ген. Хосе де Сан Мартин\" беше тържествено открита с изпълнение на най-младия учител Георги Пеев, който ще преподава музика и ще бъде класен ръководител на 5 „в\". Изпълнението на популярната италианска песен „O Sole Mio\" предизвика бурни аплодисменти на присъстващите и гостите, сред които бяха посланикът на Аржентина у нас Алберто Алфредо Мануел Труеба и председателят на постоянната комисия по транспорт и туризъм в столичния парламент Екатерина Йорданова. Най-голямо беше въодушевлението сред 5 „в\" и абитуриентките от единствената паралелка 12 клас, а съучениците им с радост асистираха за цветята и табелата на класната им ръководителка, също от най-младите попълнения на екипа.", "date": "2018.09.17", "title": "Най-младият учител изпя „O Sole Mio\""}
{"url": "http://standartnews.com/balgariya/kmetat_na_sofiya_opazim_li_vyarata_nadezhdata_i_lyubovta_shte_opazim_sebe_si_kato_dobri_hora_-375840.html", "text": "Опазим ли вярата, надеждата и любовта, ще опазим себе си като добри хора, семействата си като домове на обич и разбирателство и градът си като град на възможности и разбирателство. Това каза кметът на София Йорданка Фандъкова по време на тържествената церемония по случай празника на града – 17 септември. \"Честит празник на всички. Честит празник на вярата, надеждата и любовта. Нека те бъдат щита, който ни предпазва от злото на деня и неправдите, които нараняват сърцата ни. Днес, денят на София е денят на божията премъдрост, съвпадащ с първия учебен ден. Хиляди ученици влизат в класните стаи, разчитаме, че техните учители ще ги учат как да бъдат отговорни млади хора\", заяви още тя. По думите й нашите малки всекидневни избори са големите примери за децата, а градът ни е сложна мрежа от човешки отношения, не просто коли, блокове, улици и пътни знаци. \"Вярвам, че децата са единствените, които имат сила да ни променят, защото тяхната сигурност е смисълът на нашия живот. Нека си дадем сметка, когато бързаме, къде стигаме; когато отнемаме предимство, какво даваме; когато сме груби, кого нараняваме. Черногледството няма празник, нека не го превръщаме в наш делник\", заяви още тя. Посрещаме празника с обновени булеварди, училища и детски градини, каза още кметът Фандъкова. \"Смятам, че всички виждат, че се работи усилено. Предстои ни още много работа. Влизаме в тежките зимни месеци, когато очакваме да имаме проблеми в определени дни с въздуха. Вярвам, че всички софиянци ще се включат в нашата програма със 100 мерки за подобряване качеството на въздуха\", допълни тя. \"Виждаме, че всеки ден в София идват много млади хора. Това е световна тенденция в големите градове. Работим усилено да строим метро с бързи темпове, да подобряваме градския транспорт, за да можем да намалим колите. Носим отговорност не само за днешния ден, но и за бъдещето. Само с подкрепата на гражданите можем да вървим напред\", каза Йорданка Фандъкова.", "date": "2018.09.17", "title": "Кметът на София: Опазим ли вярата, надеждата и любовта, ще опазим себе си като добри хора"}
{"url": "http://standartnews.com/balgariya/koy_e_kandidatat_za_transporten_ministar_rosen_zhelyazkov_-375837.html", "text": "Росен Желязков, който понастоящем е председател на Комисията за регулиране на съобщенията (КРС) е роден на 5 април 1968 г. Магистър е по право от Софийския университет „Свети Климент Охридски\". В периода 1994-1995 г. е последователно юрисконсулт, старши юрисконсулт, а по-късно секретар и кметски наместник в район „Средец\" на Столична община. От 1995 г. е адвокат по гражданско и търговско право, член на Софийска адвокатска колегия. Бил е заместник-кмет по направление „Законност и контрол\" на район „Лозенец\", Столична община (1998-1999 г.). От 2003 г. до юли 2009 г. е секретар на Столична община. В периода 2011-2013 г. е председател на Управителния съвет на Института по публична администрация и представител на Република България в Европейския институт по публична администрация (ЕИПА) в Маастрихт, Кралство Нидерландия. От 2009 г. до 2013 г. е главен секретар на Министерския съвет, а в периода 2014-2016 г. е съветник на министър-председателя по въпросите на държавната администрация и електронното управление. Ръководи и участва в процесите на изработването на редица концептуални и стратегически документи и програми в областите на електронното управление, местното самоуправление и местната администрация, публично-частното партньорство. Представлява българската страна в годишните срещи по инициативата за партньорство за открито управление (2011 г., 2015 г.). Координира българския принос по инициативите, свързани с европейските политики по изпълнението на Европейската програма за Глобален мониторинг на околна среда и сигурност. Участва в стратегическото планиране и разработването на политиките в областта на държавната администрация и електронното управление. От 30 септември 2016 г. с Решение на Министерския съвет е определен за председател на Държавна агенция „Електронно управление\". С Решение на Министерски съвет от 20 декември 2017г. е определен за председател на КРС, като решението влезе в сила на 15 януари 2018 г. На 17 септември коалиционният съвет на управляващите обяви, че го номинира на министър на транспорта, информационните технологии и съобщенията.", "date": "2018.09.17", "title": "Кой е кандидатът за транспортен министър Росен Желязков?"}
{"url": "http://standartnews.com/balgariya/chetirima_sa_zadarzhani_za_prestapna_grupa_za_razprostranenie_na_narkotitsi-375838.html", "text": "Четирима души са задържани за организирана престъпна група за разпространение на наркотици, пренасяни от Доминикана, съобщи днес на на брифинг ръководителят на Специализираната прокуратура Даниела Начева. „Групата е набирала малоимотни лица, които е финансирала, за да пътуват през европейски държави за Доминикана. Там същите са били настанявани в хотелски апартаменти, в които са били държани около седмица. Поглъщали са капсули, съдържащи кокаин – средно между 80 и 100 капсули по между 8 и 13 грама в зависимост от пола на съответното муле. Същите лица са били транспортирани обратно през европейски летища до Букурещ, където са били посрещани от член на групата и транспортирани в района на Стара Загора и околните села, където са били настанявани в помещения, като са им били отнемани мобилните телефони и им е бил ограничаван контактът с външния свят, докато дефикират наркотика\", обясни Начева. Тя уточни, че на всяко едно от тези лица е осигуряван паспорт. „В рамките на държавите-членки на ЕС, през които са пътували, те са използвали личните си карти, а на границата с Доминикана са използвали международни паспорти. На тези лица са плащани суми от порядъка между 3 и 5 хил. лв. за извършените услуги. На 15 септември едно от лицата, погълнало такъв наркотик, което очаквахме да пристигне, е било установено в Португалия, защото му е прилошало. Лицето е задържано. То е било погълнало 99 капсули – близо килограм кокаин. Този кокаин се е разпространявал на едро на територията на страната – в Габрово, Бургас, Варна, Пловдив, София и други градове\", обясни Начева. По думите й четири лица са обвинени в организирана престъпна група, сред които и една жена. „Те са задържани за 72 часа, като ще им бъде поискано и задържане под стража\", каза още тя. Едно от лицата, пренасящи наркотици от Доминикана, е било погълнало 1,1 кг кокаин на капсули, разказа директорът на ГДБОП главен комисар Ивайло Спиридонов. „По канала колегите от Стара Загора работят от края на миналата година, когато получиха оперативната информация. Тя гласи, че от България се изпращат лица – гълтачи, които чрез поглъщане на капсули, пълни с пресован кокаин, пренасят кокаин от Доминикана до България през различни европейски държави. Началото на тази реализация беше лице, изпратено в Доминикана, за да погълне кокаин и да го пренесе до тук. То каца в Лисабон, но там му става лошо. С помощта на наши партньорски служби лицето е задържано. Започна да дефекира такива капсули – около 90, като общото количество е 1,1 кг. кокаин\", каза още Спиридонов и посочи, че това е начинът на действие. „Има и други лица, които са установени и които са задържани по различни сухопътни граници в Европа. Има образувано досъдебно производство. На 15 септември вечерта предприехме действа по реализиране на цялата група. На територията на Пловдив е задържано лице от Стара Загора. Почти при всички задържани лица бяха намерени малки количества наркотици, доста мобилни телефони и парични средства. На тези от тях, за които има достатъчно доказателства, има обвинения\", обясни Спиридонов.", "date": "2018.09.17", "title": "Четирима са задържани за престъпна група за разпространение на наркотици"}
{"url": "http://standartnews.com/balgariya/izdirvat_birmite_i_bashta_im_za_uchastie_v_organizirana_prestapna_grupa-375839.html", "text": "Бизнесменът Евлоги Станоев, както и синовете му Антон Станоев и Георги Станоев - двамата известни с прякорите си Бирмите, заедно с още шестима души са обвинени за участие в организирана престъпна група, обяви днес ръководителят на Специализираната прокуратура Даниела Начева. Тя припомни, че в Пловдив преди около 20 дни бяха установени нелегални фабрики за производство на тютюн. „Колегите в Пловдив бяха събрали сериозен ресурс от доказателства. Ние трябваше да доизградим доказателствата, за да установим кои са лицата, които са осъществявали контрола, финансирали са и са се облагодетелствали от цялата престъпна дейност. На настоящия етап от разследването е повдигнато обвинение за участие в организирана престъпна група на 9 лица. Три от тях са част от обвинените от Пловдив, задържани за акцизни стоки без бандерол. Останалите шест лица са се занимавали с финансирането на тези фабрики – осигурявали са лица, на чието име да бъдат помещенията, в които са държани машините за производство на тютюн\", обясни прокурор Начева. Тя уточни, че Лидия Станоева не е била обвинена, но сред обвинените са Евлоги Станоев и Георги Станоев. „При обиска са иззети документи, парични средства и носители на компютърни информационни данни, които тепърва ще анализираме. Имаме и свидетелски показания. Става дума за около 40 тона намерен тютюн, близо 50 хил. кутии цигари – говорим за сериозни обороти, за милиони левове\", обясни прокурор Начева. Тя посочи, че не може да се твърди за връзка между другия подобен случай на разбита организирана престъпна група за производство на цигари, при която беше арестуван бизнесменът Миню Стайков. „Част от задържаните девет лица са криминално проявени лица – съдени са за трафик на наркотици, за нанасяне на телесни повреди, един от тях е регистриран и за убийство. Тепърва ще им се проверява съдебното минало\", обясни Начева. На въпрос дали Георги Станоев, Антон Станоев и Евлоги Станоев са задържани, прокурор отговори: „Те са обвинени задочно. Не са установени към момента. За един от тях има информация, че е напуснал пределите на страната. Другите двама най-вероятно са в България, предприети са действия за издирването им. При положение, че тези фабрики, за които установихме, че са били контролирани от тях, бяха разбити преди 20 дни е съвсем нормално тези лица да се укриват. Предприели сме мерки, издирваме ги\". Начева увери, че лицата ще бъдат установени.", "date": "2018.09.17", "title": "Издирват Бирмите и баща им за участие в организирана престъпна група"}
{"url": "http://standartnews.com/balgariya/tsvetanov_bsp_da_pomoli_svoya_prezident_da_podpishe_ukaza_za_osvobozhdavane_na_mladen_marinov-375834.html", "text": "Нека БСП да се обърне към своя президент Румен Радев и да го помоли да подпише указа за освобождаване на Младен Маринов, за да можем да гласуваме оставките, които те толкова искаха и за които ни обвиняваха, че ги бавим. Това каза председателят на ПГ на ГЕРБ Цветан Цветанов след днешния коалиционен съвет на управляващите. „Надявам се, че все пак президентът ще подпише указ за освобождаването на Младен Маринов от поста главен секретар на МВР. Защото ние сме в хипотезата самият Младен Маринов да каже, че желае да бъде освободен от тази длъжност и да бъде назначен за министър на вътрешните работи. Но към настоящия момент указът не е подписан. От изявленията на президента Радев от Рига останахме с впечатление, че когато се върне, ще подпише указа, но в случая явно се цели нещо по-различно от обичайното, което трябва да бъде при демокрация\", каза още Цветанов. По думите му съгласувателната процедура е задължителна при назначаването на бъдещата овакантена длъжност на главен секретар. „Но когато има волеизявление от самия главен секретар за освобождаване от длъжността, сме в съвсем друга хипотеза и Министерски съвет е стартирал процедурата за неговото освобождаване\", коментира Цветанов. „Обръщаме се чрез медиите – защото явно президентът Румен Радев желае диалог чрез медиите, и заявяваме, че сме готови за среща, при която президента да каже защо не иска да подпише указа. Не искаме да имаме конфронтация с президентската институция и президента на държавата\", обясни Цветанов и изрази надежда, че разумът ще надделее. По-умерен в призивите си бе лидерът на Атака Волен Сидеров. Предлагаме на президента Радев да направим среща, за да обсъдим всички обстоятелства за освобождаването на Младен Маринов от поста на главен секретар на МВР, каза той. „За да няма съмнение президентът, че нещо се върши през неговата глава. Това е най-добрият начин да се реши въпросът, другото е напрежение. Правим това предложение най-официално и ще чакаме отговор от президента. Когато той каже – ние сме готови да изясним абсолютно всичко\", коментира Сидеров.", "date": "2018.09.17", "title": "Цветанов: БСП да помоли своя президент да подпише указа за освобождаване на Младен Маринов"}
{"url": "http://standartnews.com/balgariya/dnes_e_parviyat_ucheben_den-375816.html", "text": "Начало на новата учебна година – днес тя започва за 680 хил. ученици от цялата страна. От тях близо 60 хил. са първокласниците, които ще прекрачат прага на класната стая. Педагогическият персонал възлиза на около 89 хил. души – учители възпитатели, психолози, директори на възпитателни институции. От образователното ведомство уточниха, че 13 училища са закрити или слети. Много деца обаче са в риск от отпадане от образователната система. Те не са открити от мобилните екипи на адресите им, или не посещават редовно училище.", "date": "2018.09.17", "title": "Днес е първият учебен ден"}
{"url": "http://standartnews.com/balgariya/uraganat_florans_otslabna_do_tropicheska_burya-375817.html", "text": "Снимка: EPA Ураганът „Флорънс\", който от няколко дни бушува по източното американско крайбрежие, отслабна до тропическа буря. Властите обаче предупреждават, че наводненията ще продължат. Националният център за ураганите отмени предупрежденията за опасност от бури в щатите Северна и Южна Каролина, но добави, че в тях предстоят проливни дъждове. Съществува и заплаха от торнадо, но скоростта на вятъра ще намалее през идните дни. Очаква се „Флорънс\" да продължи да изсипва огромни количества дъжд, докато се движи на североизток. Ураганът причини смъртта на 14 души и рани десетки.", "date": "2018.09.17", "title": "Ураганът „Флорънс” отслабна до тропическа буря"}
{"url": "http://standartnews.com/balgariya/okolo_60_000_shte_sa_parvoklasnitsite_v_stranata_prez_novata_uchebna_godina-375822.html", "text": "Около 60 000 първокласници се очаква да влязат днес на първия учебен ден в класните стаи в училищата в страната. Това съобщи министърът на образованието и науката Красимир Вълчев на семинар за началото на новата 2018/2019 година и уточни, че учениците в първи клас ще са по-малко с няколко хиляди, съобщи БТА, цитирана от Новини.бг. Випускът, който влиза в първи клас през тази учебна година, е основно от деца, родени през 2011 г., които са по-малко от родените деца през 2009 и 2010 г., обясни министър Вълчев. Той информира, че през новата учебна година всички ученици в страната ще са 680 000, от които около 60 000 ще са първокласниците. Учителите във всички училища, в детските градини и в центровете за подкрепа за личностно развитие са 89 000. Ресурсните учители в образованието са 1397, а психолозите са 763-има. Новата учебна година ще започне във всичките 2367 училища в страната, в 1844 детски градини и в над 100-те центрове за подкрепа на личностното развитие, каза министър Вълчев. 2367 сега са всичките държавни, частни и духовни училища в страната, съобщи Наталия Михалевска - директор на Дирекцията \"Училищна мрежа и образование на българските училища в чужбина\" към МОН. Тя отбеляза, че общо 1844 са детските градини у нас, които са държавни, общински и частни. Най-много са общинските училища в страната - 2003, държавните училища са 276, 85 са частните училища, а три са духовните училища. Според видовете училища в страната, най-много са основните училища - 1166, началните училища са 134, вече има и 71 обединени училища, в които се обучават ученици от първи до десети клас, според новия Закон за предучилищното и училищното образование. Училищата по изкуствата са 21, училищата по културата са 2, професионалните гимназии са 110, профилираните гимназии са 354, спортните училища са 24, а средните училища са 475, информира Наталия Михалевска. Тя каза, че през тази година са закрити и преобразувани 13 училища в страната. Иновативните училища в страната за новата учебна година са 290, като най-много са в София - 77. Защитените училища през миналата учебна година бяха 185, но до октомври ще завърши процедурата за броя им за тази учебна година, информира Михалевска. Училището с най-много ученици в страната е 18-о Средно училище \"Уилям Гладстон\" в София, което е с около 2400 ученици, каза заместник-министърът на образованието Деница Сачева. Тя отбеляза, че училищата с най-малко ученици са в Родопите, като там има училища с под десет ученици. Държавата успя да обедини всичките си институции, за да работят заедно за привличането или връщането на децата в училище. Работим съвместно, за да прекъснем липсата на интерес към образованието, заяви министър Вълчев. Той информира, че се налагат глоби от общините на родители, които не пускат децата си на училище. Издадени са 509 наказателни постановления на родители и са спрени над 100 300 социални помощи за миналата учебна година. В 1159 екипа за обхващане на децата в образователната система участват 7099 представители на различни институции. Те обхождат адресите на деца и ученици от 29 август до 30 септември. По думите на министър Вълчев през тази година работата на екипите ще се концентрира върху децата на пет и шест години, както и върху незаписалите се след четвърти и седми клас ученици. През тази година са идентифицирани около 60 000 деца, за които има предполагаем риск от отпадане. Министър Вълчев отбеляза, че усилията не приключват със записването на учениците. След това се изисква постоянна работа от учителите и затова държавата инвестира в увеличението на техните възнаграждения. През тази година 591 училища ще получат финансиране за купуване на ученически шкафчета за учениците от първи до седми клас, като общото финансиране на програмата е за близо 2 милиона лева, съобщи заместник-министърът на образованието Деница Сачева. Тя добави, че за тези училища ще бъдат купени над 111 000 шкафчета за над 114 000 ученици. Министър Вълчев каза, че програмата за купуването на ученическите шкафчета е за основните и началните училища, за да се олекотят ученическите раници на учениците от първи до седми клас. Тези ученици общо в страната са около 450 000, съобщи образователният министър. Красимир Вълчев каза, че програмата за купуване на ученическите шкафчета ще продължи и догодина, като вероятно ще бъде финансирана със същите средства - около 2 милиона лева.", "date": "2018.09.17", "title": "Около 60 000 ще са първокласниците в страната през новата учебна година"}
{"url": "http://standartnews.com/balgariya/slanchev_leten_den_s_vremenno_zaoblachavane_pochti_bez_valezhi-375818.html", "text": "Днес времето ще бъде предимно слънчево с временни увеличения на облачността, но ще остане почти без валежи. Ще духа до умерен североизточен вятър. Максималните температури ще са предимно между 24° и 29°, в София около 24°. Над Черноморието ще бъде предимно слънчево, с временни увеличения на облачността, но ще е без почти валежи. Ще духа до умерен вятър от север-североизток. Максималните температури ще са 23 – 25°, близки до температурата на морската вода. Вълнението на морето ще бъде 2-3 бала. Над планините ще бъде предимно слънчево, с временни увеличения на облачността, но само на отделни места ще превали. Ще духа умерен до силен вятър от север-североизток. Максималната температура на височина 1200 метра ще е около 18°, на 2000 метра – около 11°. Атмосферното налягане е по-високо от средното за месеца и през деня ще се задържи почти без промяна. Пет дни преди настъпването на астрономическата есен продължителността на деня е 12 часа и 29 минути в страната. В София изгревът настъпи в 7,07 ч., залезът е в 19,36 ч., във Варна - съответно в 6,49 и 19,18 ч., в Бургас - 6,50 и 19,19 ч., в Пловдив - 7,01 и 19,30 ч.", "date": "2018.09.17", "title": "Слънчев летен ден, с временно заоблачаване, почти без валежи"}
{"url": "http://standartnews.com/balgariya/krasimir_valchev_blizo_60_000_detsa_sa_problemni_i_ima_risk_da_otpadnat_ot_obrazovatelnata_sistema-375821.html", "text": "Около 60 000 деца ще прекрачат за първи път вратите на училищата в цялата страна. От миналата година вече имаме данни за всяко едно дете, което липсва в образователната система. Всички институции работят по тази тема. Около 60 000 са и децата, които са проблемни и има риск да отпаднат от системата, заяви министър Красимир Вълчев. В първи учебен ден той бе гост в сутрешния блок на БТВ. \"Трудно е да се следи всяко едно дете, особено при тази мобилност. 14 000 деца са отпаднали от системата. Повече от 8 000 от тях са заминали за чужбина с родителите си. Целта ни е децата да бъдат обхващани още на 4-5 години. Помагаме на близо 300 български училища в чужбина. Целта е децата там да изучуват и да не забравят родния език. Предприемаме мерки за намаляване на тежестта на раниците. В тази насока продължава и програмата \"Шкафче\". В 50 училища продължават ремонтите. Не помня друга, в която да са ремонтирани толкова много учлища и детски градини. Говорим за над 1 100 заведения, които бяха ремонтирани по ОП \"Региони в растеж\". Искам да се извиня, ако някъде има неудобства\", каза още Вълчев. \"Има недостиг на учители. Темата е важна и в министерството работим ежедневно по нея. На места има свръхконцентрация на ученици. Работим и това да се промени. Необходимо е време, за да се премине само към смяна в училищата. Критерият близост изигра своята роля. Видяхте, че тази година нямаше опашки пред училищата за записване. Ясно е, че има спад в образованието в последните десетилетия. Учителите обаче казват, че в последните няколко години има напредък и положителни тенденции. В момента началната заплата на млад учител е 860 лв., а от първи януари трябва да стане 920 лв. Най-много голяма липса има при учителите по математика и физика. Учителите са най-важното нещо. Винаги сме казвали това. Трудно е да мотивираме млад учител да работи в по-малко населено място. Правим всичко по силите си и няма да се откажем да работим\", каза министър Вълчев. \"Желая на всички деца и техните родители успешна учебна година. Всички трябва да бъдем партньори и да работим заедно\", завърши Вълчев.", "date": "2018.09.17", "title": "Красимир Вълчев: Близо 60 000 деца са проблемни и има риск да отпаднат от образователната система"}
{"url": "http://standartnews.com/balgariya/koalitsionen_savet_gerb_i_patriotite_obsazhdat_promenite_v_kabineta-375820.html", "text": "Коалиционният съвет се събира днес. ГЕРБ и Обединените патриоти ще обсъдят името на бъдещия министър на транспорта. Смяната се налага, след като миналата седмица номинираният за поста Александър Манолев си направи самоотвод и се отказа от поста.", "date": "2018.09.17", "title": "КОАЛИЦИОНЕН СЪВЕТ: ГЕРБ и Патриотите обсъждат промените в кабинета"}
{"url": "http://standartnews.com/balgariya/pochitame_svetite_sofiya_vyara_nadezhda_i_lyubov-375815.html", "text": "На 17 септември православната църква почита паметта на Светите мъченици София, Вяра, Надежда и Любов и отдава се почит на добродетелите, които ни крепят – вярата, надеждата, любовта и мъдростта. София означава божия мъдрост. Мъдрост, която не говори, защото знае, вижда и помага. Тя черпи силата си от вярата, надеждата и любовта. Мъдростта има своите многобройни превъплъщения в древни и съвременни философии и религии. На този ден и столицата на България чества за пореден път своя празник – на Света София и нейните дъщери. Преданието разказва, че през втората половина на І в. в Рим живяла една благочестива жена, християнка. Тя се казвала София и имала три дъщери, които носели имената на християнски добродетели — Вяра, Надежда и Любов. Тя ги възпитавала в любов към Исус. Майката и дъщерите ѝ не криели своята вяра в Христа и я изповядвали открито. Наместникът на Антиох казал за това на император Адриан (117-138), който заповядал да ги доведат веднага при императора. Когато застанали пред него, всички присъстващи се изумили от спокойствието им: сякаш са ги повикали на светло тържество, а не на изтезание. Адриан се опитал да ги убеди да принесат жертва на богинята Артемида, но младите момичета (Вяра била на 12 години, Надежда — на 10 и Любов — на 9 години) останали непреклонни, тогава императорът заповядал да ги изтезават жестоко, а майката била принудена да гледа нечовешките изтезания и страданията на децата си. Но тя проявила необикновена сила през цялото време. Не издържали на изтезанията момичетата умират, а императорът разрешил на София да вземе телата на дъщерите си и да ги погребе. Три дни след кончината на децата умира и майка им, която също била погребана при тях. Църквата почита и света София като мъченица, защото като майка тя изживяла със сърцето си ужасните мъчения за Христа на своите възлюбени дъщери. Мощите на светите мъченици София, Вяра, Надежда и Любов почиват от 777 г. в Елзас, Франция. На днешния празник именниците посрещат гости, като в много къщи на този ден се месят пресни питки и се раздават с грозде или с други плодове за здраве, щастие и любов. Пеят се песни и се играят хора. Празникът се почита най-тържествено от именниците – Вяра, Верка, Надежда, Надя, Любов, Люба, Любен, Любомир, Любомира, Любомил, София, Софка.", "date": "2018.09.17", "title": "Почитаме светите София, Вяра, Надежда и Любов"}
{"url": "http://standartnews.com/balgariya/izmamnitsi_tochat_smetkite_ni_chrez_saytove_s_falshiva_kozmetika-375823.html", "text": "Нов тип измами с козметика менте в интернет. Търговци използват нерегламентирано лица на известни личности или фалшиви профили, за да рекламират парфюми и гримове със съмнително качество и недоказан ефект. Всеки ден митничарите спират вноса на хиляди парфюми, бяла и цветна козметика. Конфискуваните стоки до този момент са повече от миналата година. Контролът в интернет обаче е по-труден. Кои лица на NOVA се оказаха замесени в популяризирането на фалшива козметика, без дори да знаят? Как да различим ментето от оригинала и могат ли фалшификатите да се окажат опасни за здравето ни? Отговорите дава Георги Георгиев в рубриката \"На твоя страна\".", "date": "2018.09.17", "title": "Измамници точат сметките ни чрез сайтове с фалшива козметика"}
{"url": "http://standartnews.com/balgariya/uchiteli_otkazvat_tsvetya_za_da_pomognat_na_bolno_momche-375824.html", "text": "Учителите на три от големите училища в Търговище призоваха днес, на първия учебен ден, да не им подаряват букети. В съобщение, разпространено в социалните мрежи, те апелират заделените пари за цветя да бъдат дарени за лечението на Християн Христов. Инициативата подеха учители от Второ средно училище „Проф. Никола Маринов\", където Християн е ученик в 12-ти клас. От седемгодишно момчето има нарушена дефекация, част от дебелото му черво е атрофирало, а вече има и увредени нерви на седалището. През годините семейството на Християн е преминало през десетки лекари – невролози, психолози, гастроентеролози и други, но диагноза така и не била поставена. Накрая получават и отказ за финансова подкрепа и от Фонда за лечение на деца в чужбина. Наскоро лекар от турската клиника „Мемориал\" се е съгласил да прегледа Християн, но за целта е нужно първо да бъдат направени редица изследвания след което ще се назначи лечение или хирургична интервенция. Първоначалната сума, която е необходима за изследванията, е 1850 евро, но пари ще трябват и за други изследвания, транспорт, престой. Датата за преглед на Християн е 1 октомври, а семейството не разполага с необходимата сума. Майката на момчето поде дарителска кампания – кутии за дарения са поставени в редица магазини и обществени места в Търговище, открита е и банкова сметка на името на Християн Ганчев Христов. Призива на учителите от Второ средно училище подеха и колегите им от Първо основно училище и Профилираната гимназия по икономическа информатика. В социалните мрежи те апелират: „Всички пари за цветя да бъдат пари за надежда! Да подарим надежда на Християн да оздравее, да продължи да ни радва със своя талант, със своята цигулка, да осъществи мечтите си! Сега ние трябва да му върнем надеждата в доброто! Надежда за живот! Да му помогнем да бъде отново при нас. И на 24 май да го видим като абитуриент\", се казва в апела на учителите. В дарителската акция могат да се включат и всички желаещи като внесат пари в откритата банкова сметка: Уникредит Булбанк IBAN:  BG19 UNCR 70001523378617 BUC  UNCRBGSF", "date": "2018.09.17", "title": "Учители отказват цветя, за да помогнат на болно момче"}
{"url": "http://standartnews.com/balgariya/rosen_zhelyazkov_e_novata_nominatsiya_za_ministar_na_transporta_-375830.html", "text": "Коалиционният съвет на управляващите номинира Росен Желязков за министър на транспорта, съобщи пред журналисти в сградата на министерския съвет Волен Сидеров, лидер на партия \"Атака\". В момента Желязков е председател на Комисията за регулиране на съобщенията (КРС). След трагедията край Своге, която отне живота на 17 души, премиерът Бойко Борисов поиска и получи оставките на трима министри - Ивайло Московски, Валентин Радев и Николай Нанков. Така се появиха искри между коалиционните партньори, че такива рокади се правят без знанието на Обединените патриоти. Последваха два коалиционни съвета, но миналата седмица се стигна до поредна рокада. Смяната се налага, след като миналата седмица номинираният за поста транспортен министър Александър Манолев си направи самоотвод и се отказа от поста. Така днес на коалиционния съвет се наложи да бъде обсъден нов вариант за наследник на Ивайло Московски. След близо два часа разговори е решено Росен Желязков да е новият министър на транспорта. За нов вътрешен министър е предложен главният секретар на МВР Младен Маринов, а за поста на Нанков - депутата и бивш заместник-кмет на Враца Петя Аврамова. Очаква се тази седмица рокадите в кабинета да бъдат гласувани в парламента.", "date": "2018.09.17", "title": "Росен Желязков е новата номинация за министър на транспорта"}
{"url": "http://standartnews.com/balgariya/prosvetniyat_ministar_60_000_parvoklasnitsi_prekrachvat_praga_na_uchilishteto-375831.html", "text": "Около 60 000 първокласници влизат днес на първия учебен ден в класните стаи в училищата в страната. Това съобщи министърът на образованието и науката Красимир Вълчев на семинар за началото на новата 2018/2019 година и уточни, че учениците в първи клас ще са по-малко с няколко хиляди. Випускът, който влиза в първи клас през тази учебна година, е основно от деца, родени през 2011 г., които са по-малко от родените деца през 2009 и 2010 г., обясни министър Вълчев. Той информира, че през новата учебна година всички ученици в страната ще са 680 000, от които около 60 000 ще са първокласниците. Учителите във всички училища, в детските градини и в центровете за подкрепа за личностно развитие са 89 000. Ресурсните учители в образованието са 1397, а психолозите са 763-има. Новата учебна година ще започне във всичките 2367 училища в страната, в 1844 детски градини и в над 100-те центрове за подкрепа на личностното развитие, каза министър Вълчев. 2367 сега са всичките държавни, частни и духовни училища в страната, съобщи Наталия Михалевска - директор на Дирекцията \"Училищна мрежа и образование на българските училища в чужбина\" към МОН. Тя отбеляза, че общо 1844 са детските градини у нас, които са държавни, общински и частни. Най-много са общинските училища в страната - 2003, държавните училища са 276, 85 са частните училища, а три са духовните училища. Според видовете училища в страната, най-много са основните училища - 1166, началните училища са 134, вече има и 71 обединени училища, в които се обучават ученици от първи до десети клас, според новия Закон за предучилищното и училищното образование. Училищата по изкуствата са 21, училищата по културата са 2, професионалните гимназии са 110, профилираните гимназии са 354, спортните училища са 24, а средните училища са 475, информира Наталия Михалевска. Тя каза, че през тази година са закрити и преобразувани 13 училища в страната. Иновативните училища в страната за новата учебна година са 290, като най-много са в София - 77. Защитените училища през миналата учебна година бяха 185, но до октомври ще завърши процедурата за броя им за тази учебна година, информира Михалевска. Училището с най-много ученици в страната е 18-о Средно училище \"Уилям Гладстон\" в София, което е с около 2400 ученици, каза заместник-министърът на образованието Деница Сачева. Тя отбеляза, че училищата с най-малко ученици са в Родопите, като там има училища с под десет ученици. Държавата успя да обедини всичките си институции, за да работят заедно за привличането или връщането на децата в училище. Работим съвместно, за да прекъснем липсата на интерес към образованието, заяви министър Вълчев. Той информира, че се налагат глоби от общините на родители, които не пускат децата си на училище. Издадени са 509 наказателни постановления на родители и са спрени над 100 300 социални помощи за миналата учебна година. В 1159 екипа за обхващане на децата в образователната система участват 7099 представители на различни институции. Те обхождат адресите на деца и ученици от 29 август до 30 септември. По думите на министър Вълчев през тази година работата на екипите ще се концентрира върху децата на пет и шест години, както и върху незаписалите се след четвърти и седми клас ученици. През тази година са идентифицирани около 60 000 деца, за които има предполагаем риск от отпадане. Министър Вълчев отбеляза, че усилията не приключват със записването на учениците. След това се изисква постоянна работа от учителите и затова държавата инвестира в увеличението на техните възнаграждения. През тази година 591 училища ще получат финансиране за купуване на ученически шкафчета за учениците от първи до седми клас, като общото финансиране на програмата е за близо 2 милиона лева, съобщи заместник-министърът на образованието Деница Сачева. Тя добави, че за тези училища ще бъдат купени над 111 000 шкафчета за над 114 000 ученици. Министър Вълчев каза, че програмата за купуването на ученическите шкафчета е за основните и началните училища, за да се олекотят ученическите раници на учениците от първи до седми клас. Тези ученици общо в страната са около 450 000, съобщи образователният министър. Красимир Вълчев каза, че програмата за купуване на ученическите шкафчета ще продължи и догодина, като вероятно ще бъде финансирана със същите средства - около 2 милиона лева.", "date": "2018.09.17", "title": "Просветният министър: 60 000 първокласници прекрачват прага на училището"}
{"url": "http://standartnews.com/balgariya/prezidentat_moyat_angazhiment_e_kam_osvobozhdavaneto_na_gl_sekretar_na_mvr_ot_posta-375833.html", "text": "Моят ангажимент е единствено към освобождаването на главния секретар на МВР от поста му. Затова искам да се спазва законът. Това коментира пред репортери президентът Румен Радев по казуса с указа, който трябва да подпише за освобождаване на Младен Маринов като главен секретар на МВР. Оттук-нататък, подчерта той, всичко решава правителството. Няма да тълкувам нормативните документи, посочи още държавният глава. Ние трябва на най-високо ниво да даваме пример за законност и спазване на всички нормативни документи, ако искаме да има законност в държавата, убеден е Радев. По думите му след всички проблеми и провали в системата на МВР премиерът преценява дали това е най-удачният избор за министър. Негово е решението, негова е отговорността, посочи президентът. Той присъства на откриването на учебната година на Националната гимназия за древни езици и култура \"Константин Кирил Философ\", което се състоя в аулата на СУ \"Св. Климент Охридски\". Радев пожела на завършващите тази година гимназията каквото и да вършат да е с мисъл за България. Той изрази своето уважение към преподавателите. Днес имаме особена нужда от мъдрост, каза в поздравлението си още държавният глава.", "date": "2018.09.17", "title": "Президентът: Моят ангажимент е към освобождаването на гл. секретар на МВР от поста"}
{"url": "http://standartnews.com/balgariya/fandakova_pri_tolkova_remonti_ne_mozhem_da_garantirame_che_nyakoy_rabotnik_nyama_da_si_ostavi_ratsete-375828.html", "text": "Честит празник на всички софиянци. Честит първи учебен ден и на всички деца. Това обяви от ефира на БТВ кметът на София Йорданка Фандъкова, която бе гост в предаването „Тази сутрин\". Тя коментира последните политически теми от седмицата, както и всички наболели проблеми на столицата. \"Не мисля, че има политическа криза. По-скоро има изкуствени кризи. Това е работата на опозицията - да критикува и да се опитва да създаде проблеми на управляващите. Все пак искам да кажа, че аз съм работила най-добре, когато има стабилност в държавата. Виждате днес има коалиционен съвет и ще бъде обявена новата номинация за нов транспортен министър. Не може да се говори за криза. Твърде рано е да се говори за предстоящите местни избори и дали ще се кандидатирам. В момента всички мои усилия са насочени към успешно приключване на големите ремонти в столицата. Те могат да се случат само с подкрепата и рабирането на софиянци. Знам, че предизвикаваме неудобства, но искам да благодаря на всички столичани за търпението\", каза тя. \"Ремонтът на бул. \"България\" приключи преждевременно, както бяхме обещали. Снощи пуснахме движението по бул. \"Арсеналски\". Движението по булевард \"Васил Левски\" също е пуснато буквално преди часове. Там са асфалтирали до сутринта четири машини. Всички основни пътни артерии са пуснати, като само бул. \"Пенчо Славейков\" остава в ремонт. Зам.-кметът Крусев всеки ден е на терен. При тези мащабни ремонти не можем да гарантираме, че някой майстор няма да си остави ръцете. Това са стотици хора и фирми. От бул. \"България\" съм поискала две проби. Същото важи и за бул. \"Арсеналски\" и бул. \"Васил Левски\". Най-лесно е да не правим нищо и тогава няма да има критики. Аз обаче изповядвам друга философия. Санкциите са некачествени ремонти са големи. Искам да гарантирам на всички софиянци, че техните пари не отиват за калпави ремонти. Булевард \"Дондуков\" излезе златен на изпълнителя заради проблемите с паветата. Всички лостове, които са възможни, сме ги заложили. Ще дам  пример с \"Граф Игнатиев\". Ремонтът там е с предварително платена гаранция от фирмата изпълнител. 50% от тази гаранция ще им бъде освободена, когато приключи ремонта. Другите 50% ще бъдат задържани докато тече гаранционния срок и ако се наложи нещо да се поправя, това ще стане с тези пари. Искам това да стане ясно на всички софиаянци и те да разберат, че техните пари не отиват за калпави ремонти\", категорична беше Фандъкова.", "date": "2018.09.17", "title": "Фандъкова: При толкова ремонти, не можем да гарантираме, че някой работник няма да си остави ръцете"}
{"url": "http://standartnews.com/balgariya/osiguryavat_uchilishtni_shkafcheta_za_vsichki_detsa_do_7_klas-375832.html", "text": "Над 6 млн. лева допълнително ще бъдат осигурени за закупуването на шкафчета в училищата в страната за всички ученици от първи до седми клас. Това стана ясно след разговор между премиера Бойко Борисов и министъра на образованието и науката Красимир Вълчев. През настоящата година за първи път правителството осигури средства за закупуването на 120 000 шкафчета, необходими на училищата, за близо 40% от учениците в начален етап на образование. „Изпълнението на приходите е добро и можем да финансираме закупуването на шкафчета за всички училища\", заяви министър Вълчев. По думите му това е една от мерките за олекотяване на тежестта на ученическите раници и за подобряване на организацията на учебните часове. „Препоръчахме на училищата да оптимизират седмичните разписания, така че да носят по-малко учебници и учебни комплекти. В същото време осигуряваме достъп до електронно четими варианти на учебниците\", допълни министърът на образованието и науката. „Днес ще има решение на Министерски съвет за целевото осигуряване на останалите финансови средства, необходими за шкафчета за първолаците. Смятам, че това е една добра новина, която ще реши много от проблемите, които имат някои училища\", коментира след коалиционния съвет днес и зам.-председателят на ГЕРБ Цветан Цветанов Цветанов. Той обясни, че може да се направим добра прогноза за бюджет 2019. „Ще увеличим с 10% заплатите на държавните служители. Това ще им даде допълнителна мотивация, за да си вършат по-добре работата, а в същото време изискванията към тях ще бъдат много повече\", коментира Цветанов.", "date": "2018.09.17", "title": "Осигуряват училищни шкафчета за всички деца до 7 клас"}
