{"url": "https://standartnews.com/regionalni/za-6-ti-septemvri-vmro-s-patariotichna-initsiativa-400829.html", "text": "За поредна година старозагорската организация на ВМРО провежда патриотичната кампания „Развей българския флаг“. В навечерието на един от най-светлите празници - Съединението на България ВМРО-БНД Стара Загора на старозагорските граждани ще бъдат подарени 1000 национални знамена, съобщиха днес от общинскита организация на войводите. Раздаването ще националния трикольор ще бъде от 17 до 19 ч. на шадравана до пингвините /на ъгъла между бул. цар Симеон Велики и ул. Хаджи Димитър Асенов/, уточняват инициаторите. \r\nИ нека се знае и помни , че единението на българския народ все още предстои, казват от ВМРО с изконния девиз: Мизия, Тракия и Македония! Да живее България!  \r\n ", "date": "2019.09.02", "title": "За 6-ти септември - ВМРО с патриотична инициатива"}
{"url": "https://standartnews.com/regionalni/sds-da-blgariya-i-dbg-s-obshch-kandidat-za-kmet-v-razgrad-400820.html", "text": "48-годишният предприемач Мирослав Грънчаров е  кандидатът за кмет на обединението от десни партии в Разград. Зад него застават местните структури на СДС, „Да,България!” и Движение „България на гражданите”, стана ясно  днес. Десните в Разград избраха да дадат старт на кампанията си в 12 без 5 пред входа на общината в лудогорския град. „През последните 4 години градът не е просто в застой, а в упадък. Пасивната некомпетентност на местната управа  се превърна в активна бариера за развитието на  Разград. Не е достатъчно само да сме гневни и недоволни, трябва да се изправим да поискаме  промяна и да я направим!”, заяви при  представянето си кандидатът на десницата. Мирослав Грънчаров е познат в Разград, като един от основателите на ГЕРБ в лудогорския град. Той бе общински съветник и част от местното ръководство на партията на Бойко Борисов до лятото на 2014 година, когато сам се оттегли от активна дейност в управляващата партия. Казва, че напровил това заради разногласия с местното ръководство, начело на което е сегашният кмет на Разград доктор  Валентин Василев, за когото още не е ясно дали ще бъде подкрепен от ГЕРБ за нов мандат. Мирослав Грънчаров е вторият официално впуснал се в надпреварата за кмет кандидат. В края на миналата седмица досегашният заместник-председател на общинския съвет Калоян Монев, който е лидер на гражданската организаия „Кауза Разград” обяви кандидатурата си, зад която застава местната структура на ВМРО.  ", "date": "2019.09.02", "title": "СДС, „Да, България!\" и ДБГ с общ кандидат за кмет в Разград"}
{"url": "https://standartnews.com/regionalni/mezhdunaroden-folkloren-festival-nezabravka-400794.html", "text": "От 4 до 8 септември Чепеларе ще бъде домакин на първия в света Международен фолклорен фестивал \"Незабравка\" за членове на Международната полицейска асоциация\" и техните семейства. Във фестивала ще вземат участие близо 100 участници от 9 държави - Белгия, Кипър, Малта, Пакистан, Румъния, Русия, Северна Македония, Сърбия и България. Фестивалът ще бъде официално открит на 5 септември от 17 часа на площад \"Олимпийски\" в Чепеларе. Националната носия и доброто настроение са пропуск за събитието. Международната полицейска асоциация (International Police Association-IPA) е създадена на 01 януари 1950 г. във Великобритания. За неин основател се счита полицейският служител от Англия Артур Трууп. Организацията е създадена на приятелски принцип и в нея членуват полицейски служители - действащи, пенсионирани и напуснали, без значение на чин, длъжност, служебна позиция, пол, раса, майчин език или религия. С близо 360 000 членове от почти 100 държави, от които 66 със създадени национални секции, асоциацията се разпростира на 6 континента - Европа, Азия, Южна и Северна Америка, Африка, Австралия. Мотото на Международната полицейска асоциация е „Servo per Amikeco“ („Служба чрез приятелство“). „Международната полицейска асоциация“ е неправителствена организация, чиито цели са да се създават и усилват връзките между пазителите на реда; да се повишава международното взаимодействие в социалната, културната и професионалната сфера; да се насърчава благоденствието във взаимоотношенията на хората и да се запази световния мир; да се подобрява обществения облик на полицията и да се постигне признаването на асоциацията от международните институции. България е приета за член на Международната полицейска асоциация на 10 юни 1994 г. по време на XIV световен конгрес на организацията, проведен в Люксембург. Кръстник на българската секция е гръцката секция, в която от 1992 г. до 1994 г. са членували 20 полицейски служители от България. В края на 2018 г. в сдружението членуват 3346 члена - действащи, пенсионирани и напуснали служители на МВР и сферата на вътрешната сигурност, като настоящ председател на Сдружението е г-н Огнян Богоев.   Организирането и провеждането на подобно международно събитие, има за цел не само да повиши имиджа на съответните национални секции и да укрепи взаимоотношенията между тях, но и да подобри осведомеността на отделните членове на организацията по отношение на културното богатство на останалите участници.                             В качеството на организатор и домакин на този първи по рода си фестивал  пред „ИПА - секция България“ стои също предизвикателството да покаже по най-подходящ начин пъстротата и същността на националния ни фолклор, под съпровода на родопската гайда в полите на дивната планина. Мероприятието ще бъде реализирано с любезното съдействието на Община Чепеларе, заместник-областния управител на обл. Смолян - г-н Андриян Петров, кмета на Община Чепеларе - г-жа Славка Чакърова, г-жа Наталия Кавърджиева и техния екип, кмета на с. Широка лъка - г-н Васил Седянков, „Лукойл България“ ЕООД, „Пампорово“ АД, „ZIPLine Чепеларе“, „101 Каба гайди“, ОДК - гр. Чепеларе, Тракийско дружество „Войвода Руси Славов“, генерал-майор Нонка Матова, Регионалния исторически музей „Стою Шишков“ – гр. Смолян, Планетариумът в гр. Смолян, децата на гр. Чепеларе и др.", "date": "2019.09.02", "title": "Международен фолклорен фестивал \"Незабравка\""}
{"url": "https://standartnews.com/regionalni/75-godishen-silistrenets-prepluva-20-km-400797.html", "text": "75-годишен българин постави своеобразен рекорд, като преплува дистанцията от 20 километра в открит басейн за 7 часа, 45 минути и 43 секунди. \r\nСилистренецът Ангел Петков е добре познат в средите на българския спорт. Той започнал да тренира плуване на 12 години и има дълга кариера като състезател и треньор във водните спортове. Бил е наставник на националния отбор по плуване в Оман и е успял да изведе тима от 23 на 2 място в състезаниета на Арабската лига по плуване. Дългото плуване на бай Ангел е поредното  предизвикателство, в което белокосият ветеран излиза като победител. Миналата година пак в началото на септември той преплува в градския басейн в Силистра разстоянието от 10 километра. Тази година решението му бе да регистрира плуване на 15 километра, но достигнал целта си, ветеранът обясни че има сили да навърти още 5 километра. Според специалисти постижението на Ангел Петков е рекорд, достоен за Гинес, но той няма да бъде регистриран, защото не е кандидатствал за това. Личното достижение на 75-годишния ветеран обаче е документирано от председателя на  републиканската съдийска колегия по плуване  Велислав Цеков. За него ще бъдат уведомени европейските и световни организации по плуване за ветерани. Пред съгражданите си Петков вече обяви, че поема предизвикателството преди празника на Силистра, който се чества на 14 септември, Кръстовден, и посвещава успеха си на  добруджанския град и неговите хора.    ", "date": "2019.09.02", "title": "75-годишен силистренец преплува 20 км"}
{"url": "https://standartnews.com/regionalni/turisti-se-oglezhdat-v-plochkata-na-prauzhda-400835.html", "text": "Първият фестивал на изгряващото слънце, който се проведе в белоградчишкото село Праужда, ни припомни за пореден път, че най-бедният европейския район - този на Северозапада, пази големите тайни от сътворението на света. Рисунките в Магурата, Градешница, Караново, които се смятат, че са на повече от 9 000 - 10 000 години, имат сходно изображение с една древна плочка - на Праужда. Макар да не е така популярна, тя е уникална, защото дава допълнителни доказателства, че древните хора по света са приемали Освен това представлява безценен астрономически запис за движението на небесни тела и съзвездия. \r\nГравирането върху каменни плочки знаци е много голяма рядкост. Обикновено това се прави върху глинени, които после се пекат. Причината днес е ясна - ако камъкът е мек, лесно се гравира със стоманено острие. Ако камъкът е твърд, гравирането е \"мъка“. Все пак, древният човек е успял да я гравира и да ни остави знаци, които още не можем да разчетем. Но поне да ни окуражат да се вглеждаме в историята и да почитаме традициите на предците ни. \r\nПраужда е малко балканско селце, в Западния Предбалкан, в близост до западната граница със Сърбия. Името му идва от думата \"право\"- т.е. право. Казвало се е, че през селото се минава направо за Видин. Днес тук живеят около 30 жители, но историята е забулена в мистика и тайни, разказва Емил Цанков, един от организаторите на фестивала, който преди няколко години започва проучване на историята на селото. \r\n„Древното име на Белоградчик е слънчевият град. Най-древното име на Праужда от тракийската реч пък е „изгряващото слънце“. От много населени места в близост до Белоградчик, това е единственото, където на хоризонта най-рано се показва слънцето, което е древният символ на траките, свързан с тяхната вяра и тракийски орфизъм“, обяснява Цанков. Той е категоричен, че районът на селото е енергиен център и древно светилище, своеобразен портал към непознато за нас измерение. \r\n\"Плочката от Праужда е уникална със своите символи. И може би това е първообразът на най-древната ни писменост и аналог със символите от пещера „Магура“, където можем да видим и част от нашата азбука“, допълни Цанков. \r\nНа 100 метра от уникалната плочката, която е намерена случайно от баба, копаеща в градината си, се издига Там има много неканонични символи, които  вероятно не са правени специално за храма, а са пренесени от близко светилище, твърди Кирил Кирилов, независим изследовател. \r\nХрамът в Праужда носи името \"Свето Възнесение Христово\" и от запазен посветителски надпис с ктитори е датиран от 1855 г. Тя е стара, каменна, еднокорабна постройка, строена върху по-стара. Камбанарията е до южната страна. Над западната порта, в ниша над вратата, е изобразен патронът. Силно впечатление прави многобройната каменна пластика отвън на стените - изобразени са животни, хора, цветя кръстове и различни символи. Горната част на фасадата е изографисана в синьо-червени прастителни орнаменти. \r\nНеслучайно тя се определя като смята изследователят Кирил Кирилов. Изчисленията показват, че в единия край на селото най-вероятно се е намирало светилище, което е част от слънчево-лунен светилищен комплекс с 27 части, разположени по върховете на фигура с 27 равни страни. Църквата се намира на 100 метра от изчисления връх на фигурата. \r\n\"Още на входа на храма е богът Слънце. На много малко места на православни храмове може да се види изобразен богът Слънце, както и част от планетите, а това означава, че древните (тъй като тези символи кореспондират със символите от Магура) са искали да предадат това знание на поколенията“, коментира Кирилов. \r\nНа още 100 метра от църквата пък е било старото село. Сега тази местност се нарича Селище и предположението е, че там е съществувало \r\n  \r\nБез съмнение, Праужда е енергийно място. В околностите на селото може да се види част от скалния комплекс Белоградчишки скали. „Един от светилищните комплекси, от десетките, в скалния комплекс Белоградчишки скали, е до Праужда. Там преди няколко години е открита и тази сакрална плочка“, разказва Цанков. Непосредствено над селото се намира планинският рид Ведерник, който също носи интересно значение – предполага се, че е бил смятан за древен резервоар на енергия. \r\nЗагадките около древното тракийско минало на  Праужда напълниха селото с български и чуждестранни туристи през уикенда заради първи по рода си фестивал на изгряващото слънце. - в 6.30 ч. в съботния ден с поздрав към Слънцето посредством два специални ритуали. Художникът Николай Тодоров предстови своя изложба-живопис на тема \"Тайнство Магура\". \r\nЕдни от туристите слушаха беседите за траките, други се учеха на стрелба с лък от членовете на спортен клуб \"Белите акули\" - Бургас. Трети се наредиха на опашка да държат сокол - един от символите на господарите на тези земи. \r\nДецата се забавляваха с отдавна забравени игри - надхвърляне с камък, теглене на въже и скачане в чували. \r\nМайстор готвачи от България и Сърбия се грижеха за изхранването на туристите с прясно приготвени древни ястия, а дегустацията на вина вървеше с пълна сила, независимо от жегата. \r\nТака за един ден, почти обезлюденото село, се превърна в незабравима туристическа атракция. \r\nДано съм жив, да видя и догодина повече хора на празника, пожела си дядо Любен, един от 30-те жители на Прауда, които се надяват туризмът да повлече крак на млади хора да се върнат в селото и да го възродят.  ", "date": "2019.09.02", "title": "Туристи се оглеждат в плочката на Праужда"}
{"url": "https://standartnews.com/sport/dve-titla-za-blgariya-ot-balkanidata-v-pravets-400840.html", "text": "Водещата българска спринтьорка Ивет Лалова-Колио спечели балканската титла на 100 м по време шампионата в Правец. За златото Ивет финишира с 11,23 сек. Трета е Инна Ефтимова. Титлата е четвърта за Лалова на 100 м от Балканиади. Спринтьорката получи бурните аплодисменти на няколко хиляди зрители изпълнили трибуните на стадиона в Правец. Сред ВИП гостите аплодирали Ивет и останалите ни атлети бяха президента на ИААФ Сър Себ Коу, неговия заместник Сергей Бубка, шефа на Европейската атлетика Свен Арне Хансен, президента на АБАФ и първи вице на европейската Добромир Карамаринов, министъра на спорта Красен Кралев и легендата на футбола ни Христо Стоичков. Камата обеща на Ивет да я гледа и утре на 200 м. В първия ден от Балканиадата ни атлетите на България спечелиха 7 медала, като от тях златни са на Лалова и Тихомир Иванов в скока на височина.", "date": "2019.09.02", "title": "Две титли за България от Балканидата в Правец"}
{"url": "https://standartnews.com/regionalni/po-visoki-zaplati-v-detskite-gradini-i-yasli-400814.html", "text": "Кметът на община Благоевград д-р Атанас Камбитов подписа заповед, с която от 1 август са увеличени възнагражденията на непедагогическия персонал в детските ясли и градини в града. Повишението е с 5 до 7 % и засяга над 320 души. По-високи заплати вече получават помощник-възпитатели, детегледачи, домакини, перачи, огняри, готвачи, помощник-готвачи, шофьори, стоковеди и др. Това е второто увеличение в сферата на предучилищното образование от началото на 2019 година. През месец януари бяха повишени заплатите на педагогическите специалисти, които достигнаха ръст до 20%. Освен за по-високи заплати, Община Благоевград работи в посока подобряване на материално-техническата база в детските заведения. За децата са осигурени отлични условия, както и здравословна храна, съгласно изискванията на Министерство на здравеопазването  ", "date": "2019.09.02", "title": "По-високи заплати в детските градини и ясли"}
{"url": "https://www.standartnews.com/sport/dve-titla-za-blgariya-ot-balkanidata-v-pravets-400840.html", "text": "Водещата българска спринтьорка Ивет Лалова-Колио спечели балканската титла на 100 м по време шампионата в Правец. За златото Ивет финишира с 11,23 сек. Трета е Инна Ефтимова. Титлата е четвърта за Лалова на 100 м от Балканиади. Спринтьорката получи бурните аплодисменти на няколко хиляди зрители изпълнили трибуните на стадиона в Правец. Сред ВИП гостите аплодирали Ивет и останалите ни атлети бяха президента на ИААФ Сър Себ Коу, неговия заместник Сергей Бубка, шефа на Европейската атлетика Свен Арне Хансен, президента на АБАФ и първи вице на европейската Добромир Карамаринов, министъра на спорта Красен Кралев и легендата на футбола ни Христо Стоичков. Камата обеща на Ивет да я гледа и утре на 200 м. В първия ден от Балканиадата ни атлетите на България спечелиха 7 медала, като от тях златни са на Лалова и Тихомир Иванов в скока на височина.", "date": "2019.09.02", "title": "Две титли за България от Балканидата в Правец"}
{"url": "https://standartnews.com/sport/levskari-s-blagoroden-zhest-sled-derbito-video-400808.html", "text": "Двама от футболистите на Левски зарадваха фенове на \"сините\" след дербито с ЦСКА. Въпреки разочарованието от изпуснатата победа в края, Паулиньо и Насиру Мохамед отидоха на пистата при двама привърженици с увреждания и им подариха фланелките си.  Други играчи на Левски хвърлиха фланелките си в агитката - капитанът Живко Миланов, Иван Горанов, Мартин Райнов и голмайсторът Найджъл Робърта. ", "date": "2019.09.02", "title": "Левскари с благороден жест след дербито (ВИДЕО)"}
{"url": "https://standartnews.com/sport/bez-golove-v-shouto-rivr-boka-video-400807.html", "text": "Грандовете Ривър Плейт и Бока Хуниорс завършиха 0:0 в Суперкласико от 5-ия кръг на аржентинската Суперлига. Пред 70 000 зрители на \"Монументал\" двата колоса се срещнаха за първи път от историческия финал за Копа Либертадорес през декември 2018 година на \"Сантиаго Бернабеу\".  Цели девет месеца феновете на Ривър Плейт чакаха този ден, за да могат да скандират своите песни за легендарния успех в Мадрид и изкачването на трона на Южна Америка. Именно поради това голяма част от хореографията на митичния стадион на Ривър беше с черни балони, а от трибуните се скандираше: \"Който не скача е умрял в Мадрид\". Запалянковци на милионерите не пропуснаха да пуснат надута с хелий секс-кукла, облечена с фланелка на Бока Хуниорс, която в последните години има запазено място на трибуните в дербито. Равенството остави Бока Хуниорс на второ място с актив от 11 точки, изоставайки с две от лидера Сан Лоренцо, докато рекордьорът по титли в Аржентина има осем точки. Италианската звезда Даниеле Де Роси дебютира в голямото дерби с екипа на Бока Хуниорс, а при смяната му в 69-ата минута беше бурно освиркван от феновете на домакините. Вратарят на \"жълто-сините\" Андрада влезе в историята на клуба, като стражът, запазил най-дълго вратата на Бока без гол. Той имаше нужда от едва няколко минути, като в шестата минута подобри рекорда на Антонио Рома от близо 60 години - 784 минути без допуснат гол. След мача пък стана първият с девет поредни мача без допуснат гол. Така първото Суперкласико за 2019 година завърши без победител, а зрителите вече очакват с нетърпение двойния сблъсък през октомври, когато колосите на Буенос Айрес ще излъчат първия финалист в тазгодишното издание на Копа Либертадорес. Двата тима стигнаха до полуфинала през седмицата, а първата среща на първи октомври е на \"Монументал\", докато \"Бомбонера\" ще бъде домакин на реванша на 22 октомври.", "date": "2019.09.02", "title": "Без голове в шоуто Ривър - Бока (ВИДЕО)"}
{"url": "https://standartnews.com/sport/v-severna-makedoniya-akrapovich-napuska-loko-plovdiv-400806.html", "text": "Наставникът на Локомотив Пловдив Бруно Акрапович е на път да се върне в Шкендия (Тетов), където работи за последно преди да дойде на Лаута. Новината съобщиха колегите от македонския сайт Спортмедиа. \"Бомба от Тетово! Бруно Акрапович се връща в Шкендия\", гласи водещият материал. Авторът се позовава на свои източници от клуба, който е един от най-богатите в Югоизточна Европа, но не ги назовава. Прави впечатление и че той не е взел мнението на самия Акрапович. Както е известно, Акрапович е обвързан с черно-белите до края на годината, а нов контракт още няма. Босненският специалист обяви, че се е разбрал с президента на клуба Христо Крушарски и ще парафира нов договор на емблематичната дата 9 септември.", "date": "2019.09.02", "title": "В Северна Македония: Акрапович напуска Локо Пловдив"}
{"url": "https://standartnews.com/biznes/stroitelna-firma-ostavi-bez-tok-nad-5800-klienti-na-chez-400795.html", "text": "Строителна фирма скъса кабел 20 киловолта, собственост на ЧЕЗ Разпределение, и в ранния следобед в неделя за час и половина остави без електрозахранване около 5800 потребители на територията на Сапарева баня, курорта Паничище и околните села – Сапарево, Овчарци, Крайници, Червен брег. Сред засегнатите клиенти са хотели, почивни станции и къщи за гости.   Общо над 60 000 домакинства и фирми на обслужваната от ЧЕЗ Разпределение територия в Западна България бяха оставени без електрозахранване в резултат на скъсани кабели от строителни компании от началото на летния сезон до средата на август. Изключванията са продължили сборно повече от 90 часа. Начело на статистиката е град София, където неудобства са предизвикани за 23 000 клиенти.   При законното строителство ЧЕЗ Разпределение трябва да съгласува проектите предварително. В рамките на това съгласуване в писмен вид информира строителя, че е длъжен да уведоми предварително дружеството за деня и мястото на стартиране на изкопните дейности.    фирмите да информират компанията поне две седмици предварително къде ще извършват изкопни дейности. Това може да става на телефон 0700 10 010 или на имейл  .    ", "date": "2019.09.02", "title": "Строителна фирма остави без ток над 5800 клиенти на ЧЕЗ"}
{"url": "https://standartnews.com/svyat/34-v-ognen-kapan-na-korab-za-gmurkachi-400833.html", "text": "Тридесет и четирима души са изчезнали при пожар на кораб за гмуркачи край бреговете на Южна Калифорния, до остров  Санта Крус. Това потвърди Противопожарната служба на окръг Санта Барбара, съобщава CNN. \"Все още се надяваме, че някой може да е доплувал до брега. Когато са били на котва през нощта, са били доста близо до брега. Трябва да се надяваме, но планираме най-лошия сценарий\", каза Майк Елиейсън от Противопожарната служба. Старши началникът на местната брегова охрана Аерон Бемис каза пред CNN, че пожарът затруднява усилията на спасителните екипи да се качат на борда и да търсят оцелели. Огънят продължава да се разпалва вероятно заради горивото на борда, каза Бемис. \"Пострадалият плавателен съд е специализираният кораб за гмуркане \"Conception\", на който е имало 39 души. Петимата членове на екипажа успяха да слязат, тъй като бяха в основната кабина. 34-мата пътници бяха под палубата\", добави Бемис. \"В доклада, който получихме, се казва, че те са хванати в капан от огъня. Пожарът беше толкова интензивен, че дори след като беше изгасен в основни линии, ние не сме в състояние да се качим, разбирате ли, да потърсим оцелели в този момент. Все още е продължава да гори\", каза Бемис.", "date": "2019.09.02", "title": "34 в огнен капан на кораб за гмуркачи"}
{"url": "https://standartnews.com/biznes/energo-pro-s-onlayn-igra-za-bitovi-klienti-400802.html", "text": "ЕНЕРГО-ПРО Продажби стартира игра, в която всеки клиент, актуализирал мобилен телефон или имейл на интернет адрес http://update.energo-pro.bg в периода 1 септември 2019 – 29 февруари 2020 г., ще участва в томбола за спечелването на един от 30 ваучера за пазаруване на стойност 100 лева. Играта „Актуализирай данните си и спечели“ ще бъде активна в рамките на 6 месеца и в нея могат да се включат пълнолетни физически лица, които са битови (нестопански) клиенти на компанията. Линк към играта е достъпен и от банер на началната интернет страница на ЕНЕРГО-ПРО. Тегленето на печелившите ще бъде извършвано на случаен принцип в присъствието на нотариус веднъж месечно. Актуализацията на клиентските данни спестява време на клиентите и улеснява комуникацията между потребителите и ЕНЕРГО-ПРО Продажби. Ускорява се времето за получаване на уведомления, включително напомняне за просрочено плащане, когато има вероятност за прекъсване на електрозахранването. Актуалните имейл или мобилен телефон в базата данни на компанията дават възможност на клиентите да получат и по-детайлна информация при постъпило запитване на денонощния телефон за връзка на ЕНЕРГО-ПРО Продажби 0700 800 61 или на имейл адрес service@energo-pro.bg. С пълните условия на играта можете да се запознаете на адрес https://www.energo-pro.bg/bg/aktualizirai-i-specheli.", "date": "2019.09.02", "title": "ЕНЕРГО-ПРО с онлайн игра за битови клиенти"}
{"url": "https://standartnews.com/sport/i-stoichkov-gleda-nazhivo-balkaniadata-v-pravets-400831.html", "text": "Легендата на българския футбол Христо Стоичков дойде на стадиона в Правец, за да се наслади наживо на Балканиадата по лека атлетика.  . Освен Стоичков сред гостите на най-голямото атлетическо събитието в България за годината са още министърът на младежта и спорта Красен Кралев, който откри Балканиадата. Пред гостите за откриването излязоха президента на АБАФ, пирви вице на европейската атлетика и председател на БФЛА Добромир Карамаринов, министър Кралев, президентът на Международната федерация по лека атлетика Сър Себастиян Коу, шефа на Европейската атлетика Свен Арне Хансен и кмета на Правец Румен Гунински. В ложите пък освен Стоичков бяха и първие вицепрезидент на ИААФ Сергей Бубка, бизнесменът Валентин Златев, както и президенти на национални атлетически федерация и членове на Съвета на ИААФ. В привествието си към гостите и многохилядната публика Добромир Карамаринов подчерта, че Правец е вече утвърден център на европейската атлетика. \"От името на Балканската асоциация и Европейската атлетика привествам всички дошли тук, за да видят Балканиадата наживо. След 3 седмици започва и световното по лека атлетика в Доха и не всички ще покрият нормативи за него, но въпреки това те са тук за да се състезават и за това желая успех на всички\", заяви в словото си Карамаринов. Шефът на Европейската атлетика Свен Арне Хансен поздрави всички на стадиона с \"Добър вечер\" на чист български. Той също изрази възхищението си от перфектното домакинство на Балканиадата от страна на АБАФ и община Правец. Сър Себ Коу благодари на Добромир Карамаринов за чудесното състезание и атмосферата по трибуните. \"Не мога да изкажа радостта си от това прекрасно кътче на Европа, защото говоря от името на цялата световна атлетика. Тук са много от членовете на Съвета на ИААФ и се чувстваме отлично. Атлетите са на същото мнение\", заяви още Коу. Министър Кралев благодари за перфектната организация на Добромир Карамаринов, както и на височайшите гости от ръководството на Световната и Европейската атлетика. \"За мен е огромна чест да открия балканското първенство по лека атлетика. В следващите два дни Правец ще бъде домакин на Царицата на спортовете. Повече от 400 атлети от 19 държави ще мерят сили в последното голямо състезание преди световното в Доха в края на месеца. От ваше име благодаря специално на Лорд Коу и Свен Арне, които уважиха това събитие. Специално благодаря на Добромир Карамаринов, които е отличен организатор и направи много за развитието на леката атлетика в България, както и за организирането на състезания от най-висок ранг, което неимоверно издига престижа на българската атлетика. Пожелавам на всички вас да видите много покрити олимпийски и световни нормативи тук в Правец. Обявавам балканското първенство за открито\", заяви министър Кралев. Веднага след церемонията Ивет Лалова вдигна трибуните с победата си на полуфинала на 100 м. Битката за златото в дисциплината е в 18,30 ч тази вечер. БНТ 3 излъчва шампшионата директно.", "date": "2019.09.02", "title": "И Стоичков гледа наживо Балканиадата в Правец"}
{"url": "https://standartnews.com/kultura/monasite-ot-shaolin-v-sofiya-i-varna-400780.html", "text": "Монасите от Шаолин са безспорно явление, което всеки път впечатлява публиката с невероятните постижения на човешките дух и природа. Повече от 25 години те пътуват по света и демонстрират своите изключителни умения.  Монаси от най-различни възрасти ще демонстрират в София и Варна магията на кунг фу изкуството – на 22 февруари в НДК, на 24 февруари – в Двореца на културата и спорта в морската столица, съобщават о Loud сoncerts. Билетите за спектакъла „Мистичната сила на кунг фу“ влизат в продажба от 2 септември  в Eventim, Office 1, Български пощи, Технополис – за  София от 35 до 85 лева, за Варна от 25 до 60. Повече от 1500 години легендарните монаси от Шаолин кунг фу са майстори на енергията. Вътрешната енергия на човека Ки и нейното овладяване води до невероятни постижения, които изглеждат невъзможни за обикновените хора. Тя може да бъде блокирана или стимулирана чрез медитация и техники на дишане, така че да се изолира болка или нараняване за кратък период от време, а също така може да бъде използвана и за лечение. В манастира Шаолин в близост до свещената планина Суншан Дзен будистите започват да практикуват физическо и духовно усъвършенстване още от най-ранна възраст. Двата интерактивни спектакъла ще представят историята на Шаолин чрез майсторски изпълнени физически упражнения от група от 18 монаси, водени от своя възрастен учител. Те ще демонстрират ненадминатото си кунг фу и ки гонг майсторство, постигнато с дългогодишен труд. Българската публика ще се потопи в тайните на китайската философия и митове, мъдростта на Дзен будизма и изумителни сцени, постигнати, благодарение на овладяването на вътрешната ки енергия.", "date": "2019.09.02", "title": "Монасите от Шаолин в София и Варна"}
{"url": "https://standartnews.com/kultura/mutafchiev-ako-ne-beshe-insultt-shchyakh-da-se-ubiya-s-kola-400825.html", "text": "\"Трупаме спомени, за да можем да ги разказваме един ден на децата си - и хоп: „Алцхаймер\" или склероза... Изводът: Живей си живота и не се занимавай с глупости\", казва Христо Мутафчиев, който представи книгата си „Черно на бяло“ на „Аполония“. Томчето – нито биография, нито автобиография – омая морската публика със съкровената изповед на големия актьор за сривовете и подвизите, записани от съавторката му, неговата балдъза Теа Денолюбова. „Не съм правил философски анализ на всичко, което съм преживял – важното е да сме искрени за смисъла на съществуването ни“, коментира Ицо в Созопол. Да припомним, че „Черно на бяло“ буквално изригна навръх рождения му ден на 4 април, когато Мутафчиев в НДК поля 50 с огромна компания от близки и фенове. „Защо ни е даден животът? Как трябва да го живеем? Аз, разбира се, нямам отговор. Искам реално да разбера смисъла на живота, защо сме създадени, ние, човешкият род. Защото причината не е, за да продължаваме рода или за да населим Земята. Искам да разбера защо сме създадени, тогава може би ще си отговоря на въпроса и за смисъла на живота. Това ми е изключително интересно. Но не е нещо, заради което бих се заровил да търся информация или да правя научни изследвания. Нямам капацитета да приема това знание. Аз съм тъп артист, нищо повече. И ако Ая [дъщерята на Христо – б. а.] ми доведе артист, ще го набия. Хората не знаят, че не трябва да живеят чак толкова бързо. Затова и ежедневието ни е такова. Изпускаме толкова много, когато бързаме. Случва се нещо - можеш да го уловиш или да го изтървеш. И чак когато забавиш, след като нещо те е треснало, започваш да улавяш моментите. И да разбираш смисъла на живота. Аз нямам време да стоя и да мисля за живота абстрактно. Аз го живея. И не, никога не съм искал да умра. Когато умреш, ти нямаш проблем. Проблем имат само околните. Когато си тъп, е същото. Смъртта като тема никога не ме е вдъхновявала“, категоричен е Мутафчиев. Според него, много неща е нямало да му се случат, ако не го беше сполетял инсултът – по време на снимките на „Миграцията на паламуда“. И – колкото и парадоксално да звучи – ако не е бил инсултът, Христо е щял да направи още доста „много големи белички“. „Ако не ме беше ударил инсултът, щях да се убия с кола.  Но съм погален. И в живота, и с инсулта. Когато се случи, хич не знаех как да го използвам. Всичко идва с времето си – именно това е мъдростта. Да се опознаеш, да знаеш с какво разполагаш. За щастие, аз не се познавам толкова добре. Щеше да е много скучно и праволинейно. Има едни дяволи, които кръстосват главата ми от време на време. Тогава става интересно. За мен болестта, трагедията... те имат роля. Карат те да видиш смисъла. Или пък да се научиш да сепарираш. Да разделяш моментите. А в интервалите да правиш каквото си искаш“, убеден е Мутафчиев. Той вече се е научил да живее така, че да помни, че е живял. „Имам само хубави спомени. Късметът също се прави и постига. Искаш някой да ме гледа със съжаление ли? Не, нямам намерение да държа тази мисъл в главата си, затова се крия зад агресията. Ставам циничен. Не искам хората да си мислят, че срещу тях седи „горкият човек“. Понякога съм лайно. А скоро ще съм и пенсионирано лайно. Идва залезът на кариерата ми. И какво ще правя тогава? Истината е, че страхът от остаряването няма общо със смъртта... Възрастта няма никакво значение. Единственото нещо, на което се надявам, като стана на 70, е да не съм с памперс. Просто няма да го понеса. Какъв ще съм, няма никакво значение. Страх ме е от безпомощността. Всъщност още не, но след двайсет години – със сигурност. Старостта е толкова жалка. Има нещо сбъркано при кодирането на живота“. Мутафчиев обаче твърди, че страхът е като диханието, че е част от невъзможността да реагираш: „Страхувам се от смъртта само заради едно. Че няма да мога буквално да прегърна и целуна дъщеря си, да я погаля. Затова не си позволявам да умирам“. И понеже, каквото и да говори, Мутафчиев е от малкото супер дейни и ефективни мъже в родния арт пейзаж, на 3 октомври играе в Бургас \"Трима мъже и една Маргарита\" – пиесата от афиша на Сатирата, която Лиза Шопова, майката на сина му Асен, написа специално за двамата Мутафчиеви в своя живот. „Станах баща като млад, нищо не съм разбрал от детето си, от младостта, от това, че съм имал дете. Станах баща на 22-23. Оказа се, че нищо не съм разбрал. Разбрах, че имам дете, когато се роди Ая, и от детството на Благо. Ая се роди, когато бях на 40. Преди това, с Асен... той за мен е бил парче месо, което е имало нужда от памперси. А аз тичам на Илиянци да купувам памперси и работя на хиляда места, за да може да имам пари за памперси и сухо мляко. Това беше за мен Асен“, споделя Христо Мутафчиев.     ", "date": "2019.09.02", "title": "Мутафчиев: Ако не беше инсултът, щях да се убия с кола"}
{"url": "https://standartnews.com/kultura/gledame-nepokazvani-tvorbi-na-nedko-solakov-400788.html", "text": "Галерия Sariev в Пловдив има удоволствието да представи самостоятелната изложба на своя артист „(почти) Картини“ на Недко Солаков. Експозицията включва непоказвани пред публика досега живописни творби от 1977-1981 години, създадени в периода, когато Солаков е студент в  специалност „Стенопис“ в Академията. Всяко от тези платна е свързано с определени спомени от това време, които Солаков ще разкаже с написани на ръка истории върху стените на галерията около осемте произведения. Текстът към изложбата е на известния писател Георги Господинов, в чието начало той споделя, че \"да извадиш най-ранните си картини, неподписани и непоказвани досега, е осмеляване, което малцина могат да проявят. То е като да поканиш гости в някогашната си младежка стая, която още пази тогавашния хаос и тайни. Но в това е и големият шанс за нас като публика. Недко ни се е доверил и допуснал много близо, в това твърде лично пространство на началата, преди опитността да е заличила колебанията.\"   Сред картините и образите им са тези, както казва Господинов, на „дремещите във влака, съсипани от умора рицари на всекидневието“, „надничащото през вратата призрачно лице на хазайката в младежката квартира“, образът на дете, което се люлее в „някаква изначална сребристо-сива празнота“, стрелбището на детството, „с което всеки от нас има своя лична история – най-често историята на мечтаното и отказаното“.  Представените ранни картини на Солаков улавят и тъгата и уязвимостта, които са се появили в неговия живот във времето, когато ги е създавал. През изложбата бихме могли да прочетем едно различно лице на днес световноизвестния художник Солаков, за което може би и не подозираме.  Проправяйки път към „(почти) Картини“  Господинов споделя, че \"тази изложба ни показва не само посоките, по които ще върви оттук насетне художникът, но и нещо също така важно – посоките, които ще изостави. И ще видим как Недко Солаков отива нататък, минава на други нива. Ще остане ръката, историите, състоянията, които тръгват оттук. И онова особено вълнение, че сме присъствали на нещо много лично, връщащо ни в началото на собствения ни почти живот.\" Откриването е на 6 септември от 18, 30 часа, ще може да бъде разгледана в рамките на Нощ/Пловдив 2019 (13-15 септември), за да продължи и през октомври.", "date": "2019.09.02", "title": "Гледаме непоказвани творби на Недко Солаков"}
{"url": "https://standartnews.com/kultura/ofitser-i-shpionin-otkriva-cinelibri-2019-400809.html", "text": "Новият филм на Роман Полански „Офицер и шпионин“ дава старт на петото юбилейно издание на международния кино-литературен фестивал CineLibri. Тържествената церемония по откриването ще се състои на 5 октомври в зала 1 на НДК от 19 часа и ще бъде съпроводена с космически акустичен пърформънс на Мила Робърт, официално представяне на програмата и гостите на престижния форум. Копродукцията на Франция и Италия „Офицер и шпионин”, адаптация по бестселъра на Робърт Харис, чиито книги са преведени на 37 езика, ще бъде показана у нас след официалната си премиера на феста във Венеция – прожекцията в София е втората за филма в света. Появата на Полански във Венеция за пореден път разбуни духовете и предизвика полярни реакции, но това не попречи на лентата да влезе в конкурса и да отнесе номинация за „Златен лъв”. Полско-френският режисьор, сценарист и продуцент си остава едно от най-авторитетните имена в съвременната кинематография. Достатъчно е да споменем творби като „Китайски квартал” (1974), „Тес” (1979), „Горчива луна” (1992) и „Пианистът” (2002). „Офицер и шпионин” е естетски поднесено съчетание на историческа драма и трилър с внушителен бюджет и първокласен кастинг, в който блестят имената на Жан Дюжарден („Артистът”), Луи Гарел („Изключителният Годар”), Матю Алмарик („Скафандърът и пеперудата”), Еманюел Сене („Венера в кожи”). Сюжетът ни пренася в Париж от 1895 година, когато, несправедливо обвинен в предателство, младият еврейски офицер Алфред Драйфус е осъден на доживотен затвор на Дяволския остров и е разжалван публично пред огромна тълпа. Възкресявайки скандала, който привлича вниманието на целия свят в навечерието на XX век, Робърт Харис ни разказва история, която звучи изумително актуално и днес - история за лов на вещици, тайни трибунали, неуправляеми разузнавателни агенции и доносници – изградена с безспорно майсторство, което е отличителен белег на всичките му бестселъри. Полански и Харис вече имат в актива си плодотворно сътрудничество във  филма „Писател в сянка”(2010), удостоен с над 30 отличия. Между 5 и 20 октомври зрителите на CineLibri ще станат свидетели на забележителни филмови и литературни премиери, ще се срещнат с кинорежисьори от световна величина и други ярки фигури от света на изкуството. Предстоят знакови чествания, бляскави галавечери на различни култури, паралелни образователни събития и конкурси. Тази година фестивалът ще се състои в София, Пловдив, Варна, Бургас, Габрово, Велико Търново и Стара Загора под мотото „Петото измерение” и ще покаже превъзходна селекция от 55 филмови продукции, завършени през последната година.", "date": "2019.09.02", "title": "„Офицер и шпионин” открива CineLibri 2019"}
{"url": "https://standartnews.com/kultura/veselina-katsarova-otnovo-s-maystorski-klas-v-stara-zagora-400796.html", "text": "   Оперната прима Веселина Кацарова щи проведе за втори път майсторски клас за млади оперни певци в родния си град Стара Загора. В рамките на две седмици, от 20 август до 4 септември,  тя ще работи интензивно с младите специализанти върху вокалната техника, стил и интерпретация на ролята. Музикалният съпровод е поверен на Светлана Денева, както и на корепетиторите Деница Петрова и Мануела Манолова. Дългогодишният музикален консултант на Веселина Кацарова, баритонът Николай Ханджиев, ще работи паралелно с младите певци.  \r\n Тази година  интересът към майсторския клас световно извеесетното сопрано е изключително голям. В него ще се включат млади оперни певци от България, Турция, Швейцария, Германия, Полша, Италия, Австрия, Финландия, Колумбия, Япония, Южна Корея. Майсторският клас ще завърши на 4 септември с гала концерт на участниците в курса с оркестъра на Старозагорската държавна опера под диригентството на Владимир Бошнаков. В програмата на концерта зрителите ще чуят увертюри, арии и дуети от опери на Глук, Моцарт, Верди, Гуно, Офенбах, Пучини, Джордано и др. \r\n ", "date": "2019.09.02", "title": "Веселина Кацарова - отново с майсторски клас в Стара Загора"}
{"url": "https://www.standartnews.com/sport/v-severna-makedoniya-akrapovich-napuska-loko-plovdiv-400806.html", "text": "Наставникът на Локомотив Пловдив Бруно Акрапович е на път да се върне в Шкендия (Тетов), където работи за последно преди да дойде на Лаута. Новината съобщиха колегите от македонския сайт Спортмедиа. \"Бомба от Тетово! Бруно Акрапович се връща в Шкендия\", гласи водещият материал. Авторът се позовава на свои източници от клуба, който е един от най-богатите в Югоизточна Европа, но не ги назовава. Прави впечатление и че той не е взел мнението на самия Акрапович. Както е известно, Акрапович е обвързан с черно-белите до края на годината, а нов контракт още няма. Босненският специалист обяви, че се е разбрал с президента на клуба Христо Крушарски и ще парафира нов договор на емблематичната дата 9 септември.", "date": "2019.09.02", "title": "В Северна Македония: Акрапович напуска Локо Пловдив"}
{"url": "https://standartnews.com/svyat/premiert-borisov-pristigna-v-berlin-400836.html", "text": "Основната точка в програмата му е работен обяд утре с канцлера на Федералната република. Борисов очаква подкрепа от Меркел стриктната финансова политика на правителството в София да бъде поощрена. Премиерът вече е получил одобрението на председателя на ЕК. Той пристигна в Берлин, придружаван от четирима министри и двама заместник-министри. Кризата в Европа може да се реши с наказания, строги правила и санкции. За това настояват Германия и Франция. България обаче предлага да се въведат бонуси. Те биха облекчили онези, които полагат големи усилия и спазват строгите финансови правила. Премиерът Борисов има ясна визия как може да бъде поощрена България. Той очаква чрез такъв бонус да се спестят на държавния бюджет от 600 до 700 млн. евро. Фактът, че Борисов е първият премиер, когото вече втори път ще посрещнат в Канцлерството, говори, че той се вслушва в мнението на големите европейски държави начело с Германия. Веднага след пристигането си премиерът и министрите посетиха българската църква в Берлин. Тя е седалище на Централно- и Западноевропейската епархия.", "date": "2019.09.02", "title": "Премиерът Борисов пристигна в Берлин"}
{"url": "https://www.standartnews.com/sport/i-stoichkov-gleda-nazhivo-balkaniadata-v-pravets-400831.html", "text": "Легендата на българския футбол Христо Стоичков дойде на стадиона в Правец, за да се наслади наживо на Балканиадата по лека атлетика.  . Освен Стоичков сред гостите на най-голямото атлетическо събитието в България за годината са още министърът на младежта и спорта Красен Кралев, който откри Балканиадата. Пред гостите за откриването излязоха президента на АБАФ, пирви вице на европейската атлетика и председател на БФЛА Добромир Карамаринов, министър Кралев, президентът на Международната федерация по лека атлетика Сър Себастиян Коу, шефа на Европейската атлетика Свен Арне Хансен и кмета на Правец Румен Гунински. В ложите пък освен Стоичков бяха и първие вицепрезидент на ИААФ Сергей Бубка, бизнесменът Валентин Златев, както и президенти на национални атлетически федерация и членове на Съвета на ИААФ. В привествието си към гостите и многохилядната публика Добромир Карамаринов подчерта, че Правец е вече утвърден център на европейската атлетика. \"От името на Балканската асоциация и Европейската атлетика привествам всички дошли тук, за да видят Балканиадата наживо. След 3 седмици започва и световното по лека атлетика в Доха и не всички ще покрият нормативи за него, но въпреки това те са тук за да се състезават и за това желая успех на всички\", заяви в словото си Карамаринов. Шефът на Европейската атлетика Свен Арне Хансен поздрави всички на стадиона с \"Добър вечер\" на чист български. Той също изрази възхищението си от перфектното домакинство на Балканиадата от страна на АБАФ и община Правец. Сър Себ Коу благодари на Добромир Карамаринов за чудесното състезание и атмосферата по трибуните. \"Не мога да изкажа радостта си от това прекрасно кътче на Европа, защото говоря от името на цялата световна атлетика. Тук са много от членовете на Съвета на ИААФ и се чувстваме отлично. Атлетите са на същото мнение\", заяви още Коу. Министър Кралев благодари за перфектната организация на Добромир Карамаринов, както и на височайшите гости от ръководството на Световната и Европейската атлетика. \"За мен е огромна чест да открия балканското първенство по лека атлетика. В следващите два дни Правец ще бъде домакин на Царицата на спортовете. Повече от 400 атлети от 19 държави ще мерят сили в последното голямо състезание преди световното в Доха в края на месеца. От ваше име благодаря специално на Лорд Коу и Свен Арне, които уважиха това събитие. Специално благодаря на Добромир Карамаринов, които е отличен организатор и направи много за развитието на леката атлетика в България, както и за организирането на състезания от най-висок ранг, което неимоверно издига престижа на българската атлетика. Пожелавам на всички вас да видите много покрити олимпийски и световни нормативи тук в Правец. Обявавам балканското първенство за открито\", заяви министър Кралев. Веднага след церемонията Ивет Лалова вдигна трибуните с победата си на полуфинала на 100 м. Битката за златото в дисциплината е в 18,30 ч тази вечер. БНТ 3 излъчва шампшионата директно.", "date": "2019.09.02", "title": "И Стоичков гледа наживо Балканиадата в Правец"}
{"url": "https://www.standartnews.com/sport/levskari-s-blagoroden-zhest-sled-derbito-video-400808.html", "text": "Двама от футболистите на Левски зарадваха фенове на \"сините\" след дербито с ЦСКА. Въпреки разочарованието от изпуснатата победа в края, Паулиньо и Насиру Мохамед отидоха на пистата при двама привърженици с увреждания и им подариха фланелките си.  Други играчи на Левски хвърлиха фланелките си в агитката - капитанът Живко Миланов, Иван Горанов, Мартин Райнов и голмайсторът Найджъл Робърта. ", "date": "2019.09.02", "title": "Левскари с благороден жест след дербито (ВИДЕО)"}
{"url": "https://www.standartnews.com/sport/bez-golove-v-shouto-rivr-boka-video-400807.html", "text": "Грандовете Ривър Плейт и Бока Хуниорс завършиха 0:0 в Суперкласико от 5-ия кръг на аржентинската Суперлига. Пред 70 000 зрители на \"Монументал\" двата колоса се срещнаха за първи път от историческия финал за Копа Либертадорес през декември 2018 година на \"Сантиаго Бернабеу\".  Цели девет месеца феновете на Ривър Плейт чакаха този ден, за да могат да скандират своите песни за легендарния успех в Мадрид и изкачването на трона на Южна Америка. Именно поради това голяма част от хореографията на митичния стадион на Ривър беше с черни балони, а от трибуните се скандираше: \"Който не скача е умрял в Мадрид\". Запалянковци на милионерите не пропуснаха да пуснат надута с хелий секс-кукла, облечена с фланелка на Бока Хуниорс, която в последните години има запазено място на трибуните в дербито. Равенството остави Бока Хуниорс на второ място с актив от 11 точки, изоставайки с две от лидера Сан Лоренцо, докато рекордьорът по титли в Аржентина има осем точки. Италианската звезда Даниеле Де Роси дебютира в голямото дерби с екипа на Бока Хуниорс, а при смяната му в 69-ата минута беше бурно освиркван от феновете на домакините. Вратарят на \"жълто-сините\" Андрада влезе в историята на клуба, като стражът, запазил най-дълго вратата на Бока без гол. Той имаше нужда от едва няколко минути, като в шестата минута подобри рекорда на Антонио Рома от близо 60 години - 784 минути без допуснат гол. След мача пък стана първият с девет поредни мача без допуснат гол. Така първото Суперкласико за 2019 година завърши без победител, а зрителите вече очакват с нетърпение двойния сблъсък през октомври, когато колосите на Буенос Айрес ще излъчат първия финалист в тазгодишното издание на Копа Либертадорес. Двата тима стигнаха до полуфинала през седмицата, а първата среща на първи октомври е на \"Монументал\", докато \"Бомбонера\" ще бъде домакин на реванша на 22 октомври.", "date": "2019.09.02", "title": "Без голове в шоуто Ривър - Бока (ВИДЕО)"}
{"url": "https://standartnews.com/svyat/borel-vizhda-es-kato-treta-svetovna-sila-400842.html", "text": "Испанският министър на външните работи Жозеп Борел каза, че Евросъюзът трябва да се наложи като трета световна сила след САЩ и Китай. Борел беше номиниран за нов ръководител на европейската дипломация. Той посочи, че живеем в глобален свят и че ЕС трябва да оцелее в него. На Стратегическия форум в Блед той заяви, че за един по-стабилен свят е необходима трета световна сила и че Европа е единствената с капацитет, знания и сила. Борел обаче добави, че това е възможно само ако имаме обединена Европа, което според него в момента не е налице. „Правилото по-рано беше – колкото по-големи сме, толкова по-силни сме, но се оказа, че това не е така, а че има нужда от сближаване и общо разбиране на света“, обясни Борел и добави, че ЕС може да бъде модел за успешно споделяне на суверенитет, но също така и на капацитет.", "date": "2019.09.02", "title": "Борел вижда ЕС като трета световна сила"}
{"url": "https://standartnews.com/svyat/b-dzhonsn-razpusna-parlamenta-400844.html", "text": "Британският премиер Борис Джонсън рискува бъдещето си с дръзкото предложение да парира евентуален опит за осуетяване на стратегията му за Брекзит, като просто разпусне временно парламента за няколко ключови седмици в навечерието на официалната дата на излизането от ЕС 31 октомври, посочва Асошиейтед прес. Ако не заседава, парламентът не може да приема официални решения и следователно така няма да бъде в състояние да предприеме съгласувани действия, за да попречи на премиера да прокара Брекзит без споразумение. Джонсън знаеше много добре, че решението му да поиска от кралица Елизабет да спре временно работата на парламента ще предизвика вой срещу него, че организира преврат срещу демокрацията. Но ако се окаже в състояние да изпълни често даваното от него обещание Великобритания да напусне ЕС на 31 октомври, Джонсън може да бъде запомнен като лидера, който претвори на дело резултатите от референдума за Брекзит от 2016 г. „Ако това сработи, много хора ще кажат, че то е брилянтен пример за политически театър и лидерство  каза Антъни Селдън, историк от Бъкингамския университет. – Ако не, е много вероятно това да ознаменува края на управлението му като премиер“, добави той. Джонсън залага на това, че политическите ползи ще засенчат всякакви финансови разходи, въпреки мрачните предупреждения на влиятелни личности от деловите среди и икономисти, че при внезапно скъсване на отношенията с ЕС Великобритания ще се хвърли в продължителна рецесия, придружена от загуба на работни места и понижаване на покупателната способност. Това е стъпка, която предишният министър-председател Тереза Мей не беше склонна да предприеме. Тя нееднократно стигаше до ръба, после се отдръпваше от него и продължаваше срока на Брекзит. Но ако гамбитът не успее, на Джонсън може да се наложи да отиде на парламентарни избори, което от своя страна ще изложи на опасност лидерското му място в Консервативната партия - или неговият план за Брекзит може да се окаже блокиран от активизирал се парламент, решен да наложи волята си в този исторически политически сблъсък. Но дори и това да стане, според Селдън Джонсън ще бъде в добра позиция за парламентарни избори, защото ще може да стовари вината за неизпълнението на волята на народа върху парламента, който ще е направил Брекзит невъзможен, въпреки че на референдума мнозинството е гласувало именно за него. Решението на премиера предизвика вълна от яростни критики от някои британски вестници, които се противопоставят на излизане без споразумение. „Индипендънт“ написа, че Джонсън си служи с непочтени методи, за да подкопава демократичните институции на Великобритания. „Не само че Борис Джонсън иска да лиши избирателите от последната дума, но сега той заглушава и техните представители“, допълва „Индипендънт“. Джонсън не разполага с кой знае какво поле за политическо маневриране. Той не е дошъл на власт с парламентарни избори, а партията му не разполага с мнозинство в Камарата на общините и затова разчита на споразумението с малка северноирландска партия да го подкрепя в ключовите гласувания. И двамата негови предшественици - Мей и Дейвид Камерън - паднаха от власт след неуспехи, свързани с Брекзит, а Джонсън изглежда решен да избегне съдбата им. Чрез временното спиране на работата на парламента, което ще обхване голяма част от времето до датата на напускането, той съкращава времето на политическите си опоненти да измислят солиден законодателен план за блокиране на Брекзит без споразумение. Скот Ейнзли, английски евродепутат от групата на Зелените, заяви, че провокативната тактика на Джонсън може да накара опозицията бързо да изнамери ефикасен начин за предотвратяване на Брекзит без сделка. „Сега, в този преломен момент, всички останали партии трябва да се организират и да се обединят, за да предотвратят катастрофата, към която правителството се е запътило“, каза той. Ейнзли окачестви временното спиране на работата на парламента като последен отчаян гамбит, който може да е „предсмъртното издихание“ на Консервативната партия и да сложи край на мъките й. Следващите редовни избори са през 2022 г., но те може да се състоят по-рано, ако Джонсън загуби вот на недоверие в парламента или реши да предизвика предсрочни избори с цел да спечели пълно мнозинство.", "date": "2019.09.02", "title": "Б. Джонсън разпусна парламента"}
{"url": "https://standartnews.com/svyat/zastrelyakhya-petima-na-avtobusen-terminal-v-meksiko-400845.html", "text": "Петима души бяха застреляни на частен автобусен терминал в централния мексикански щат Морелос, съобщават от местната прокуратура, цитирани от ДПА и БТА. Нейният говорител каза, че неизвестните нападатели са избягали от местопрестъплението. Един човек е ранен при атаката. Жертвите били взети на прицел умишлено. Мотиви за атаката обаче не бяха посочени. Вестник „Диарио де Морелос“ пише, че петимата били застреляни, докато се качвали на автобус в щатската столица Куернавака, на 100 км южно от Мексико сити. През първите седем месеца на годината в Мексико са станали над 20 000 убийства, повечето от които свързани с организираната престъпност. През миналата година в страната бяха регистрирани близо 36 000 убийства - рекорден брой за последните повече от две десетилетия, откакто се води такава статистика, отбелязва ДПА.", "date": "2019.09.02", "title": "Застреляхя петима на автобусен терминал в Мексико"}
{"url": "https://standartnews.com/regionalni/delegatsiya-ot-ortenau-germaniya-gostuva-na-vidin-400813.html", "text": "По покана на областния управител на Видин г-жа Албена Георгиева в областта гостува немска делегация, водена от областния управител на област Ортенау Франк Шерер. Делегацията гостува в областта от 1 до 4 септември като по време на визитата си те ще посетят Индустриална зона Видин, както и Професионална техническа гимназия „Васил Левски“ и Професионална гимназия по туризъм „Михалаки Георгиев“. Там гостите ще се запознаят със системата за професионално образование у нас и със специалностите, които се изучават в двете училища. На 03 септември от 13,00 ч. в Конферентния център на Областната администрация ще се проведе трудова борса, в която ще се включат 12 компании от област Ортенау, Германия. Те ще представят свободните си работни позиции и условията за кандидатстване. Представители на организацията за регионално развитие на Ортенау ще информират за възможностите за професионална реализация в целия регион. Предстоящата трудова борса ще представи и дуалната форма на обучение в Германия. Заповядайте!  ", "date": "2019.09.02", "title": "Делегация от Ортенау, Германия гостува на Видин"}
{"url": "https://standartnews.com/kultura/zhokera-s-khoakin-finiks-triumfira-vv-venetsiya-400793.html", "text": "Дългоочакваният „Жокера“ с Хоакин Финикс дебютира на кинофестивала във Венеция. Филмът предизвика истински фурор и получи 8-минутни овации. Критиците вярват, че актьорът ще участва в надпреварата за „Оскар“ за изпълнението си на Артър Флек – безрадостен човек с разстроена психика, който ще се превърне в култовия злодей на Батман. Финикс сподели, че за неговото превъплъщение, той не е черпил вдъхновение от миналите изпълнения на колегите си (Джак Никълсън, Хийт Леджър, Марк Хамил, Джаред Лето). „Исках да създам образ, който не може лесно да се характеризира или да влезе в определена категория. Именно това беше интересно в ролята – Артър е човек, който не можеш да разгадаеш. Всеки ден на снимачната площадка откривахме нещо ново за него. Имах свободата да изиграя версия на героя, която не може да бъде описана от психиатър“, разкри актьорът пред „Variety“. Финикс е свалил 23 килограма за Жокера. Той твърди, че рязката загуба на тегло му помогнала за превъплъщението във Флек. „Оказа се, че физическата промяна ти действа психически. Започваш да полудяваш, когато се случи изведнъж“, поясни Хоакин.", "date": "2019.09.02", "title": "„Жокера“ с Хоакин Финикс триумфира във Венеция"}
