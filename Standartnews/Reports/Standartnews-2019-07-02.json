{"url": "https://standartnews.com/biznes/prazni-plazhove-na-slnchev-bryag-ima-li-turisti-396097.html", "text": "От събота насам в социалните мрежи се разпространява видеоклип, който според автора му е заснет в Слънчев бряг, в 11 часа преди обяд. От клипа става ясно, че голяма част от шезлонгите и чадърите са празни. Изниква въпросът дали този сезон туристите са избягали от Слънчев бряг и наистина ли плажът е празен, питат се колегите от Нова телевизия. „В този период от сезона винаги посещаемостта е била в тези рамки, затова не мисля, че положението е толкова зле. От 10 юли стартира активният сезон и тогава курортите започват да се изпълват с туристи. Забелязва се лек спад на младежкия туризъм, който традиционно е в ранните периоди. Предполагам че това се дължи на активните проверки през изминалия сезон. Стараем се да привличаме повече млади летовници по нашето Черноморие”, коментира пред Нова концесионерът на въпросния плаж  Кирил Спасов.  „Хотелите не са по-празни от същите периоди в предишни години. Местата за отсядане са достатъчно добре заети за такъв междинен период от сезона. Цените до 10 юли са по-ниски за всички хотели. Решилите да почиват на българското Черноморие, до тази дата, могат да намерят изгодни оферти за висококачествена услуга, която ще предложим и във високия ценови сезон”, каза Стойка Терзиева, представител на Съюза на собствениците в Слънчев бряг.", "date": "2019.07.01", "title": "Празни плажове на Слънчев бряг! Има ли туристи?"}
{"url": "https://standartnews.com/biznes/33-firmi-ni-tsakat-s-tsenite-za-saniraneto-396082.html", "text": "Комисията за защита на конкуренцията (КЗК) обвинява 33 фирми, че са направили картел с цените за саниране. Това съобщиха от регулатора. Направена е проверка по сигнал на кмета на Търговище. Той е изпратил на Комисията информация и доказателства за договорки между участниците в обществена поръчка на Община Търговище за разпределяне на обектите, възлагани в рамките на Националната програма за енергийна ефективност. Вследствие на получения сигнал КЗК извърши внезапни проверки на място в офисите на трима от участниците - „ВМЛ – консулт“ ЕООД, „Архкон Проект“ ООД и „Евиданс инженеринг“ ЕООД. Иззети бяха копия на електронна кореспонденция, съдържащи данни за подобни договорки между участници и в други процедури за възлагане на обществени поръчки по Националната програма за енергийна ефективност, включително и в горепосочената процедура на кмета на Община Търговище. На база на събраните доказателства Комисията конституира като ответни страни в производството други търговски дружества и еднолични търговци, както и техни обединения, участници в обществени поръчки по Националната програма за енергийна ефективност в общините Пловдив и Гоце Делчев. “Въз основа на всички установени факти и обстоятелства комисията счита, че адресатите участват в картел, имащ за цел предотвратяване, ограничаване или нарушаване на конкуренцията на пазарите на изготвяне на обследвания за установяване на техническите характеристики и на технически паспорти на сградите и изготвяне на обследвания за енергийна ефективност на сгради и предписване на необходимите енергоспестяващи мерки\", пише в съобщението до медиите. В срок от 45 дни адресатите на определението имат право да представят писмени възражения по предявените твърдения. Срокът започва да тече от деня на получаване на определението. Констатация за участие в картелно споразумение е направена за фирмите “Проджект Планинг енд Мениджмънт”, “Ивалс – Дренски”, “Ди Ви Консулт БГ”, “Трансконсулт – БГ”, “Полисструктор”, “Енерджи Про ДМ”, “ЗС Консултпроект”, “Инфра консулт груп”, “Графити”, “Енергийна ефективност”, “Супервайзер”, “Енерджи Ефект”, “ЕП Консулт”, “СМ Контрол”, “Българо-австрийска консултантска компания”, “Корект Консултинг”, “Научноизследователски строителен институт – НИСИ”, ЛЕСС, “Йода;, “Контрол-Инвест”, “Микс Инженер Консулт”, “Пловдивинвест”, “Стройконтрол”, “Тракия Гарант”, ЕТ “Билдбой - Емил Бойчев”, “Софена”, “Д – Консулт”, “Ефектива”, “Стройнорм”, “Геоарх”, “Вигора”, “Степ” и “Архкон Проект”.", "date": "2019.07.01", "title": "33 фирми ни цакат с цените за санирането"}
{"url": "https://standartnews.com/biznes/aikb-razdava-nagradi-za-ikonomika-na-svetlo-396091.html", "text": "Асоциацията на индустриалния капитал в България (АИКБ) ще оповести данните от си годишно изследване \"Икономика на светло\" за размерите и обхвата на сенчестия бизнес. А на тържествена церемония вечерта ще бъдат отличени и носителите на наградите за \"икономика на светло\". Данните от изследването \"Икономика на светло\" ще представят председателят на АИКБ Васил Велев и професор Стефан Петранов - ръководител на проекта, създател на композитния индекс, а също и главният секретар на организацията Милена Ангелова. Призовете за лоялна икономика се връчват в три категории - за нормативен акт или административна практика, довели до ограничаване на сивата икономика и подобряване на бизнес средата, за личност или организация, допринесла за ограничаване на превенцията на неформалната икономика и за журналист или медия, допринесли за промяна на обществените нагласи за нетърпимост към неформалната икономика. Сред номинираните институции са НАП, Министерството на туризма и Комисията по правни въпроси в парламента. Целта на конкурса е да стимулира борбата със сивата икономика и да повишава обществената нетърпимост към нелоялните бизнес практики.", "date": "2019.07.01", "title": "АИКБ раздава награди за ”икономика на светло”"}
{"url": "https://standartnews.com/biznes/asarel-medet-ad-startira-stazhantskata-si-programa-396119.html", "text": "На 1 юли стартира 15-ото издание на лятната стажантска програма на „Асарел-Медет“. Нели Мърхова – изпълняващ длъжността директор „Човешки ресурси“ в „Асарел-Медет“, приветства с „Добре дошли в „Асарел“ 12 млади специалисти, които през този първи етап на програмата стават част от екипите на отделите „Минно инженерство“, „Качествен контрол“, „Информационни и телекомуникационни технологии“, „Персонал“, „Достави и логистика“, „Счетоводство“, „Управление на паричния поток и риска“ и „Инженеринг на ремонта“. \r\n  \r\nСред стажантите са студенти от водещи български университети – МГУ „Св. Иван Рилски“, СУ „Св. Климент Охридски“, Технически университет-София, Университет по национално и световно стопанство, Стопанска академия „Д. Ценов”- Свищов и др . Вторият етап ще се проведе през месец август, когато към стажантите от първия етап ще се присъединят и други млади и амбициозни студенти, изучаващи специалности в областите на минното дело, електро и машиностроенето, автоматизацията, информационните технологии, икономиката и др. \r\n  През 2004 г. компанията започва своята Стажантска програма с 15 участници, като през годините постепенно броят им се увеличава и след приключване на Стажантска програма 2019 г. броят на участвалите студенти ще надхвърли 670. 120 от тях вече работят в дружеството. За наставници на стажантите се определят най-опитните специалисти, които да покажат естеството на работа, фирмената ни култура и да ги въведат в работната атмосфера на дружеството.  ", "date": "2019.07.01", "title": "Асарел-Медет стартира стажантската си програма"}
{"url": "https://standartnews.com/biznes/aikb-ikonomikata-ni-postepenno-izsvetlyava-396157.html", "text": "Българската икономика постепенно изсветлява. Това съобщи професор Стефан Петранов, ръководител на екипа, създал Композитния индекс „Икономика на светло”, предаде БТА. Проф. Петранов представи анализ на ситуацията и тенденциите за изсветляването на икономиката в България на пресконференция на Асоциацията на индустриалния капитал в България /АИКБ/ и Националния център „Икономика на светло”. Композитният индекс „Икономика на светло” през 2018 г. се е повишил с 4,55 пункта и достига рекордно ниво от 79,10 пункта, посочи проф. Петранов. Той добави, че през 2017 г. този индекс е бил 74,55 пункта, а през 2016 г. 71,81 пункта. „Наблюдаваме постепенно изсветляване на българската икономика. Новото е ускоряването на тази тенденция\", отбеляза Стефан Петранов. Той допълни, че тези данни са предварителни. Освен това тези показатели са „косвени индикатори\". Наблюдава се ръст на хората, които работят с договори, заяви проф. Петранов. Въпреки че расте показателят за разплащането по банков път на работниците и служителите продължава да расте, голяма част от тях продължават да получават заплатата си в плик. Повечето от анкетираните работници, които работят на допълнителна работа с договор, са отговорили, че част от възнагражденията ми се плащат на ръка. Сравнително високият дял на младежката безработица остава и през 2018 г., показват резултатите от анализа. Събираемостта на ДДС се повишава. Според АИКБ причина за това е, че Министерството на финансите, правителството и Народното събрание са осъществили поредица от действия за подобряване и усъвършенстване на режима на облагане с ДДС. Наблюдава се ръст и в плащането на акцизи за тютюневи и изделия и алкохол. Това се дължи на подобрената контролна дейност на Агенция \"Митници\" и НАП, смятат от АИКБ. „Въпреки по-добрите резултати, делът на сивата икономика остава сравнително висок”, добави проф. Петранов. „Липсата на квалифицирана работна ръка оказва негативно влияние. Липсват реформи в ключови сектори като здравеопазване, енергетика, защита на конкуренцията, правосъдие, вътрешен ред и сигурност”. Според АИКБ новото рязко административно повишаване на работната заплата е довело до повече „сиви” практики в някои сектори. Австрия, Германия, Финландия и Дания в ниския дял на сивата икономика, където в тези страни е под 6 пункта.", "date": "2019.07.01", "title": "АИКБ: Икономиката ни постепенно изсветлява"}
{"url": "https://standartnews.com/biznes/u-nas-dds-se-sbira-po-dobre-ot-srednoto-v-es-396096.html", "text": "Данък добавена стойност (ДДС) в България се събира по-добре от средното ниво за целия Европейски съюз, все още не сме се справили максимално успешно с намаляване на значението на сивата икономика, заяви тази сутрин по БНР председателят на Асоциацията на индустриалния капитал в България (АИКБ) Васил Велев. „ДДС събираме добре, но не така стоят нещата с неформално заетите, т.нар. „случай на заплата в плик“, където трябва да се вземат много мерки. Това, което ще предложим, е в трудовите договори да се включва пълният размер на осигуровките, които трябва да се плащат по закон на база на това възнаграждение… Ще предложим екипи по региони, каквито функционират в други сфери за борба със сивите практики, контрабандата, както и обединяване на органите, имащи отношение към процесите“, допълни Велев. „Добре е данъчната система да не се пипа. Тя е добра, функционира добре. България извърши данъчната реформа добре. Управляващата коалиция спечели изборите с платформа, в която беше казано, че данъците няма да се пипат. Ако те тръгнат да се пипат, значи са излъгали избирателите… Един такъв разговор отклонява вниманието от важните въпроси като, например, недостига на човешки ресурси. Тук е въпросът за демографските тенденции. Всяка година губим 45 000 души на пазара на труда“, оплака се председателят на АИКБ. Асоциацията ще оповести днес данните от годишното си изследване „Икономика на светло“ за размерите и обхвата на сенчестия бизнес. „Индексът „икономика на светло“ се изчислява от 2010 година насам. Той е набор от 25 подиндекса, стойности или съотношения на различни величини, които характеризират различни проявления на сивата икономика. Като цяло имаме свиване на сивата икономика. Има области на задържане, дори и на свиване на светлата икономика, там се прави и по-задълбочен анализ, но като цяло стойностите растат“, обяви Васил Велев.", "date": "2019.07.01", "title": "У нас ДДС се събира по-добре от средното в ЕС"}
{"url": "https://standartnews.com/kultura/nad-700-meryat-sili-v-tantsov-festival-vv-varna-396142.html", "text": "Дворецът на културата и спорта във Варна е домакин на престижния 4-ти Международен танцов фестивал \"Храмът на Кибела\". По традиция, семинарите и подготовката на танцьорите се провеждат на сцената на парк-хотел „Ведрен“ в Кранево. Организатори на събитието са пловдивският спортен клуб „Самодива“, с помощта на софтурната фирма „Elders” ЕООД.  В най-голямото крайморско състезание за танцьори и ансамбли, което се провежда на 29-ти и 30-ти юни 2019г., участват над 700 деца и младежи от България, Румъния и Гърция, Русия и Беларус, в четири възрастови групи. Танцовите стилове в програмата са общо 16: Балет Български народни танци - дивертисменти Български народни танци - сюжетни и тематични Танци на народите Contemporary modern Lyrical Джаз Акробатичен танц Open Латино танц Commercial dance МТV Танцови мажоретки Парадни мажоретки Музикален театър Urban Бални танци Международното жури изгледа общо 300 танца и раздаде многобройни награди – купи, медали, право на участие в другите фестивали, организирани от „Самодива“ – „Пловдив – древен и вечен“ и „Храмът на Кибела – Самоков“. Най-добри изпълнители в отделните категории и групи ще получат общо 50 стипендии за професионално обучение в Барселона.", "date": "2019.07.01", "title": "Над 700 мерят сили в танцов фестивал във Варна"}
{"url": "https://standartnews.com/biznes/sauditskiyat-arkad-shche-stroi-turski-potok-u-nas-396155.html", "text": "Комисията за защита на конкуренцията (КЗК) отмени решението на „Булгартранзгаз“ да декласира консорциума „Аркад“ и да води разговори с обединението „Газово развитие и разширение в България“ (ГРРБ) за изграждане на 474 км от турско-българската до българо-сръбската граница. Решението е взето на 27 юни, предаде БГНЕС. Според становището това решение е незаконосъобразно и изпълнението трябва да бъде възложено на консорциума от Саудитска Арабия. КЗК връща преписката на възложителя за продължаване на възлагателните действия, съгласно закона и указанията, дадени в мотивите на настоящото решение. Възлага на „Булгартрансгаз“ ЕАД да заплати на ДЗЗД „Консорциум Аркад“ направените в производството пред КЗК разноски в размер на 4 500 лв., представляващи внесена държавна такса за образуване на производството пред КЗК. Оставя без уважение искането на Консорциум „Газово развитие и разширение в България“ за възлагане на направените разноски в производството пред КЗК. Решението на антимонополната комисия подлежи на обжалване в 14-дневен срок пред Върховния административен съд. В края на май българският газов оператор декласира „Аркад“ с мотива, че не е подал на време редица необходими документи. Същевременно ГРРБ са представили по-добра оферта. Становището на КЗК обаче е, че предложената от ГРРБ отстъпка от първоначално оферираната цена за изпълнение на поръчката представлява недопустимо изменение на офертата извън срока, регламентиран в Закона за обществените поръчки. Обединението „Аркад“ включва компаниите \"Аркад Ей Би Би\" и \"Аркад енджиниъринг енд констръкшънс къмпъни\". Саудитският консорциум е предложил икономически най-изгодната оферта по предварително обявения критерий за възлагане \"оптимално съотношение качество/цена\", посочват от \"Булгартрансгаз\". \"Аркад\" e най-голямата компания в Саудитска Арабия за енергийни услуги. Има голям опит в изграждането на газо- и нефтопроводи, като освен това строи и електроцентрали, платформи за добив, както и нефтопреработвателни съоръжения.", "date": "2019.07.01", "title": "Саудитският Аркад ще строи Турски поток у нас"}
{"url": "https://standartnews.com/svyat/trup-izpadna-ot-samolet-nad-london-396161.html", "text": "Жител на южната част на Лондон Ламбет открил в градината си труп, който изпаднал от самолет, съобщава Mirror. Собственикът на градината, който намерил тялото, веднага съобщил в полицията. Пристигайки на местопрестъплението, служителите на правоприлагащите органи стигнали до заключението, че починалият е паднал от шасито на самолет на авиокомпанията на Кения, когато самолетът от Найроби до летище Хийтроу в Лондон се подготвял за кацане. Предполага се, че мъжът се е опитал незаконно без билет да стигне от Кения до Великобритания. По-рано, през юни, беше съобщено за отравяне с въглероден оксид на членовете на екипажа на самолета, пътуващи от летище Gatwick до Тенерифе. Пушекът в кабината на Airbus A320-200 започнал точно преди кацането. Командирът на самолета дал сигнал за бедствие и ускорил спускането. Няколко стюардеси били хоспитализирани със симптоми на хипоксия.", "date": "2019.07.01", "title": "Труп изпадна от самолет над Лондон"}
{"url": "https://www.standartnews.com/sport/dzhakpott-v-tototo-be-utselen-v-sofiya-396083.html", "text": "Джакпотът в 52-ия тираж на играта „Тото 2 - 6 от 42“ в размер на   беше спечелен снощи. Късметлията е от град София. Джакпотът в играта стартира от нови   и се очаква в четвъртък да достигне  . За следващия тираж в четвъртък печалбите ще достигнат общо  . Джакпотът в играта 6/49 ще бъде   В играта 5/50 сумата е до   а в Тото Джокер –               :                 В тях участваха всички играни комбинации за играта „Тото 2 - 5 от 35” и „Тото 2 – 6 от 49“ за предходния 51-и тираж без допълнителен залог. Утре, 1 юли, ще бъдат изтеглени печелившите комбинации за 52-ия тираж. Във Втори тото шанс на играта „Тото 2 – 6 от 49“ печалбата ще достигне до 100 000 лева плюс нов автомобил, а в „Тото 2 – 5 от 35“ – до 200 000 лева, отново без допълнителен залог. Единственото условие е да запазите фиша си до тегленето на двете игри на следващия ден. В играта с допълнителни печалби за почитателите на моментните лотарийни игри „ПЕЧАЛБИ ПЛЮС – СУМИ ЗА ДУМИ”, победител стана  която спечели  защото беше по-бърза и съобразителна от своята съперничка  , която си тръгна с награда от  . В „ПЕЧАЛБИ ПЛЮС – СУМИ ЗА ДУМИ” могат да участват всички, които имат непечеливши талони от моментните лотарийни игри на Български спортен тотализатор. Необходимо е да регистрират кодовете за печалба от всеки талон в своя профил на   и да проследят дали някой от тях няма да бъде определен чрез жребий за участие на живо в предаванията по БНТ - четвъртък или неделя. Печалбата е до 1 000 лева.", "date": "2019.07.01", "title": "Джакпотът в тотото бе уцелен в София"}
{"url": "https://www.standartnews.com/sport/blgarski-uspekh-na-rali-sliven-396084.html", "text": "Екипажът на „Мегапорт Рейсинг“ Мирослав Ангелов и Георги Гаджев (Шкода Фабия R5) спечели 39-то Монбат Рали Сливен - втори кръг от Българския рали шампионат и четвърти кръг от Балканския рали трофей. На второ място завършиха румънците Дан Гъртофан и Тудор Марза (Шкода Фабия R5), а третото място остана за Тихомир Стратиев и Еди Сивов (Форд Фиеста). “Отлично се сработихме с Георги. Искам да му благодаря за правилното, точното подаване на записките, също и за цялостното му съдействие на ралито, което оказа в отбора. Успя да внесе така нужното спокойствие в мен като пилот“сподели Мирослав Ангелов. Навигаторът Георги Гаджев заяви, че първото масто на Монбат рали Сливен е сбъдната негова мечта. „Другото, което е много важно за мен е, че нямахме абсолютно никакви проблеми като екипаж, като синхрон, като стиковка.“ Четвърти на финала пристигнаха носителите на трофея в ERT2 за миналия сезон Йордан Атанасов/Янаки Янакиев (АРТ Рейсинг Тим, Мицубиши Лансър Ево 9). Много силен втори ден направи екипажа на Григоров Рейсинг Григор Григоров/Мартин Милушев (Пежо 208 R2), които са и най-добре класиралият се тандем в надпреварата на автомобилите с един предавателен мост.Двамата от оранжевия екип печелят и първото място в надпреварата за трофея, носещ името на загиналия трагично варненски пилот Тодор Славов.      ", "date": "2019.07.01", "title": "Български успех на рали \"Сливен\""}
{"url": "https://standartnews.com/svyat/vrshchat-dds-na-grazhdanite-v-severna-makedoniya-396141.html", "text": "Правителственият проект \"Моят ДДС\" стартира от днес в западната ни съседка Северна Македония. Той за първи път дава възможност на гражданите да поискат връщане на 15 % от платеното ДДС, предаде агенция МИА, цитирана от БТА. С тази програма на гражданите ще бъдат върнати до 50 милиона евро годишно, а лимитът за един човек ще бъде 1800 денара (29,33 евро) на тримесечие, или максимум 28 800 денара (469,28 евро) годишно за едно четиричленно домакинство. Възможността за връщане на 15 процента от ДДС ще бъде достъпна за всички граждани, навършили 15 години, които са регистрирани в системата на Управлението за държавни приходи. За целта е създадено специално мобилно приложение, чрез което гражданите ще могат да сканират баркода на касовите си бележки и да го изпращат на управлението. Връщането на ДДС ще важи само за сметки до 30 000 денара, но не и за фактури или сторнирани сметки. Първите изплащания на върнат ДДС ще бъдат извършени през декември директно на сметките на гражданите, които са поискали връщането му, а след това ще се извършват на тримесечие, или през февруари, май, август и ноември. Законът за връщането на част от ДДС на гражданите беше приет в парламента на Северна Македония миналата седмица. Проектът е част от програмата на правителството и цели да се намали сивата икономика и да се елиминира укриването на данъци. Очаква се до 98 процента от домакинствата да си върнат част от ДДС. За най-богатите граждани ще има лимит за връщане на ДДС.  ", "date": "2019.07.01", "title": "Връщат ДДС на гражданите в Северна Македония"}
{"url": "https://standartnews.com/regionalni/dva-intsidenta-s-avtobusi-s-detsa-na-trakiya-i-v-loveshko-396147.html", "text": "Автобус с 57 деца, пътуващ към Китен, катастрофира на автомагистрала \"Тракия\" този следобед. Няма пострадали. Нанесени са само материални щети. Катастрофата е била между автобуса и лек автомобил със сръбска регистрация, предаде БГНЕС. Двамата водачи са тествани с дрегер за употреба на алкохол. Резултатите са били отрицателни. Автобусът е изтеглен на паркинг на автомагистралата. След технически преглед ще бъде преценено дали да продължи движението си. Друг пътен инцидент с автобус, превозващ деца, се е случил и в Ловешко. Катастрофата е станала около 15:30 часа на пътя Тетевен-Рибарица. Ударили са се автобус, превозващ деца и лек автомобил. На място е починал 36-годишния водач на автомобила, който е от Тетевен. Пострадали са и двамата му спътници, съобщава БНР. Няма пострадали от автобуса. В момента се правят огледи на инцидента. Движението в участъка на инцидента е затруднено. \r\n ", "date": "2019.07.01", "title": "Два инцидента с автобуси с деца на \"Тракия\" и в Ловешко"}
{"url": "https://standartnews.com/svyat/povreden-bg-samolet-katsna-avariyno-v-tel-aviv-396140.html", "text": "Пътнически самолет на българската чартърна авиокомпания \"Електра Еър\" се приземи аварийно на летище \"Бен Гурион\" в Тел Авив след сериозен технически проблем, съобщиха израелските медии. Самолетът Боинг 737 е изпълнявал полет от Кьолн до израелската столица, като на борда е имало 152-ма пътници. Още при излитането екипажът е съобщил, че една от гумите на колесника се е разкъсала, което е породило сериозни опасения, че машината няма да успее да кацне. Ръководството на летище \"Бен Гурион\" е обявило трета степен на тревога, като на пистата са изпратени над 100 линейки, екипи на полицията и пожарната. Вдигнати са и изтребители на израелските ВВС, които да проверят състоянието на повредения колесник още във въздуха и да съпроводят боинга до аеропорта. Тъй като резервоарите на боинга са близо до крилата, където са и колесниците, най-лошият сценарий бе за мощна експлозия по време на кацането, предаде Channel 12. Все пак екипажът е успял да приземи машината, без да се стигне до инцидент.", "date": "2019.07.01", "title": "Повреден бг самолет кацна аварийно в Тел Авив"}
{"url": "https://standartnews.com/svyat/frenskite-miliarderi-nay-bogati-tazi-godina-396156.html", "text": "Първата половина на 2019 година донесе продължаващо гражданско напрежение във Франция, след като протестите на \"жълтите жилетки\" продължиха с искания за по-високи заплати и пенсии, както и за борба с неравенството. Но за най-богатите граждани на страната, първото полугодие бе изключително успешно. \r\n14-те души от Франция, които намират място сред 500-те най-богати в света в индекса на Bloomberg, са забогатяли с нови $78 милиарда от началото на годината, увеличение от цели 35 процента. Това е повече от двойно, спрямо Китай (17%) и САЩ (15%). Богаташите в Тайланд са втори (33%), следвани от Сингапур (31%) и Япония (24%). \r\nДанните изключват страни, в които има по-малко от двама милиардери в класацията. Единственият нигериец в него - Алико Дангове - записва 60% повишение на богатството си до $16,8 милиарда. \r\nТитаните в луксозната индустрия Бернад Рено и Франсоа Пино, както и Франсоа Бененкур-Майерс, общо са добавили нови $53 милиарда. Търсенето на луксозни стоки в Китай е устойчиво, въпреки несигурността в страната. Акциите на LVMH на Арно се покачиха с 45% от началото на годината.", "date": "2019.07.01", "title": "Френските милиардери най-богати тази година"}
{"url": "https://www.standartnews.com/sport/voleybolistite-zagubikha-ot-srbiya-v-ligata-na-natsiite-396085.html", "text": "Националите по волейбол на България завършиха със загуба участието си в тазгодишната Лига на нациите. В Пловдив тимът воден от на Силвано Пранди отстъпи на Сърбия с 0:3 гейма (23:25, 12:25, 18:25). Мачът се игра пред над 5000 зрители в зала \"Колодрума\". Най-резултатен за България стана Цветан Соколов с 12 т, а Розалин Пенчев добави още 9 точки. За гостите, които са на 11-та позиция в крайното класиране, Дражен Любурич отбеляза 20 т. Така националите ни завършиха на 12-о място в крайното класиране на Лигата с 5 победи, 10 загуби и 13 точки, но запазиха мястото си в престижната надпревара и догодина. Сърбия приключи на 11-а позиция в подреждането с 6 победи, 9 загуби и 17 точки.  \"Ако трябва да търсим положителното от този турнир, най-хубавото е, че следва седмица почивка и започва подготовка за олимпийската квалификация. Надявам се да вдигнем нивото на играта. Имаше и добри моменти, като обратите срещу Германия и Франция. Младите момчетата се докоснаха до големия волейбол. Дано да имат съзнанието и главата да използват положителното от този престой.  Най-позитивното е, че залата беше пълна. Благодаря на хората. Въпреки слабата ни продукция те идват в залата. Поклон пред тези хора. Имаме отбор, който през годините е показвал, че в един мач може да направи всичко. Не трябва да мислим само за Бразилия, има и мачове с Египет и Пуерто Рико. Формацията е това, което видяхте, плюс още две-три имена. Нямаме голям избор, дано всички да са здрави, прекалени сме зависими. Нямаме резервна скамейка. Това ми е основната надежда. Дано направим добра подготовка.  Цялата Лига на нациите протече на това ниво. Трябва да се вземат мерки\", заяви след мача капитанът на отбора ни Виктор Йосифов. След седмица националите ни ще участват в квалификационния турнир за олимпийските игри в Токио. Домакин на надпреварата ще е Двореца на културата и спорта във Варна, а съперници на българите ще са тимовете на Бразилия, Египет и Пуерто Рико. В другия мач от Лигага в Пловдив САЩ победи Иран с 3:0 (27:25, 25:21, 25:20). Така американците се изкачиха на шесто място и ще играят на финалите от 10 до 14 юли. Иран завърши турнира втори с 12 победи и само 3 загуби и също е финалист. ", "date": "2019.07.01", "title": "Волейболистите загубиха от Сърбия в Лигата на нациите"}
{"url": "https://standartnews.com/kultura/archi-shche-bde-pokrsten-s-chastna-tseremoniya-396116.html", "text": "Хари и Меган съобщиха, че бебе Арчи ще бъде покръстено в частна церемония през уикенда. Това ще се случи в същия уиндзорски параклис, където баща му и чичо му са кръщавани и където се състоя кралската сватба миналата година. Това е поредната традиция, която херцозите ще нарушат в опитите си да отгледат сина си като „частен гражданин“. Кралицата няма да присъства на церемонията и Чарлз и Камила ще водят крлаското празненство. Според анонимен източник на събитието ще бъдат допуснати ограничен брой хора. Снимки може да се очакват в неделя, когато Хари и Меган лично ще споделят кадри от церемонията в своя профил в Инстаграм.", "date": "2019.07.01", "title": "Арчи ще бъде покръстен с частна церемония"}
{"url": "https://www.standartnews.com/sport/ispaniya-specheli-evrotitlata-po-futbol-do-21-godini-396107.html", "text": "Испания спечели за пети път титлата от европейското първенство по футбол за младежи до 21 години. На финала в Удине (Ит) испанците победиха с 2:1 Германия. За иберийците това бе своебразен реванш за загубата от Бундестима с 0:1 във финала на същата възрастова група преди 2 години. Финалът започна чудесно за испанците, които поведоха в резултата в 7-мата минута със зрелищен гол от далечна дистанция на Фабиан Руис. В 69-ата минута Дани Олмо подпеча успеха на \"Ла Фурия\" с втори гол, а две минути преди края на редовното време Надим Амири върна един гол от 30 метра за Германия, с което оформи крайния резултат. За Испания това е трета титла през това десетилетие след успехите през 2011 и 2013 година и общо пета в историята.", "date": "2019.07.01", "title": "Испания спечели евротитлата по футбол до 21 години"}
{"url": "https://standartnews.com/svyat/voenen-khelikopter-se-razbi-v-germaniya-396138.html", "text": "Един човек е загинал при катастрофа на военен хеликоптер в района на Хамелн-Пирмонт в Долна Саксония. Това съобщава БГНЕС, позовавайки се на информация от местната пожарна служба. \r\nДо този момент няма информация за това какво може да е причинило катастрофата Според „Франкфурт Алгемайне Цайтунг“ самолетът може да е собственост на германския Бундесвер. \r\nПрипомняме, че миналия понеделник имаше друг инцидент в небето над Северна Германия. Тогава два невъоръжени бойни самолета се сблъскаха във Флисензее. Единият от пилотите успя да се спаси с парашут, докато вторият загина.", "date": "2019.07.01", "title": "Военен хеликоптер се разби в Германия"}
{"url": "https://standartnews.com/kultura/oshche-problemi-za-dzheyms-bond-396110.html", "text": "Грейс Джоунс се отказала от участието си в „Бонд 25“ само минути, след като пристигнала на снимачната площадка. Супермоделката не била доволна, че ще снима само една сцена и си тръгнала незабавно. Анонимен източник сподели пред „The Sun“: „Шефовете много се развълнуваха, че тя отново ще се появи във филм на Бонд. Джоунс е голяма звезда и те взеха мерки тя да бъде посрещната подобаващо – постлаха червен килим на снимачната площадка. Оказа се обаче че Грейс очакваше да има по-съществена роля в лентата и се обиди от факта, че е прелетяла само за една сцена. Тя се изпари по-бързо, отколкото човек може да разбърка мартини“. За момента няма официален коментар по темата нито от представителите на супермоделката, нито от тези на филма. Грейс Джоунс последно участва в шпионската поредица преди 34 години. Тогава тя игра наемния убиец  Мей Дей в „Изглед към долината на смъртта“ с Роджър Мур.", "date": "2019.07.01", "title": "Грейс Джоунс отказала да се снима в \"Бонд 25\""}
{"url": "https://www.standartnews.com/sport/deveto-myasto-za-ivet-na-diamantenata-liga-v-sashch-396086.html", "text": "Водещата ни спринтьорка Ивет Лалова зае девето място в изключително сериозната конкуренция на 200 м по време на турнира от Диамантената лига „Префонтейн Класик“ в Станфорд (САЩ). Българката спря хронометъра на 23.12 сек (+1.9 м/сек). Лалова има 22.55 сек през сезона. Победата в университетския стадион в Станфорд грабна Блесинг Оагбаре (Ниг) – 22.05 сек. Второто място зае водачката в ранглистата за сезона с 22.00 сек и олимпийска шампионка от Рио 2016 Илейн Томпсън (Ям) – 22.21 сек. Трета с 22,42 сек е европейската шампионка Дина Ашър-Смит (Вбр).", "date": "2019.07.01", "title": "Девето място за Ивет на Диамантената лига в САЩ"}
{"url": "https://www.standartnews.com/sport/karamarinov-otkri-mezhdunaroden-detski-lager-v-tsaribrod-396113.html", "text": "Първият вицепрезидент на Европейската атлетика и президент на БФЛА и АБАФ Добромир Карамаринов даде началото на международен атлетически лагер посветен на скоковете в Цариброд (Димитровград), Сърбия. На официалната церемония присъстваха и президентът на Сръбската атлетическа федерация и член на Съвета на Европейската атлетика Свободан Бранкович, един от най-добрите атлети в скока на височина в света в близкото минало Драгутин Топич, председателят на общинския съвет на Цариброд Зоран Джуров и Александър Марков – главния организатор и старши треньор на атлетически клуб на Цариброд. Над 100 деца от България и Сърбия ще участват в осемдневния лагер, който ще завърши на 7 юли със състезание, а от българска страна участват треньорите Светослав Топузов, Теменужка Бузова и Явор Топузов, който водят група деца. Младите сръбски атлети са от няколко атлетически клуба в Цариброд, Ниш и Белград. На церемонията по откриване на лагера стана ясно, че общината в Цариброд и партньори ще изградят тартанова писта на стадиона, а още през 2019-а година градът ще бъде домакин и на кръг от веригата за бягане „Рън България“. В Цариброд се ежегодно се провежда и турнир по скокове, в които участват и много български атлети, а местния клуб редовно участва на състезания в България.", "date": "2019.07.01", "title": "Карамаринов откри международен детски лагер в Цариброд"}
{"url": "https://www.standartnews.com/sport/startira-evropeyski-turnir-po-tenis-v-blagoevgrad-396115.html", "text": "Турнир Европейска отборна лятна купа по тенис за девойки до 14-годишна възраст стартира в Благоевград. Заместник-кметът по европейски проекти и програми на община Благоевград Зорница Кралева поздрави треньорите и участниците от свое име и от името на кмета д-р Атанас Камбитов.   „За нас е огромна чест, че сме домакини на Европейска отборна лятна купа по тенис за девойки до 14-годишна възраст. Убедена съм, че през следващите дни пред Вас стоят много предизвикателства, с които вие ще се справите и ще надградите своите умения\", каза в приветствието си при откриването на турнира Кралева. Първенството се  организира от Община Благоевград, БФТенис и ТК „Мачпойнт“. В турнира, който ще продължи три дни, участват отбори от България, Испания, Турция, Румъния, Полша, Сърбия, Италия, Австрия.  ", "date": "2019.07.01", "title": "Стартира европейски турнир по тенис в Благоевград"}
{"url": "https://www.standartnews.com/sport/grigor-startira-na-uimbldn-dnes-sled-1700-ch-396104.html", "text": "Григор Димитров отстъпва с една позиция и е вече 49-и в новата световна ранглиста по тенис. Хасковлията започва днес участието си на Уимбълдън. Димитров играе срещу квалификанта Корентен Муте (Франция)  в трети мач на корт №15. Двубоят се очаква да започне не преди 17 часа наше време. Димитър Кузманов изкачи две места до №318. Останалите българи с точки в класацията на АТР са Александър Лазов (№486) и Александър Лазаров (№499). В челото няма абсолютно никакви промени – води Новак Джокович, следван от Рафаел Надал и Роджър Федерер. При жените Виктория Томова е с едно място напред и е 177-а. Сесил Каратанчева прогресира с три позиции до №203. Изабелла Шиникова е 217-а, а Елица Костова е №220. На върха продължава да е Ашли Барти, което е пред Наоми Осака и Каролина Плишкова.", "date": "2019.07.01", "title": "Григор стартира на Уимбълдън днес след 17,00 ч"}
{"url": "https://www.standartnews.com/sport/krasen-kralev-nagradi-medalisti-ot-evroigri-za-mladezhi-s-uvrezhdaniya-396132.html", "text": "Министърът на младежта и спорта Красен Кралев награди с почетни медали на ММС деца и младежи с ментални увреждания, които взеха участие в 8-то издание на Европейските игри за младежи с увреждания „Emil Open“ в Чехия от 12 до 16 юни 2019 г. Представителите на Федерация „Адаптирана физическа активност Балкани и Черноморска област“ (ФАФА) завоюваха два златни, един сребърен и три бронзови медала в надпревара по лека атлетика и плуване. Министър Кралев поздрави децата за отличното им представяне и им пожела да продължават да се трудят, за да постигат още по-големи успехи. Той благодари на ФАФА за това, че осигурява условия за тренировки и спортна изява на деца с ментални увреждания. На децата от ФАФА предстои да вземат участие в международен тренировъчен лагер, който ще се проведе в Гърция. На срещата присъства председателят на ФАФА Слав Петков, който изказа своята благодарност към министър Кралев за вниманието, което отделя на всички спортисти, а децата му връчиха почетен медал на федерацията. На срещата присъства председателят на ФАФА Слав Петков, който изказа своята благодарност към министър Кралев за вниманието, което отделя на всички спортисти, а децата му връчиха почетен медал на федерацията.", "date": "2019.07.01", "title": "Красен Кралев награди медалисти от Евроигри за младежи с увреждания"}
{"url": "https://www.standartnews.com/sport/rezervite-na-levski-zagubikha-ot-nemskiya-turkgyudzhu-atasport-396163.html", "text": "Треньорът на Левски – Петър Хубчев, бе много разочарован след катастрофалната и срамна загуба с 0:4 от германския Тюркгюджю Атаспор (Мюнхен), който е новак в четвърта дивизия по футбол. Новият треньор на \"сините\" пусна в игра предимно юноши и само трима от титулярите, сред които и вратаря Николай Михайлов. „Не знам колко малко е очаквана тази загуба, знаех добре какво е състоянието на играчите – заяви Хубчев. - За мен някои неща са очаквани. Сега е най-лесно да се оправдаем с натоварването и да използваме клишираното, че резултатите в контролите нямат значение. Не, аз не искам да се оправдавам. Днес участие в срещата взеха много млади момчета, които ми се струва, че се нуждаят от повече самочувствие, както и претенциите им да са на терена, а не извън него. Имам големи забележки към тях, но повече ще кажа в съблекалнята. Разбираемо е да не съм спокоен след подобна загуба. Чакаме нови футболисти, но чакането продължава твърде дълго. Това обаче е нормално - всеки чака и избира най-доброто за себе си. Да, Дени Алар е контузен, но не мисля, че ще е толкова дълго време аут, както се пише по медиите. Надявам се, че  за десетина дни ще бъде готов. Вярвам, че ще успеем да се подсилим с нови играчи. Иска ми се да вземем 1-2 нападатели, а не да се разделям с някой от играчите в предни позиции. Няма нищо вярно в информациите, че ще се разделим с Паулиньо.“ Мачът се игра в Йенбах (Австрия), като Хубчев даде шанс за изява на предимно млад състав, а. титуляр за първи път е новият плеймейкър Франко Мазурек. Станислав Иванов пропусна изгодно положение за гол в 14-ата минута, а само три минути след това гредата спаси „сините“ след шут на Карл-Хайнц Лапе, който бе изведен сам срещу Николай Михайлов. В 25-ата минута Касим Рабихич се разписа от дузпа, отсъдена за нарушение в наказателното поле на Деян Иванов срещу голмайстора. Във втората минута на втората част Янис Каргас направи грубо нарушение и получи директен червен картон, оставяйки Левски с човек по-малко на терена. Карл-Хайнц Лапе удвои в 57-ата минута, когато получи подаване от най-добрия на терена Рабихич. Фуркан Зорба вкара за 3:0 с глава само три минути по-късно. Крайното 4:0 оформи Карл-Хайнц Лапе четвърт час преди края на двубоя. В 81-ата минута Тюркгюджу-Атаспор за втори път удари гредата на Левски, след като Томас Хаас опита да центрира отдясно, но топката се отби в горната част на напречната греда зад Михайлов. Състав на Левски: Николай Михайлов, Ивайло Найденов, Деян Иванов, Янис Каргас, Томислав Папазов, Мартин Райнов, Илия Юруков, Станислав Иванов, Мартин Д.Петков, Франко Мазурек, Илия Димитров (като резерви влязоха Петър Иванов, Милан Миятович, Живко Миланов, Нуно Рейш, Иван Горанов, Давиде Мариани, Паулиньо, Станислав Костов, Атанас Кабов, Мартин Петков, Хали Тиам)", "date": "2019.07.01", "title": "Резервите на Левски загубиха от немския Туркгюджу Атаспорт"}
{"url": "https://www.standartnews.com/sport/500-detsa-meryat-sili-v-pluvno-prvenstvo-396123.html", "text": "Близо 500 плувци от клубове от цяла България ще вземат участие в Държавното лично отборно първенство по плуване „Деца“ в Благоевград. Турнирът ще се проведе от 5 до 7 юли в закрития плувен басейн на СК „Пирин“–Благоевград. В него ще вземат участие плувни надежди, родени 2007 и 2008 г. \r\n  \r\nТурнирът е част от вътрешния календар на Българската федерация по плувни спортове, а съорганизатори на събитието са Община Благоевград, Спортен комплекс „Пирин“. \r\n    \r\nДържавното лично отборно първенство за деца е едно от състезанията от висок ранг, които се провеждат в Благоевград. През месец март тази година Благоевград бе домакин и на Международен турнир по плуване „Пирин-Благоевград“, в който участие взеха 660 деца от страната и чужбина. \r\n  \r\nПлувният басейн, в който се провеждат състезанията, се намира в Спортен комплекс „Пирин“. Той бе открит в края на 2015 година в резултат на целенасочената политика, водена от кмета на община Благоевград д-р Атанас Камбитов, за подкрепа и развитие на спорта в града. Съоръжението отговаря на всички изисквания за провеждане на национални и международни турнири. Басейнът е с размери 50X25.", "date": "2019.07.01", "title": "500 деца мерят сили в плувно първенство"}
{"url": "https://standartnews.com/sport/startira-evropeyski-turnir-po-tenis-v-blagoevgrad-396115.html", "text": "Турнир Европейска отборна лятна купа по тенис за девойки до 14-годишна възраст стартира в Благоевград. Заместник-кметът по европейски проекти и програми на община Благоевград Зорница Кралева поздрави треньорите и участниците от свое име и от името на кмета д-р Атанас Камбитов.   „За нас е огромна чест, че сме домакини на Европейска отборна лятна купа по тенис за девойки до 14-годишна възраст. Убедена съм, че през следващите дни пред Вас стоят много предизвикателства, с които вие ще се справите и ще надградите своите умения\", каза в приветствието си при откриването на турнира Кралева. Първенството се  организира от Община Благоевград, БФТенис и ТК „Мачпойнт“. В турнира, който ще продължи три дни, участват отбори от България, Испания, Турция, Румъния, Полша, Сърбия, Италия, Австрия.  ", "date": "2019.07.01", "title": "Стартира европейски турнир по тенис в Благоевград"}
{"url": "https://standartnews.com/sport/deveto-myasto-za-ivet-na-diamantenata-liga-v-sashch-396086.html", "text": "Водещата ни спринтьорка Ивет Лалова зае девето място в изключително сериозната конкуренция на 200 м по време на турнира от Диамантената лига „Префонтейн Класик“ в Станфорд (САЩ). Българката спря хронометъра на 23.12 сек (+1.9 м/сек). Лалова има 22.55 сек през сезона. Победата в университетския стадион в Станфорд грабна Блесинг Оагбаре (Ниг) – 22.05 сек. Второто място зае водачката в ранглистата за сезона с 22.00 сек и олимпийска шампионка от Рио 2016 Илейн Томпсън (Ям) – 22.21 сек. Трета с 22,42 сек е европейската шампионка Дина Ашър-Смит (Вбр).", "date": "2019.07.01", "title": "Девето място за Ивет на Диамантената лига в САЩ"}
{"url": "https://standartnews.com/sport/dzhakpott-v-tototo-be-utselen-v-sofiya-396083.html", "text": "Джакпотът в 52-ия тираж на играта „Тото 2 - 6 от 42“ в размер на   беше спечелен снощи. Късметлията е от град София. Джакпотът в играта стартира от нови   и се очаква в четвъртък да достигне  . За следващия тираж в четвъртък печалбите ще достигнат общо  . Джакпотът в играта 6/49 ще бъде   В играта 5/50 сумата е до   а в Тото Джокер –               :                 В тях участваха всички играни комбинации за играта „Тото 2 - 5 от 35” и „Тото 2 – 6 от 49“ за предходния 51-и тираж без допълнителен залог. Утре, 1 юли, ще бъдат изтеглени печелившите комбинации за 52-ия тираж. Във Втори тото шанс на играта „Тото 2 – 6 от 49“ печалбата ще достигне до 100 000 лева плюс нов автомобил, а в „Тото 2 – 5 от 35“ – до 200 000 лева, отново без допълнителен залог. Единственото условие е да запазите фиша си до тегленето на двете игри на следващия ден. В играта с допълнителни печалби за почитателите на моментните лотарийни игри „ПЕЧАЛБИ ПЛЮС – СУМИ ЗА ДУМИ”, победител стана  която спечели  защото беше по-бърза и съобразителна от своята съперничка  , която си тръгна с награда от  . В „ПЕЧАЛБИ ПЛЮС – СУМИ ЗА ДУМИ” могат да участват всички, които имат непечеливши талони от моментните лотарийни игри на Български спортен тотализатор. Необходимо е да регистрират кодовете за печалба от всеки талон в своя профил на   и да проследят дали някой от тях няма да бъде определен чрез жребий за участие на живо в предаванията по БНТ - четвъртък или неделя. Печалбата е до 1 000 лева.", "date": "2019.07.01", "title": "Джакпотът в тотото бе уцелен в София"}
{"url": "https://standartnews.com/sport/grigor-startira-na-uimbldn-dnes-sled-1700-ch-396104.html", "text": "Григор Димитров отстъпва с една позиция и е вече 49-и в новата световна ранглиста по тенис. Хасковлията започва днес участието си на Уимбълдън. Димитров играе срещу квалификанта Корентен Муте (Франция)  в трети мач на корт №15. Двубоят се очаква да започне не преди 17 часа наше време. Димитър Кузманов изкачи две места до №318. Останалите българи с точки в класацията на АТР са Александър Лазов (№486) и Александър Лазаров (№499). В челото няма абсолютно никакви промени – води Новак Джокович, следван от Рафаел Надал и Роджър Федерер. При жените Виктория Томова е с едно място напред и е 177-а. Сесил Каратанчева прогресира с три позиции до №203. Изабелла Шиникова е 217-а, а Елица Костова е №220. На върха продължава да е Ашли Барти, което е пред Наоми Осака и Каролина Плишкова.", "date": "2019.07.01", "title": "Григор стартира на Уимбълдън днес след 17,00 ч"}
{"url": "https://standartnews.com/sport/blgarski-uspekh-na-rali-sliven-396084.html", "text": "Екипажът на „Мегапорт Рейсинг“ Мирослав Ангелов и Георги Гаджев (Шкода Фабия R5) спечели 39-то Монбат Рали Сливен - втори кръг от Българския рали шампионат и четвърти кръг от Балканския рали трофей. На второ място завършиха румънците Дан Гъртофан и Тудор Марза (Шкода Фабия R5), а третото място остана за Тихомир Стратиев и Еди Сивов (Форд Фиеста). “Отлично се сработихме с Георги. Искам да му благодаря за правилното, точното подаване на записките, също и за цялостното му съдействие на ралито, което оказа в отбора. Успя да внесе така нужното спокойствие в мен като пилот“сподели Мирослав Ангелов. Навигаторът Георги Гаджев заяви, че първото масто на Монбат рали Сливен е сбъдната негова мечта. „Другото, което е много важно за мен е, че нямахме абсолютно никакви проблеми като екипаж, като синхрон, като стиковка.“ Четвърти на финала пристигнаха носителите на трофея в ERT2 за миналия сезон Йордан Атанасов/Янаки Янакиев (АРТ Рейсинг Тим, Мицубиши Лансър Ево 9). Много силен втори ден направи екипажа на Григоров Рейсинг Григор Григоров/Мартин Милушев (Пежо 208 R2), които са и най-добре класиралият се тандем в надпреварата на автомобилите с един предавателен мост.Двамата от оранжевия екип печелят и първото място в надпреварата за трофея, носещ името на загиналия трагично варненски пилот Тодор Славов.      ", "date": "2019.07.01", "title": "Български успех на рали \"Сливен\""}
{"url": "https://standartnews.com/sport/voleybolistite-zagubikha-ot-srbiya-v-ligata-na-natsiite-396085.html", "text": "Националите по волейбол на България завършиха със загуба участието си в тазгодишната Лига на нациите. В Пловдив тимът воден от на Силвано Пранди отстъпи на Сърбия с 0:3 гейма (23:25, 12:25, 18:25). Мачът се игра пред над 5000 зрители в зала \"Колодрума\". Най-резултатен за България стана Цветан Соколов с 12 т, а Розалин Пенчев добави още 9 точки. За гостите, които са на 11-та позиция в крайното класиране, Дражен Любурич отбеляза 20 т. Така националите ни завършиха на 12-о място в крайното класиране на Лигата с 5 победи, 10 загуби и 13 точки, но запазиха мястото си в престижната надпревара и догодина. Сърбия приключи на 11-а позиция в подреждането с 6 победи, 9 загуби и 17 точки.  \"Ако трябва да търсим положителното от този турнир, най-хубавото е, че следва седмица почивка и започва подготовка за олимпийската квалификация. Надявам се да вдигнем нивото на играта. Имаше и добри моменти, като обратите срещу Германия и Франция. Младите момчетата се докоснаха до големия волейбол. Дано да имат съзнанието и главата да използват положителното от този престой.  Най-позитивното е, че залата беше пълна. Благодаря на хората. Въпреки слабата ни продукция те идват в залата. Поклон пред тези хора. Имаме отбор, който през годините е показвал, че в един мач може да направи всичко. Не трябва да мислим само за Бразилия, има и мачове с Египет и Пуерто Рико. Формацията е това, което видяхте, плюс още две-три имена. Нямаме голям избор, дано всички да са здрави, прекалени сме зависими. Нямаме резервна скамейка. Това ми е основната надежда. Дано направим добра подготовка.  Цялата Лига на нациите протече на това ниво. Трябва да се вземат мерки\", заяви след мача капитанът на отбора ни Виктор Йосифов. След седмица националите ни ще участват в квалификационния турнир за олимпийските игри в Токио. Домакин на надпреварата ще е Двореца на културата и спорта във Варна, а съперници на българите ще са тимовете на Бразилия, Египет и Пуерто Рико. В другия мач от Лигага в Пловдив САЩ победи Иран с 3:0 (27:25, 25:21, 25:20). Така американците се изкачиха на шесто място и ще играят на финалите от 10 до 14 юли. Иран завърши турнира втори с 12 победи и само 3 загуби и също е финалист. ", "date": "2019.07.01", "title": "Волейболистите загубиха от Сърбия в Лигата на нациите"}
{"url": "https://www.standartnews.com/sport/frantsuzin-obrna-grigor-oshche-na-starta-na-uimbldn-396162.html", "text": "Неизвестният французин Корентен Муте (№84 в световната ранглиста) хвърли \"бомбата\" в първия кръг на Уимбълдън, като победи Григор Димитров с 2:6, 3:6, 7:6 (4), 6:3, 6:1. Григор водеще комфортно с 2:0 сета и 6:5 в третия, като имаше и сервис. За Муте това бе първи успех в основната схема на Уимбълдън. Мачът продължи 3 часа. В следватия кръг французинът ще срещне №21 Феликс Оже-Алиасим. Преди година Григор загуби на старта на любимия си турнир от Стан Вавринка (Швейц). Утешение за Димитров е, че освен него днес от фаворитит отпадната Александър Зверев и Стефанос Циципас, както и Наоми Осака и Винъс Уилямс.", "date": "2019.07.01", "title": "Французин обърна Григор още на старта на Уимбълдън"}
{"url": "https://standartnews.com/sport/karamarinov-otkri-mezhdunaroden-detski-lager-v-tsaribrod-396113.html", "text": "Първият вицепрезидент на Европейската атлетика и президент на БФЛА и АБАФ Добромир Карамаринов даде началото на международен атлетически лагер посветен на скоковете в Цариброд (Димитровград), Сърбия. На официалната церемония присъстваха и президентът на Сръбската атлетическа федерация и член на Съвета на Европейската атлетика Свободан Бранкович, един от най-добрите атлети в скока на височина в света в близкото минало Драгутин Топич, председателят на общинския съвет на Цариброд Зоран Джуров и Александър Марков – главния организатор и старши треньор на атлетически клуб на Цариброд. Над 100 деца от България и Сърбия ще участват в осемдневния лагер, който ще завърши на 7 юли със състезание, а от българска страна участват треньорите Светослав Топузов, Теменужка Бузова и Явор Топузов, който водят група деца. Младите сръбски атлети са от няколко атлетически клуба в Цариброд, Ниш и Белград. На церемонията по откриване на лагера стана ясно, че общината в Цариброд и партньори ще изградят тартанова писта на стадиона, а още през 2019-а година градът ще бъде домакин и на кръг от веригата за бягане „Рън България“. В Цариброд се ежегодно се провежда и турнир по скокове, в които участват и много български атлети, а местния клуб редовно участва на състезания в България.", "date": "2019.07.01", "title": "Карамаринов откри международен детски лагер в Цариброд"}
{"url": "https://standartnews.com/sport/ispaniya-specheli-evrotitlata-po-futbol-do-21-godini-396107.html", "text": "Испания спечели за пети път титлата от европейското първенство по футбол за младежи до 21 години. На финала в Удине (Ит) испанците победиха с 2:1 Германия. За иберийците това бе своебразен реванш за загубата от Бундестима с 0:1 във финала на същата възрастова група преди 2 години. Финалът започна чудесно за испанците, които поведоха в резултата в 7-мата минута със зрелищен гол от далечна дистанция на Фабиан Руис. В 69-ата минута Дани Олмо подпеча успеха на \"Ла Фурия\" с втори гол, а две минути преди края на редовното време Надим Амири върна един гол от 30 метра за Германия, с което оформи крайния резултат. За Испания това е трета титла през това десетилетие след успехите през 2011 и 2013 година и общо пета в историята.", "date": "2019.07.01", "title": "Испания спечели евротитлата по футбол до 21 години"}
{"url": "https://www.standartnews.com/sport/dzhokovich-zapochna-uspeshno-zashchitata-na-titlata-si-na-uimbldn-396143.html", "text": "Световният №1 в тениса Новак Джокович (Сърбия) започна с убедителна победа защитата на титлата си от турнира от Големия шлем Уимбълдън. За 2 часа Ноле победи на централния корт на „Ол Инглънд клъб“ Филип Колшрайбер (Гер) с 6:3, 7:5, 6:3. \r\nСърбинът завърши двубоя с 36 печеливши удари, от които 12 бяха директни точки от начален удар, и 16 непредизвикани грешки. За Колшрайбер съотношението беше 22-39. Съперник на Джокович във втория кръг в сряда ще бъде американецът Денис Кудла. По-късно днес на корт №15 излиза и Григор Димитров за първия си мач на Уимбълдън. Гришо и Ноле може да се срещнат в четвъртия кръг в Лондон. фото ЕПА/БГНЕС", "date": "2019.07.01", "title": "Джокович започна успешно защитата на титлата си на Уимбълдън"}
{"url": "https://standartnews.com/sport/500-detsa-meryat-sili-v-pluvno-prvenstvo-396123.html", "text": "Близо 500 плувци от клубове от цяла България ще вземат участие в Държавното лично отборно първенство по плуване „Деца“ в Благоевград. Турнирът ще се проведе от 5 до 7 юли в закрития плувен басейн на СК „Пирин“–Благоевград. В него ще вземат участие плувни надежди, родени 2007 и 2008 г. \r\n  \r\nТурнирът е част от вътрешния календар на Българската федерация по плувни спортове, а съорганизатори на събитието са Община Благоевград, Спортен комплекс „Пирин“. \r\n    \r\nДържавното лично отборно първенство за деца е едно от състезанията от висок ранг, които се провеждат в Благоевград. През месец март тази година Благоевград бе домакин и на Международен турнир по плуване „Пирин-Благоевград“, в който участие взеха 660 деца от страната и чужбина. \r\n  \r\nПлувният басейн, в който се провеждат състезанията, се намира в Спортен комплекс „Пирин“. Той бе открит в края на 2015 година в резултат на целенасочената политика, водена от кмета на община Благоевград д-р Атанас Камбитов, за подкрепа и развитие на спорта в града. Съоръжението отговаря на всички изисквания за провеждане на национални и международни турнири. Басейнът е с размери 50X25.", "date": "2019.07.01", "title": "500 деца мерят сили в плувно първенство"}
{"url": "https://standartnews.com/sport/dzhokovich-zapochna-uspeshno-zashchitata-na-titlata-si-na-uimbldn-396143.html", "text": "Световният №1 в тениса Новак Джокович (Сърбия) започна с убедителна победа защитата на титлата си от турнира от Големия шлем Уимбълдън. За 2 часа Ноле победи на централния корт на „Ол Инглънд клъб“ Филип Колшрайбер (Гер) с 6:3, 7:5, 6:3. \r\nСърбинът завърши двубоя с 36 печеливши удари, от които 12 бяха директни точки от начален удар, и 16 непредизвикани грешки. За Колшрайбер съотношението беше 22-39. Съперник на Джокович във втория кръг в сряда ще бъде американецът Денис Кудла. По-късно днес на корт №15 излиза и Григор Димитров за първия си мач на Уимбълдън. Гришо и Ноле може да се срещнат в четвъртия кръг в Лондон. фото ЕПА/БГНЕС", "date": "2019.07.01", "title": "Джокович започна успешно защитата на титлата си на Уимбълдън"}
{"url": "https://standartnews.com/regionalni/na-4-mesta-v-sofiya-razdavat-voda-zaradi-zhegite-396109.html", "text": "През тази седмица от Столична община е организирано раздаване на минерална вода. Това съобщиха от пресслужбата на общината. Инициативата е част от ежегодната кампания на Столична община за предоставяне на вода на гражданите в горещите летни месеци. Водата ще бъде раздавана от служители на общината до изчерпване на количествата. Водата ще се раздава на площадното пространство при храма \"Св. Неделя\", на Орлов мост - при езерото \"Ариана\", на пилоните на Националния дворец на културата и на пл. \"Славейков\". През първите три дни на настоящата седмица ни очакват доста високи температури, достигащи до 40 градуса. Слабо захлаждане и превалявания ще има към средата на седмицата, в събота и неделя термометрите се покачват до 37 градуса.", "date": "2019.07.01", "title": "На 4 места в София раздават вода заради жегите"}
{"url": "https://standartnews.com/regionalni/opozitsiyata-v-razgrad-iska-pomoshch-ot-premiera-396117.html", "text": "Проектът за озеленяването на най-големия квартал в Разград ж.к „Орел” беше необходим за града, но той бе опорочен още от задаването на обществената поръчка и лошо изпълнен до самия  му край. Това заявиха на специално свикана пресконференция общинските съветници от СДС  Джипо Джипов и Иво Димитров и независимия  съветник Милена Орешкова. Тримата припомниха, че още след обявяването на обществената поръчка за 6 млн лв. за избор на изпълнител през юни 2017 са алармирали за пороци и недостътъци в методиката, по която ще се възложи мащабното строителство. „Още на страрта бяха опорочени параметрите на заданието, даваше се много висока тежест на субективни показатели. Когато дадохме първата си пресконференция по темата и предупредихме за опасностите, ни обвиниха, че сме лаици, че не сме спициалисти. Кметът и администрацията му твърдяха, че разградчани няма да дадат нито лев санкции за така зададената обществена поръчка. Днес на финала на проекта имаме наложена глоба на общината от 600 хиляди лева, потвърдена от две съдебни инстанции”, обясни Джипо Джипов. \r\nТой отправи апел към министър председателя  Бойко Борисов, който се очаква да присъства на церемонията по откриването на обновената градска среда в „Орел” във вторник. „Знам, че  господин Борисов е справедлив. Надявам се, че той ще се запознае с това как е изпълнен този проект и няма да позволи да бъде използван като чадър за оправдаване на тази глоба от 600 хиляди лева, която всички ние ще плащаме”, призова общинският съветник от десницата. Колежката му Милена Орешкова също отправи  призив към Борисов, припомняйки, че тя е бивш общински съветник от ГЕРБ и дълго време бе общински лидер на управляващата партия в Разград. „Нека господин Борисов се разходи из квартал „Орел” и да види не само терена около Южния парк, където е предвидено да реже лентата. Да обиколи около детските площадки, градинките и тротоарите в комплекса и ако и на него не му хареса, както сътвореното там не се харесва на хората от квратла, да разпореди проверка, защото беше редно тези 6 милиона лева да се изхарчат в полза на хората”, категорична бе Орешкова. Съветниците от опозицията  представиха пред медиите набор от сигнали на граждани, които алармират, че заложени в проекта детски площадки, пейки, тротоарни настилки, не са изпълнени до деня на официалното откриване на обекта. „Кметът и неговият екип дължат отговори защо  тези части от проекта не са изпълнени, ще бъдат ли те построени до 17 юли, когато изтича срокът за приключване на строителството и залесяването. Ако причината за пропуските е в това, че не са стигнали парите, защо не са стигнали. Това беше една опорочена от началото до края обществена поръчка. По време на  изпълнението й гражданите на Разград постоянно изнасяха в социалните мрежи факти за некачествената работа и пропуските. Бяха подавани сигнали до прокуратурата, аз в качеството си на директор на  училище „Тургенев” писах на кмета Василев, да поправят тротоара пред учебното заведение, който вече 6 месеца е разбит. В отговор, ние критиците, бяхме обиждани, а съдът наложи  глоба на Разград за над половин милион лева \r\nНие не сме разследващ орган, не можем да  определим къде и колко са грешките и неизпълнените договорености с Брюксел, които  Управляващият орган е констатирал и затова е наказал общинската управа. Но призоваваме гражданите да продължават да подават сигнали, ако видят нарушения и злоупотреби. Ние ще сигнализираме и ЕК и ОЛАФ”, обеща Милена Орешкова.  ", "date": "2019.07.01", "title": "Опозицията в Разград иска помощ от премиера"}
{"url": "https://standartnews.com/regionalni/kavarna-posreshchna-pravoslaven-dzhulay-396111.html", "text": "Каварненци избраха алтернативен начин да посрещнат тази година Джулая. Християните от града направиха литийно шествие, след което беше отслужен и молебен. В молебена, който бе отслужен от отец Василий Селемет, се включиха и миряни от други населени места, съобщава \"Булфото\". Шествието в Каварна потегли от църквата „Св. Успение Богородично” към крепостта Бизоне. Там сред руините на раннохристиянската базилика „Св. Св. Козма и Дамян” беше отслужена Светата Литургия. Традицията на 1 юли християни от енорията и поклонници от страната да се изкачват на хълма край Каварна е отдавна, но тази година местен свещеник обяви събитието като \"Православен Джулай\", пише Петел.бг. От Варненска и Великопреславска митрополия излязоха с официално изявление, че не са разрешавали православното честване да преминава под подобно заглавие и обявлението за \"Православен Джулай\" набързо беше свалено от страницата на инициаторите. Въпреки това нестандартното честване възбуди интереса на обществеността.", "date": "2019.07.01", "title": "Каварна посрещна Православен Джулай"}
{"url": "https://standartnews.com/sport/rezervite-na-levski-zagubikha-ot-nemskiya-turkgyudzhu-atasport-396163.html", "text": "Треньорът на Левски – Петър Хубчев, бе много разочарован след катастрофалната и срамна загуба с 0:4 от германския Тюркгюджю Атаспор (Мюнхен), който е новак в четвърта дивизия по футбол. Новият треньор на \"сините\" пусна в игра предимно юноши и само трима от титулярите, сред които и вратаря Николай Михайлов. „Не знам колко малко е очаквана тази загуба, знаех добре какво е състоянието на играчите – заяви Хубчев. - За мен някои неща са очаквани. Сега е най-лесно да се оправдаем с натоварването и да използваме клишираното, че резултатите в контролите нямат значение. Не, аз не искам да се оправдавам. Днес участие в срещата взеха много млади момчета, които ми се струва, че се нуждаят от повече самочувствие, както и претенциите им да са на терена, а не извън него. Имам големи забележки към тях, но повече ще кажа в съблекалнята. Разбираемо е да не съм спокоен след подобна загуба. Чакаме нови футболисти, но чакането продължава твърде дълго. Това обаче е нормално - всеки чака и избира най-доброто за себе си. Да, Дени Алар е контузен, но не мисля, че ще е толкова дълго време аут, както се пише по медиите. Надявам се, че  за десетина дни ще бъде готов. Вярвам, че ще успеем да се подсилим с нови играчи. Иска ми се да вземем 1-2 нападатели, а не да се разделям с някой от играчите в предни позиции. Няма нищо вярно в информациите, че ще се разделим с Паулиньо.“ Мачът се игра в Йенбах (Австрия), като Хубчев даде шанс за изява на предимно млад състав, а. титуляр за първи път е новият плеймейкър Франко Мазурек. Станислав Иванов пропусна изгодно положение за гол в 14-ата минута, а само три минути след това гредата спаси „сините“ след шут на Карл-Хайнц Лапе, който бе изведен сам срещу Николай Михайлов. В 25-ата минута Касим Рабихич се разписа от дузпа, отсъдена за нарушение в наказателното поле на Деян Иванов срещу голмайстора. Във втората минута на втората част Янис Каргас направи грубо нарушение и получи директен червен картон, оставяйки Левски с човек по-малко на терена. Карл-Хайнц Лапе удвои в 57-ата минута, когато получи подаване от най-добрия на терена Рабихич. Фуркан Зорба вкара за 3:0 с глава само три минути по-късно. Крайното 4:0 оформи Карл-Хайнц Лапе четвърт час преди края на двубоя. В 81-ата минута Тюркгюджу-Атаспор за втори път удари гредата на Левски, след като Томас Хаас опита да центрира отдясно, но топката се отби в горната част на напречната греда зад Михайлов. Състав на Левски: Николай Михайлов, Ивайло Найденов, Деян Иванов, Янис Каргас, Томислав Папазов, Мартин Райнов, Илия Юруков, Станислав Иванов, Мартин Д.Петков, Франко Мазурек, Илия Димитров (като резерви влязоха Петър Иванов, Милан Миятович, Живко Миланов, Нуно Рейш, Иван Горанов, Давиде Мариани, Паулиньо, Станислав Костов, Атанас Кабов, Мартин Петков, Хали Тиам)", "date": "2019.07.01", "title": "Резервите на Левски загубиха от немския Туркгюджу Атаспорт"}
{"url": "https://standartnews.com/sport/frantsuzin-obrna-grigor-oshche-na-starta-na-uimbldn-396162.html", "text": "Неизвестният французин Корентен Муте (№84 в световната ранглиста) хвърли \"бомбата\" в първия кръг на Уимбълдън, като победи Григор Димитров с 2:6, 3:6, 7:6 (4), 6:3, 6:1. Григор водеще комфортно с 2:0 сета и 6:5 в третия, като имаше и сервис. За Муте това бе първи успех в основната схема на Уимбълдън. Мачът продължи 3 часа. В следватия кръг французинът ще срещне №21 Феликс Оже-Алиасим. Преди година Григор загуби на старта на любимия си турнир от Стан Вавринка (Швейц). Утешение за Димитров е, че освен него днес от фаворитит отпадната Александър Зверев и Стефанос Циципас, както и Наоми Осака и Винъс Уилямс.", "date": "2019.07.01", "title": "Французин обърна Григор още на старта на Уимбълдън"}
{"url": "https://standartnews.com/regionalni/razlichniyat-dzhulay-na-shipka-396118.html", "text": " Различния July  събра на легендарния в. Шипка майстори на фотообектива и почитатели на фотографското изкуство от двете страни на Балкана, които посрещнаха нетрадиционно първото юлско утро. Електронният сайт  zakazanlak публикува уловения миг на младия казанлъшки фотограф Пламен Петков, когато заревото на първите слънчеви лъчи се усеща, но слънцето ще не се  е показало. \r\nФото Пламен Петков", "date": "2019.07.01", "title": "Различният Джулай на Шипка"}
{"url": "https://standartnews.com/regionalni/blizo-200-pyakha-shlageri-v-chepelare-396120.html", "text": "Завърши Националният фестивал на старите градски, шлагерни и популярни песни “Полъх от минали мечти” в Чепеларе. Близо 200 участника от цялата страна представиха своите изпълнения в рамките на двата конкурсни дни на фестивала. На 29 юни официалният старт на надпреварата даде кметът на Община Чепеларе г-жа Славка Чакърова. Талантливите изпълнители се изявяваха пред  публиката на площад „Олимпийски“ и компетентно жури с председател Христо Кидиков  и членове Екатерина Попова-Силкова и Феликс Бозов. Фестивалът за шлагерна и стара градска песен „Полъх от минали мечти“ се провежда на територията на Община Чепеларе. Той е единствен за региона на Родопите. Организатори на фестивала са Община Чепеларе, НЧ „Родопска искра 1880“ и Сдружение на ресторантьори, хотелиери и търговци - Чепеларе. Фестивалът има конкурсен характер и целта му е да популяризира и съхрани традициите на българската шлагерна песен от 60-те, 70-те и 80-те години и старата градска песен от миналия век, за да ги възроди и им даде нов живот, както и да приобщи младите хора към тяхната непреходност и красота. \r\n     \r\nНаградите на четвъртото издание на фестивала бяха присъдени в две категории -  \"Стари градски песни\" /групи и индивидуални изпълнения/ и \"Шлагерни и популярни песни\"/групи и индивидуални изпълнения/. Отличието „Откритие на фестивала“ журито присъди на най-малкия участник – 7 годишната Теодора Евтимова от град Хасково. За чепеларци и гостите на града вечерта на 29 юни пяха обичаните изпълнители Мими Иванова и Развигов Попов, а поздрав с автентични фолкорни танци поднесоха гостите от “Група 21” от Община Просочани, Гърция. Вечерта на 29.06. и 30.06. от 21:30 ч. на Паметника на загиналите във войните чепеларци бе представен спектакълът “Звук и светлина - Паметта на Чепеларе” в рамките на проект “Интегриран подход за развитие на културни и природни обекти в Чепеларе, България и Просочани, Гърция” (INTEGRA_TOUR), който се финансира по Програмата за трансгранично сътрудничество ИНТЕРРЕГ V-A Гърция - България 2014-2020.  ", "date": "2019.07.01", "title": "Близо 200 пяха шлагери в Чепеларе"}
{"url": "https://standartnews.com/regionalni/ban-trsi-khrana-za-redki-ptitsi-396122.html", "text": "Институтът по биоразнообразие и екосистемни изследвания при БАН търси помощ, за да изхранва диви птици от защитената порода червен ангъч. \r\n  \r\nАкадемията има база за отглеждане и пускане  сред прирадата на редките пернати край село Нова Черна, община Тутракан. Учените са отправили зов за помощ към РИОСВ в Русе, за да спасят ог глад бедстващите в биологичната експериментална база „Калимок” червени ангъчи. \r\nЕкоинспекцията търси фермери от общините Сливо поле и  Тутракан, готови да дарят храна и да помогнат в грижите по опазването на изчезващия вид патици. Стопаните, готови да откликнат,  могат да се свържат с екоинспекторите на телефон  082/ 820 772, съобщават от РИОСВ  в крайдунавския град. Биологичната експериментална база „Калимок“ функционира от 1995 г., като отглежда птици от застрашения вид в полуестествена среда с цел размножаване и реинтродукция на млади птици обратно в природата. Ежегодно съвместно със съдействието на РИОСВ – Русе са освобождавани между 15 и 25 млади индивида, което допринася за възстановяването и стабилизирането на дивата популация в българската природа. Червеният ангъч е рядък за България вид, включен в приложенията на Закона за биологичното разнообразие, както и в Червената книга. Населява различни типове водни басейни, но предпочита предимно откритите и без много подводна растителност ареали. В България гнезди по река Дунав и Черноморието, рядко в Добруджа и Лудогорието.  ", "date": "2019.07.01", "title": "БАН търси храна за редки птици"}
{"url": "https://standartnews.com/regionalni/varnenskite-stareyshini-zasedavat-speshno-sled-tragediyata-v-morskata-396124.html", "text": "\r\n  Общински съветници във Варна ще заседават спешно  за режима на движение в Морската градина след съботната трагедия тук. Както е известно, на паркинг в парка румънски шофьор прегази смъртоносно 4-годишно момиченце. На заседание на общинската комисия по безопасност на движението днес след обяд ще бъдат разгледани предложения за промяна на генералния план за организация на движението на територията на община Варна, съобщават от общинската администрация. Едно от конкретните прдложения било пълна забрана на достъпа на автомобили до Морската градина. На входовете на парка щели да бъдат поставени забранителни знаци. \r\n  В продължаващите вече няколко дни протести варненци настояват румънецът Адриан, който прегази малката Радослава, да бъде наказан с цялата строгост на закона. \r\n ", "date": "2019.07.01", "title": "Старейшини заседават спешно след трагедията в Морската градина"}
{"url": "https://standartnews.com/regionalni/polovin-vek-na-stsena-chestva-petr-atanasov-396137.html", "text": "Доайенът на кърджалийския театър, актьорът Петър Атанасов чества своя 70-годишен юбилей и почти половин век творчески път с моноспектакъла ”Следствието” от Сергей Комитски. Бенефисът събра много колеги, почитатели, зрители, приятели на Петър Атанасов в Дома на културата. Кметът на Кърджали Хасан Азис също изпрати поздравителен адрес до актьора по случай неговата 70-годишнина. \r\n      \r\n„Вашето име заема достойно място сред забележителните творци на Кърджали, които носят духовността на времето и я предават на следващите поколения.Половин век себеотдаване на театралната сцена.Силата на артиста е в преодоляването на границите, в търсенето на нови и нови възможности за свободата на духа. Желая Ви добро здраве, нови щастливи мигове на споделена радост в следващите години на ползотворен живот!”, бе написано в поздравлението на градоначалника. Юбилярът получи много аплодисменти за новия си спектакъл.„През годините Петър Атанасов достойно защитава професията на актьора”, подчертаваше в писмо и председателят на САБ Христо Мутафчиев. \r\n       \r\nПетър Атанасов е сред ембематичните актьори на кърджалийския драматичен театър ”Димитър Димов”. За почти 50 години на сцената е изиграл близо 140 роли.Зрителите в Кърджали и региона го помнят в „Михал Мишкоед“, „Зех тъ, Радке, зех тъ“, „Последната нощ на Сократ”, „Лодка в гората”. В театъра и киното си е партнирал с едни от големите български артисти. Има и две награди от национални прегледи на българската драма и театър през 1984 и 1988 година. Магията на театъра не го напуска и днес. За любимата си кърджалийска публика Петър Атанасов представи моноспектакъла „Следствието“ на Сергей Комитски, постановка Атанас Атанасов, музика – Димитър Ганев.  ", "date": "2019.07.01", "title": "Половин век на сцена чества Петър Атанасов"}
{"url": "https://standartnews.com/regionalni/kampaniya-za-izvozvane-na-opasni-otpadtsi-v-blagoevgrad-396126.html", "text": "Община Благоевград стартира кампания за събиране на опасни отпадъци от домакинствата. Тя ще бъде в рамките на два дни - 8 и 9 юли. За целта се организира мобилно извозване на отпадъци от няколко пункта в града. Безплатно ще се приемат живак и живаксъдържащи уреди, лакове и бояджийски материали, домакински препарати и химикали, мастила и замърсени опаковки, фармацевтични продукти с изтекъл срок на годност. \r\n       \r\nНа 8  юли от 10:00 до 12:30 часа отпадъците ще се приемат на паркинга на улица „Скаптопара“ 1, същият ден от 13:00 до 16:00 часа кампанията ще продължи на паркинга пред магазин „Аско Деница“ в квартал „Грамада“. \r\n  \r\nНа 9 юли от 10:00 до 12:30 часа специално оборудван микробус ще приема отпадъци на паркинга на улица „Свобода“ и ул. „Симеон Радев“ . От 13:00 до 16:00 часа същия ден отпадъци могат да бъдат предавани в квартал „Струмско“, при уширението на ул. „Битоля“. Кампанията е насочена към домакинствата в Благоевград и не обхваща физически и юридически лица, извършващи търговска дейност. Чрез реализиране на кампанията се цели жителите на община Благоевград бъдат улеснени, а околната среда да бъде защитена от вредното влияние на горепосочените отпадъци.  ", "date": "2019.07.01", "title": "Кампания за извозване на опасни отпадъци в Благоевград"}
{"url": "https://standartnews.com/svyat/rusiya-predlozhi-na-sashch-razmyana-na-zatvornitsi-396158.html", "text": "Русия с призив към САЩ да разменят затворници. Москва поиска от Вашингтон да освободи руския пилот Константин Ярошенко и предложи размяна на затворници с американците, като е готова да освободи в замяна всеки американски гражданин, задържан в Русия, съобщава \"Интерфакс\", предаде \"Ройтерс\". \r\nЯрошенко е пилот, който излежава 20-годишна присъда в САЩ за заговор за трафик на кокаин в страната. Той беше арестуван от американски специални части в Либерия през 2010 г. \r\n\"Освободете Ярошенко, разменете го за американец или американци, които излежават присъдите си тук\", призова заместник-министърът на външните работи на Русия Сергей Рябков. \r\nТой не спомена конкретни имена на американски граждани, които са задържани в Русия. \r\nВероятно при евентуална размяна може да бъде включен и бившият американски пехотинец Пол Уилън, който е задържан от руснаците по обвинения в шпионаж. Уилън, който притежава британски, американски, канадски и ирландски паспорт, беше задържан в хотелска стая в Москва на 28 декември 2018 г. \r\nДнес посолството на САЩ обяви, че е поискало от руското правителство да позволи независима оценка на състоянието на Уилън, но Москва отхвърли молбата. \r\nРябков също призова САЩ да върнат конфискуваното руско дипломатическо имущество като първа стъпка към разведряване на отношенията между двете държави. \r\nДипломатът отправи призивите няколко дни след разговорите между Доналд Тръмп и Владимир Путин в кулоарите на Г-20 в японския град Осака.", "date": "2019.07.01", "title": "Русия предложи на САЩ размяна на затворници"}
{"url": "https://standartnews.com/regionalni/falshivi-signali-za-otrova-v-starozagorskoto-ayazmo-396131.html", "text": "   Втори сигнал за отрова в прочутото старозагорско Аязмо разбуни духовите в Града на липите. На тел 112 са сигнализирали в петък след обяд, че в района на паметника на Съветската армия в т.н. Малко  Аязмо има разпръсната отрова. Сигналът е бил препратен в общината и веднага на място е бил изпратен екип на инспектората. Дошли са и екипи на полицията и на пожарната. Те са обиколили заедно района, но освен няколко няколко бисквитки нищо не е било открито. Били прегледани и записите от намираща се в района видеокамера, но също не е било открито нищо съмнително. \r\n  Това е вторият фалшив сигнал за разпръсната отрова в Аязмото в последната седмица. Първият е бил пуснат чрез пост в социалните мрежи и е ставало дума за района на старите тенис кортове в парка.", "date": "2019.07.01", "title": "Фалшиви сигнали за отрова в старозагорското Аязмо"}
{"url": "https://standartnews.com/sport/krasen-kralev-nagradi-medalisti-ot-evroigri-za-mladezhi-s-uvrezhdaniya-396132.html", "text": "Министърът на младежта и спорта Красен Кралев награди с почетни медали на ММС деца и младежи с ментални увреждания, които взеха участие в 8-то издание на Европейските игри за младежи с увреждания „Emil Open“ в Чехия от 12 до 16 юни 2019 г. Представителите на Федерация „Адаптирана физическа активност Балкани и Черноморска област“ (ФАФА) завоюваха два златни, един сребърен и три бронзови медала в надпревара по лека атлетика и плуване. Министър Кралев поздрави децата за отличното им представяне и им пожела да продължават да се трудят, за да постигат още по-големи успехи. Той благодари на ФАФА за това, че осигурява условия за тренировки и спортна изява на деца с ментални увреждания. На децата от ФАФА предстои да вземат участие в международен тренировъчен лагер, който ще се проведе в Гърция. На срещата присъства председателят на ФАФА Слав Петков, който изказа своята благодарност към министър Кралев за вниманието, което отделя на всички спортисти, а децата му връчиха почетен медал на федерацията. На срещата присъства председателят на ФАФА Слав Петков, който изказа своята благодарност към министър Кралев за вниманието, което отделя на всички спортисти, а децата му връчиха почетен медал на федерацията.", "date": "2019.07.01", "title": "Красен Кралев награди медалисти от Евроигри за младежи с увреждания"}
{"url": "https://standartnews.com/biznes/energo-pro-vdigna-toka-s-28-396189.html", "text": "С Решение номер Ц-19 от 1 юли 2019 година Комисията за енергийно и водно регулиране утвърди нови цени на електроенергията. За битовите клиенти на ЕНЕРГО-ПРО новата крайна цена на регулиран пазар е 0,19582 лв./кВтч. за дневна тарифа и 0,10840 лв./кВтч. за нощна тарифа, без ДДС. Досега цената за домакинствата беше 0,19049 лв./кВтч. за дневна тарифа и 0,10545 лв./кВтч. за нощна. Средното увеличение за битовите клиенти е 2,8 %. Във връзка с промяната, която влиза в сила на 01.07.2019 година, ЕНЕРГО-ПРО предоставя на своите клиенти в Североизточна България възможност сами да отчетат потреблението си на електрическа енергия. Всички, които желаят да се възползват, могат да го направят в срок до 7 юли включително, като подадат показанията на електромерите си на денонощния телефон на Електроразпределение Север 0700 1 61 61, на имейл info@erpsever.bg или като посетят най-удобния за тях Център за обслужване на клиенти. При предоставяне на данните е необходимо клиентът да посочи клиентски и абонатен номер. Подаването на показания от страна на клиентите не отменя регулярния отчет. Специалистите на Електроразпределение Север ще продължат да извършват редовното отчитане на потребена електроенергия по предварително обявения график, който е публикуван в интернет страницата на компанията на адрес: https://www.erpsever.bg/bg/Grafik-za-otchitane-na-elektroenergiya-Bitovi-klienti. Съгласно регламентираната методика, потребената електроенергия на клиенти, които не са се възползвали от възможността за самоотчет, ще бъде пропорционално разпределена по старата и новата цена в зависимост от броя на дните преди и след изменението, включени в техния индивидуален отчетен период. Фактурите за отчетния период, който включва промяната на цените, ще съдържат два подпериода – период по старите цени до 30 юни 2019 г. включително и по новите – от 01 юли 2019 г.  ", "date": "2019.07.01", "title": "ЕНЕРГО-ПРО вдигна цената на тока с 2,8 %"}
