{"url": "https://standartnews.com/svyat/30-godini-ot-padaneto-na-berlinskata-stena-406242.html", "text": "30 години от падането на Берлинската стена. Датата 9-ти ноември 1989-та година променя стария континент и целия свят. Най-голямата политическа промяна в следвоенна Европа. Вдигната през 1961-ва година стена беше символ на Студената война и на противопоставянето на двата лагера - източен и западен.  45 хиляди бетонни блокове с височина от три метра - 155 километра дължина. Берлинската стена пада, когато правителството на ГДР съобщава решението си да отвори границите на държавата за свободно пътуване на своите граждани.  Хиляди жители на Берлин излизат тази нощ по улиците на разделения град. Германия отбелязва датата със Седмица на спомените, а кулминацията се очаква в събота.", "date": "2019.11.09", "title": "30 години от падането на Берлинската стена"}
{"url": "https://standartnews.com/svyat/pozharite-v-avstraliya-vzekha-dve-zhertvi-406261.html", "text": "Двама души са загинали, няколко са в неизвестност, а над 30 са ранени при пожари в засегнатата от суша източна част на Австралия, съобщи Асошиейтед прес, като се позовава на официални източници. Повече от 150 къщи са разрушени от огъня. Около 1500 пожарникари се борят с над 70 пожара, които бушуват в най-многолюдния австралийски щат Нов Южен Уелс. Най-интензивни са пожарите в североизточната му част, където ситуацията се усложнява от силни ветрове. Пожарникарите са открили тялото на една от жертвите в изгорена кола близо до Глен Инис. Другата жертва, жена, открита в безсъзнание и със сериозни изгаряния в същия район, е починала в болница. Седем души са в неизвестност в района на пожара край Глен Инис, като властите очакват броят им да се увеличи. Стотици хора са били евакуирани от домовете си по крайбрежието на Нов Южен Уелс заради пожарите. Мнозина са прекарали нощта в евакуационни центрове, други са спали в автомобилите си. В щата Куинсланд горят почти 50 пожара. Поне една къща е изгоряла, а 6000 души са били евакуирани от три селища в югоизточната част на щата. Ежегодният сезон на пожарите в Австралия, който достига връх през лятото в Южното полукълбо, тази година започна по-рано след необичайно топлата и суха зима.", "date": "2019.11.09", "title": "Пожарите в Австралия взеха две жертви"}
{"url": "https://standartnews.com/svyat/shotlandiya-reshava-bdeshcheto-si-na-12-dekemvri-406253.html", "text": "Първият министър на Шотландия и лидер на Шотландската национална партия (ШНП) Никола Стърджън заяви, че гласуването за нейната партия в извънредните общи избори на 12 декември ще бъде вот за определяне на бъдещето на Шотландия от самите шотландци. \r\n \r\nСтартирайки предизборната кампания на шотландските националисти, Никола Стърджън изтъкна, че общите избори на 12 декември са най-важните за цяло едно поколение и ще определят бъдещето на Шотландия. \r\n \r\nСтърджън иска да бъде проведен втори референдум за независимост на Шотландия следващата година. \r\n \r\nПремиерът Борис Джонсън заяви при вчерашното му посещение в Шотландия, че твърдо ще се бори за запазване на целостта на Обединеното кралство и няма да допусне такъв референдум. ШНП бе представена с най-много депутати в предишния парламент след двете основни партии на консерваторите и лейбъристите, така че техните гласове не са за пренебрегване като коалиционен партньор. \r\n \r\nСтърджън обаче заяви, че няма да подкрепи която и да е партия, която се противопоставя на референдума за независимост на Шотландия. Тя посочи, че Шотландия е гласувала за оставане в ЕС в референдума за Брекзит, така че сега нейната партия ще гласува „за избягване на Брекзит и бъдеще на Шотландия извън ръцете на Борис Джонсън“.", "date": "2019.11.09", "title": "Шотландия решава бъдещето си на 12 декември"}
{"url": "https://standartnews.com/svyat/evrolideri-pochetokha-padaneto-na-berlinskata-stena-406287.html", "text": "Германският президент Франк-Валтер Щайнмайер отбеляза 30-а годишнина от падането на Берлинската стена на церемония , в която участваха още канцлерът Ангела Меркел и държавните глави на Полша, Унгария, Чехия и Словакия, предадоха Ройтерс и ТАСС. В речта си Щайнмайер благодари на бившия лидер на СССР Михаил Горбачов, на властите на САЩ и на гражданите на страните от Вишеградската четворка за приноса им в премахването на стената, която близо три десетилетия разделяше Берлин на източна комунистическа и западна капиталистическа част. Падането й през 1989 г. бе последвано година по-късно от обединението на ФРГ и ГДР. \"Без голямата подкрепа от Вашингтон, но и без смелите и човечни решения на Михаил Горбачов в Москва историята нямаше да е толкова щастлива и нещата нямаше да преминат толкова мирно. Не сме забравили това и няма да го забравим\", заяви Щайнмайер на церемония при улица \"Бернауер\", където е съхранена част от стената. Германският президент също така заяви, че Берлинската стена е нямало да падне без подкрепата на гражданите на Будапеща, Познан, Варшава, Гданск и Краков и събитията в Прага и Братислава. \"Унгария, Полша, Чехия и Словакия извоюваха своята свобода и сложиха край на разделението на континента. Свободата на Европа е тяхна заслуга. Без смелостта и волята за свобода на поляците и унгарците, чехите и словаците, мирните революции в Източна Европа и обединението на Германия нямаше да са възможни\", заяви Щайнмайер. Щайнмайер обаче посочи, че падането на Берлинската стена на 9 ноември 1989 г. и краят на Желязната завеса между Изтока и Запада не бележат \"края на историята\", както твърди американския историк Франсис Фукуяма. Борбата на политическите системи продължава и бъдещето е по-неясно от всякога, заяви той. Ето защо Германия и европейските й съюзници трябва всеки ден да се борят за една мирна и обединена Европа и всяка страна трябва да даде своя принос в преодоляването на разногласията, заяви Щайнмайер. Германският президент заедно с колегите си от Полша, Унгария, Чехия и Словакия положиха рози в пролука в останките на стената. Кулминацията на днешните чествания в Берлин ще бъде концерт довечера при Бранденбургската врата с оркестъра на Берлинската държавна капела под диригентството на Даниел Баренбойм.", "date": "2019.11.09", "title": "Евролидери почетоха падането на Берлинската стена"}
{"url": "https://www.standartnews.com/sport/akhmed-akhmedov-pred-transfer-v-tsska-406239.html", "text": "Първото зимно ново попълнение на ЦСКА ще бъде факт до дни и това е нападателят на Дунав Русе Ахмед Ахмедов. Роденият през 1995-а година юноша на Черноморец Бургас е имал предложения от още два български отбора, единият от които Левски, но е избрал \"армейците\" поради лични, а не финансови причини, съобщи dsport.bg . Играчът ще изкара есенния дял при русенци и от новата 2020-а година ще облече червения екип. В момента той кара втория си сезон в елита, а до момента е отбелязал 6 гола. Ахмедов пристигна в Дунав (Русе) от Поморие по настояване на старши треньора Малин Орачев, който му е бил наставник и в школата на \"акулите\". Преди да се присъедини към русенци е играл във Втора лига за Поморие и за ПФК Бургас. Ахмед Ахмедов е договорил личните си условия и му предстои да подпише личния си договор. Най-вероятно в Дунав ще влязат пари от трансфера, което ще бъде полезно за целия клуб предвид финансовата криза, в която се намира клубът", "date": "2019.11.09", "title": "Ахмед Ахмедов пред трансфер в ЦСКА"}
{"url": "https://standartnews.com/svyat/aresti-v-atina-po-vreme-na-antiteroristichna-aktsiya-406293.html", "text": " 15 са задържани в рамките на широкомащабна операция, започнала в петък, съобщава „Катимерини”, а гръцката полиция арестува двама мъже и една жена, замесени в терористична дейност.  Полицията е претърсила 13 къщи и е открила 5 автомата АК-47, автоматичен пистолет, два пистолета, детонатори, динамит, TNT и гранати. Ще бъде проверено дали оръжията не са използвани при терористични актове, заявяват от полицията. \r\n \r\nДвамата арестувани мъже, на 41 и 43 години, са замесени в грабеж при хазартни игри в атинското предградие Холаргос миналия октомври. Друг мъж на 46 години, обвинен също в терористична дейност, незаконно притежание на огнестрелно оръжие и експлозиви и фалшификация, вече е пуснат на свобода. Жената е обвинена в нарушаване на закона за огнестрелните оръжия. \r\n \r\n41-годишният мъж е прекарал почти 8 години в затвора за участието си във въоръжената група „Революционна борба“. Той е освободен през февруари 2018 г., възползвайки се от закон, гласуван от тогавашното правителство, съобщава БГНЕС. \r\n \r\nСпоред направените балистични тестове, част от намерените оръжия са били използвани при нападения срещу офисите на партия ПАСОК през януари 2017 г. \r\n \r\nЕдин от откритите автомати „Калашников“ е използван при нападението срещу мексиканското посолство в Атина на 31 юли 2016 г. Въоръжената група пое тогава отговорност за ръчна граната, хвърлена срещу френското посолство в гръцката столица, при което беше ранен полицейски служител. \r\n \r\nПремиерът Кириакос Мицотакис поздрави полицията за борба с тероризма и Министерството на гражданската защита за арестите и повтори обещанието си „да приключи с проблема с вътрешния гръцки тероризъм веднъж завинаги“.    ", "date": "2019.11.09", "title": "Арести в Атина  по време на антитерористична акция"}
{"url": "https://standartnews.com/svyat/dzhulian-asandzh-zastrashen-v-zatvora-406299.html", "text": "Бащата на основателя на \"Уикилийкс\" Джулиан Асандж  разказа, че преди два дни е посетил сина си в британския затвор и се сблъскал с „горчивата истина”, че там синът му е застрашен. По-рано Шиптън окачестви условията в британския затвор Белмарш като мъчителни. По думите му основателят на „Уикилийкс” се сблъсква с големи психически и физически страдания зад решетките и видимо губи тегло. При срещата им през август синът му треперил и нервничил. Джулиан Асанж стана световноизвестен благодарение на материалите, разобличаващи незаконните действия на САЩ по време на войните в Афганистан и Ирак. Журналистът публикува данни за убийството на мирни граждани по време на бойните действия, а също и за условията в американския затвор Гуантанамо в Куба.", "date": "2019.11.09", "title": "Джулиан Асандж застрашен в затвора"}
{"url": "https://standartnews.com/svyat/intsident-s-polski-turisticheski-avtobus-v-germaniya-406294.html", "text": "Автобус от Полша с туристи излезе от пътя днес в Германия и се преобърна. Както съобщава германската полиция, по предварителни данни са пострадали 32 души, предаде ТАСС. Произшествието е станало в ранните часове на днешния ден недалеч от Хамбург на аутобан номер 1. В автобуса е имало общо 48 души. Причината за ПТП-то се изяснява.    ", "date": "2019.11.09", "title": "Инцидент с полски туристически автобус в Германия"}
{"url": "https://standartnews.com/svyat/madrid-napadnat-ot-cherni-plkhove-406306.html", "text": "От Асоциацията за опазване на околната среда (Anecpla) в страната  съобщиха днес, че черните плъхове вече са в Мадрид. От департамента за опазване на околната среда потвърдиха за наличието на този опасен вид гризачи в десет точки на испанската столица. Първите екземпляри от този вид плъхове са забелязани в края на 2018 г., както бе посочено в изявленията пред медиите от ръководителя на отдела за векторен контрол на Комунидад Мадрид Хосе Мария Камара, въпреки че досега не е представлявал опасност за общественото здраве. Асоциацията за опазване на околната среда и кметството на Мадрид съгласуваха днес план за премахване на този опасен вид гризачи. Черният плъх (Rattus rattus) идва от Азия. Той тежи около 250 грама, размножава много бързо и е потенциален носител на инфекции като лептоспироза или салмонелоза, казват от Асоциацията. Тези вид гризачи, който досега се срещаше само покрай реки и влажни зони в Мадрид, вече може да се види в паркове и градини, за разлика от сивият плъх, който се крие в канализацията. Затова от администрацията на Мадрид отправиха призив към всички граждани, ако видят черен плъх, да позвънят на 010, който е безплатен.", "date": "2019.11.09", "title": "Мадрид нападнат от черни плъхове"}
{"url": "https://standartnews.com/svyat/indiyski-sikkhi-v-pakistan-na-istorichesko-poklonenie-406308.html", "text": " През т.нар. Картарпурски коридор, създаден за свързване на сикхските светини в Индия и Пакистан, стотици индийски сикхи започнаха да прекосяват границата с Пакистан, за да посетят едно от най-светите места на религията им в страната, предадоха Франс прес и ТАСС. Отварянето на коридора ще позволи на хиляди сикхи да участват без пакистанска виза в честванията на 550-ата годишнина от раждането на основателя на религията им Гуру Нанак (1469-1539 г.). Гробницата му се намира в пакистанското градче Картарпур на 4 км от границата. Коридорът беше открит днес от индийския премиер Нарендра Моди, който благодари на пакистанския премиер Имран Хан за сътрудничеството му. \r\n \r\n\"Благодаря на Имран Хан за проявеното разбиране към чувствата на индийците и за сътрудничеството му. Отварянето на Картарпурския коридор преди 550-ата годишнина на Гуру Нанак ни изпълни с радост\", каза Моди и приветства отправилите се по коридора първи 500 сикхски поклонници. Сред първите преминали по коридора беше бившият индийски премиер Манмохан Сингх. \"Това е важен момент. Надявам се отношенията между Пакистан и Индия да се подобрят след отварянето на Картарпурския коридор\", каза той. Смята се, че в света има около 30 милиона сикхи. От тях няколко милиона живеят в Индия, а около 20 000 - в Пакистан. \r\nДосега Картарпур беше труднодостъпен за индийските сикхи, които като повечето им сънародници са подложени на визови ограничения заради геополитическите напрежения между Индия и Пакистан.  ", "date": "2019.11.09", "title": "Индийски сикхи в Пакистан на историческо поклонение"}
{"url": "https://standartnews.com/svyat/zapalikha-universitet-v-chili-406241.html", "text": "Университет „Педро де Валдивия” в центъра на Сантяго бе подпален и ограбен на фона на протестите в Чили, съобщи Нова. Митингът се проведе на площад „Италия” в столицата. На местопроизшествието работиха 18 пожарни екипа, огънят бе овладян, но е пострадал един пожарникар. Ръководството на университета оценява щетите от пожара на място. През последните седмици в Чили преминават масови протестни акции, които често завършват с безредици и сблъсъци с полицията.", "date": "2019.11.09", "title": "Запалиха университет в Чили"}
{"url": "https://standartnews.com/biznes/krchmite-v-pirot-gmzhat-ot-nashentsi-406298.html", "text": "Заради атрактивните цени Пирот е любимо място на българите за пазар и алкохолен туризъм, особено в събота, видя БГНЕС. Тържището е разположено в градинка около паметник на освобождението на града от турско робство през декември 1877 г. Десетки производители са изложили продукцията си директно на земята в кашони. Атмосферата – типична за българския пазар през социализма. На места се чуват подвиквания към клиентите, на други места пък срещаме пазарлъци. Не липсват и живи реклами – възрастна баба се движи, нанизана върху нея с чушки. А цените са повече от атрактивни за бюджета на нашенеца. Килограм чушки и домати се търгуват между 1 и 2 лева. Много често може да се купят и на по-ниски цени. Туристопотокът от България в събота е огромен, а кръчмите са пълни, през последните десет години градът се развива и няма миграция, както е в останалите градове на Сърбия. В момента се управлява от независима „Коалиция за Пирот“. По численост, заедно с прилежащите села, наброява 60 000 души. „Заплатите са добри, а в местния завод няколко хиляди души“, посочва продавачка, говорейки за местния завод за гуми, купен от световния гигант „Мишелин“. Жената вярва, че още има какво да се направи като облагородяването на сградите например, които са с напукани фасади и потънали в сивота. Относно политиката на Вучич продавачка на вестници казва: „Не бих казала, зависи за кого- за мен не“. На репликата ни, че навсякъде по магистралата и на мостове се виждат неговият лик и послания „Бъдеще за Сърбия“, жената без думи просто повдига многозначително рамене.       1641", "date": "2019.11.09", "title": "Кръчмите в Пирот гъмжат от нашенци"}
{"url": "https://standartnews.com/biznes/karanikolov-obyasni-s-kakvo-prekhodt-oshcheti-ikonomikata-406256.html", "text": "По време на прехода в България са идвали много инвеститори. Проблемът е, че законите бяха такива, че в годините на приватизацията, работническо-мениджърските дружества бяха облагодетелствени пред стратегическите инвеститори и те печелеха сделките. Това обясни министърът на икономиката Емил Караниколов пред БНТ. В наверечието, в които отбелязваме 30 години от началото на демокрацията трябва да си даваме сметка, че първите 20 години бяха направени много грешки по време на приватизацията, много чуждестранни фирми дойдодах у нас с желание да инвестират, но си тръгнаха, защото ние давахме придприятията си на „наши хора''', посочи Караниколов, който преди да оглави икономическото ведомство бе шеф на Агенцията за приватизация. Допуснаха се много фрапанти грешки и затова последните години, това, което правим, е да чистим имиджа на българската икономика, заяви още той. Сега обаче икономиката се развива стабилно. Тази година вече над 1 милиарда са новите инвестиции, 7000 са разкритите работни места, износът е ракорден – 18 милиарда евро, а всеки трети от работодателите  е заявил готовност да наема хора. Караниколов заяви, че България има стабилен ръст, „ дотук той е с 3,1 процента, като очакванията са да завършим годината с растеж от 3,6 процента“, каза Караниколов като по този начин потвърди прогнозата, която ЕК даде за България преди 2 дни.. Безработицата ни е под 5 процента, така че реално няма безработица.  През последните три години доходите в България растат с между 8 и 12 процента, но това не е достатъчно, посочи още Караниколов.   Той заяви, че още в понеделник ще внесе в Министерски съвет промените в Закона за горивата. Караниколов каза, че проблемът с протакането на въпроса определено не е в държаава, а в това, че в сектора „не могат да седнат на една маса“. Внесоха се 150 предложения, обобщихме ги и се надявам депутатите да ги гласуват, каза още Караниколов. Той заяви, че най-силно се развиват металургията, IT сектора, а 2019 ще е годината на сектора автомобилостроене. В България, освен завърналите се българи, идват да работят и чужденци в IT сектора', допълни Караниколов. Той призна, че най-големият проблем на държавата през последните 20 години е била абдикацията ѝ от образованието.  ", "date": "2019.11.09", "title": "Караниколов обясни с какво  ощети преходът икономиката"}
{"url": "https://www.standartnews.com/sport/mourino-poema-bayern-do-dni-406240.html", "text": "Жозе Моуриньо води преговори с Байерн Мюнхен. Португалският специалист иска да сключи договор за период до 2022 година. В момента ръководството на германския клуб взе пауза за размисъл след първите преговори, съобщи \"La Gazzetta dello Sport\". \r\nОкончателното решение за Моуриньо ще бъде взето по време или след мачовете на националните отбори. \r\nБайерн уволни от поста старши треньор Нико Ковач след поражението на тима в Бундеслигата от Франкфурт Айнтрахт (1:5). \r\nВ допълнение към Моуриньо, баварците включиха в този списък експерти като Масимилиано Алегри, Ерик тен Хаг, Маурисио Почетино, Томас Тухел и Арсен Венгер.", "date": "2019.11.09", "title": "Моуриньо поема Байерн до дни"}
{"url": "https://standartnews.com/svyat/zadrzhakha-ruski-uchen-za-ubiystvo-na-zhena-406316.html", "text": "Професор Олег Соколов, известен историк, един от основателите на военноисторическото възстановително движение в Русия.е арестуван в Санкт Петербург  Той е заподозрян за убийството на жена, съобщи Главното следствено управление. Според разследващите сутринта на 9 ноември той е бил задържан на крайбрежна улица, като е изведен от река Мойка, а в раницата му са открити две женски ръце и пистолет. Тялото на жената е отрито в дома му, предоха ТАСС. Според някои медии става дума за негова студентка, а според други публикации - за негова роднина. Олег Соколов е роден през 1956 г. в Ленинград. Той е доцент в катедрата по нова и съвременна история на Държавния университет в Санкт Петербург, автор е на поредица от монографии за дейността на въоръжените сили на Франция от времето на Наполеон. През 2003 г. президентът на Франция Жак Ширак подписва указ, с който награждава Соколов с Ордена на Почетния легион за големия му принос в изучаването и популяризирането на историята на Франция и нейната армия, допълва vesti.bg. През 1976 г. Соколов основава първата военноисторическа възстановителна група в Съветския съюз, която е основата на цялото модерно движение на военноисторическото възстановяване в Русия. През 2006 г. под ръководството на Соколов се създава Всеруското военноисторическо социално движение, което обединява военноисторическите клубове на 52 региона на страната.", "date": "2019.11.09", "title": "Задържаха руски учен за убийство на жена"}
{"url": "https://standartnews.com/biznes/smartfont-honor-20-pro-veche-e-nalichen-v-a1-406275.html", "text": " стартира продажбите на смартфона  . Клиентите на компанията ще имат възможност да закупят смартфона за 35,99 лева на месец или 719,99 лева в брой с абонаментен план  . При покупка на модела от магазинната мрежа или онлайн на a1.bg, клиентите на телекома ще получат смарт гривната HONOR Band 5. HONOR 20 Pro комбинира стил и издръжливост, като корпусът му е изграден от алуминиева рамка и стъкло. Най-впечатляващата част от дизайна е холографският ефект на задния панел на устройството, постигнат чрез новата технология от HONOR – Triple 3D Mesh. А1 ще предлага модела във фантомно черно и фантомно синьо. Смартфонът е с 6,26-инчов FHD+ IPS LCD дисплей, който пресъздава ярка и детайлна картина с наситени цветове. В отвора на дисплея е разположена 32 MP селфи камера (f/2.0), която разполага с възможност за заснемане на селфита с 3D портретно осветление, както и на FHD видео с до 30 кадъра в секунда. Системата от четири камери е разположена вертикално на гърба на смартфона. Основната широкоъгълна камера е 48 MP (f/1.4) и допринася за заснемането на ясни и детайлни изображения дори при ниска осветеност. Суперширокоъгълният сензор с 16 MP (f/2.2) запечатва по-обширни кадри със зрително поле до 117 градуса. Комбинацията от камери включва и телефото обектив с 8 MP, както и 2 MP обектив за макрофотография. HONOR 20 Pro разполага с мощния осемядрен процесор HiSilicon Kirin 980, който оптимизира работните процеси и щади допълнително батерията. Нейният капацитет е 4 000 mAh, като поддържа функция за бързо зареждане с до 22.5 W. Оперативната памет на HONOR 20 Pro е 8 GB, а паметта за съхранение на файлове в базовата версия е 256 GB. Смарт гривната HONOR Band 5 съчетава елегантен дизайн с много спортни режими и иновативни функции, сред които мониторинг на нивата на кислород в кръвта и възможност за дистанционен контрол на музиката, която потребителят слуша. Моделът поддържа 24-часов мониторинг на сърдечния ритъм и съня и издържа до 50 метра под вода. С HONOR Band 5 потребителите имат и 8 варианта за персонализиране на дисплея.", "date": "2019.11.09", "title": "Смартфонът HONOR 20 Pro вече е наличен в А1"}
{"url": "https://www.standartnews.com/sport/stenli-vze-prestizhna-diploma-406284.html", "text": "Българската футболна легенда Стилиян Петров вече е с диплома от УЕФА. 40-годишният бивш футболист на ЦСКА, Селтик и Астън Вила завърши успешно курса за управление и икономика на спорта, организиран от европейската футболна централа. С новата диплома Петров вече има право да работи като генерален мениджър на европейски футболни клубове. \"Изключително горд с всеки един от тази невероятна група за усилията и усърдната работа през последните две години. Поздравления за всички\", написа легендата в профила си. \r\nПрограмата на УЕФА е създадена само за бивши футболисти, допринесли за развитието на играта и националните си отбори, и такива, които са печелили европейски трофеи.", "date": "2019.11.09", "title": "Стенли взе престижна диплома"}
{"url": "https://www.standartnews.com/sport/kobrata-e-s-po-golyam-shans-za-uspekh-sreshchu-bukr-406281.html", "text": "„Кобрата е готов. Вече 3 месеца се подготвя в Лас Вегас. Всичко протече уникално добре. Противникът е много сложен, сериозен. В момента той стои на пътя на Кобрата за световната титла. Очаквайте изключително интересен двубой. Срещата е 60:40 в полза на Кубрат, което не е чак толкова голям коефициент“, това заяви мениджърът на боксьора Ивайло Гоцев специално за БНР и предаването „Спорт и музика“. Двамата се срещат утре сутринта около 5.00 часа българско време в калифорнийския град Фресно. „Това, че Букър е бил в затвора, е в негова полза. В затвора те се съхраняват. Имат време да размислят над живота си и взимат тежки и важни решения. Райдъл Букър е добър боксьор и е добре съхранен. Кобрата със сигурност е по по-добре психически (след случая с Дженифър Равало) Това беше един урок в неговия живот. Той се научи и сега е на много по-добро място“, допълни Гоцев.", "date": "2019.11.09", "title": "Кобрата е с по-голям шанс за успех срещу Букър"}
{"url": "https://standartnews.com/biznes/razdavat-pari-na-malki-firmi-ot-blgariya-i-srbiya-406289.html", "text": "Фонд за малки проекти се предвижда да подпомага малки и средни предприятия в граничните области на България и Сърбия през новия програмен период 2021-2027 г. Финансирането ще е по Програма за трансгранично сътрудничество Interreg - ИПП България – Сърбия 2021-2027, която се очаква да бъде одобрена до края на следващата година. Това стана ясно на първото заседание на Съвместната работна група за разработване на бъдещата програма. Форумът бе председателстван от заместник-министъра на регионалното развитие и благоустройството Деница Николова и Михаѝло Дашич - помощник-министър по европейската интеграция на Република Сърбия. Малките и средни предприятия ще могат да получават безвъзмездно средства по проекти до 100 000 евро при облекчени процедури за подпомагане и модернизиране на производството, повишаване на капацитета и достигане на нови пазари, повишаване на конкурентноспособността и др. Целта е да се подкрепи икономическото развитие и потенциал на регионите чрез насърчаване на бизнеса. 30% от бюджета на програмата в следващия период може да бъде насочен към реализирането на голям стратегически проект между двете държави, стана ясно още по време на срещата. Целта е по този начин да се постигне по-голям ефект от инвестициите. Очаква се да се финансират проекти чрез възможностите на тематична цел 5 - Европа близо до жителите. Запазва се териториалният обхват, като от българска страна това са областите Видин, Монтана, Враца, София област, Перник и Кюстендил, а от сръбска - Бор, Зайчар, Нишава, Топлица, Пирот, Ябланица и Пчиня. Предвиждат се гъвкави възможности за функционални зони. И в следващия период финансирането от ЕС се запазва в размер на 85%, като се въвеждат редица мерки за облекчаване на бенефициентите и намаляване на административната тежест. Министерството на регионалното развитие и благоустройството ще продължи да отговаря за програмите за европейско териториално сътрудничество в Република България и в новия програмен период. Зам.-министър Николова отбеляза, че програмата ще работи за намаляване на междурегионалните и вътрешнорегионалните дисбаланси и увеличаване на икономическата активност. „За тази цел са необходими стъпки в посока на деконцентрация в управлението на регионално ниво. Засилването на ролята на регионалните съвети за развитие и активното им участие в стратегическото планиране и координацията на регионалното развитие, както и на етап изпълнение на програмите, ще допринесе за по-тясното им обвързване с нуждите на регионите. Ето защо предвиждаме делегиране на повече правомощия при вземане на решения на регионално ниво за проектите, които ще бъдат финансирани чрез интегриран стратегически подход, обхващащ много по-голяма част от програмната територия, които да имат по-голямо икономическо въздействие и могат да решат комплексно специфични нужди в различни територии от двете страни на границата“, каза Николова. Фокусът в бъдещата програма ще бъдат интегрираните проекти, с комплексен подход, чието изпълнение включва по-голям обем инвестиционни дейности и в подходяща комбинация с „меки мерки“. Така проектите ще са тясно ориентирани към специфичните нужди на съответните региони, за да бъдат по-близо до хората, да носят икономически ефект за териториите, да увеличават стандарта на живот на населението и с подкрепата на бъдещо европейско финансиране да дадат основен тласък в развитието на трансграничния регион. В рамките на заседанието на съвместния комитет за наблюдение по Програмата за трансгранично сътрудничество стана ясно, че тя се изпълнява успешно. Към днешна дата се реализират проекти в размер на близо 26 млн. евро. Приключило е изпълнението на 36 от общо 39 проекта, финансирани по първата покана за близо 18,5 млн. евро. По втората покана са сключени 28 договора на обща стойност от почти 7,45 млн. евро. Към момента е спестен ресурс от 4 млн. евро, които ще бъдат разпределени за изпълнението на допълнителни проекти с фокус в инвестициите за околна среда. С най-много реализирани проекти се отличават сръбските общини Ниш и Зайчар и община Монтана от българска страна. Магали Леноел – представител на Главна дирекция „Регионална и градска политика“ в Европейската комисия, която участва в заседанието, даде много добра оценка за изпълнението на програмата и посочи, че всички проекти се движат с отличен  напредък. Тя отбеляза, че в рамките на посещението си в България се е запознала с проекти по програмата, изпълнявани от общините Ботевград - за развитие на баскетбола, и на Правец - за развитие на културния туризъм. Тя заяви, че това са проекти, които могат да бъдат давани като добри примери за постигната устойчивост и с фокус към хората.", "date": "2019.11.09", "title": "Раздават пари на малки фирми от България и Сърбия"}
{"url": "https://www.standartnews.com/sport/tsska-sofiya-priema-slaviya-v-derbito-dnes-406248.html", "text": "Софийското дерби от 16-ия кръг на efbet Лига среща днес от 17,30 часа ЦСКА - София и Славия. Това е първия мач на „червените“ на \"Българска армия\" след трите поредни гостувания, в които записа една загуба и две победи. Треньорът на домакините Милош Крушчич, който за първи път ще изведе отбора като старши треньор  на “Българска армия”, няма да прави големи промени спрямо този от мача срещу Черно море. В състава се завръща Малинов, който пропусна гостуването на Етър, а във Варна влезе като резерва. Отново титуляр в защитата ще бъде Пламен Гълъбов. Извън групата са възстановяващите се Жанио Бикел, Рафаел Енрике, Денис Давидов и Юрич, който се готви по индивидуална програма. Голмайсторът Евандро има здравословен проблем и ще започне като резерва. Именно бразилецът беше големият герой за ЦСКА София в първия мач срещу Славия в третия кръг, когато “червените” осъществиха пълен обрат от 0:1 до 2:1. ЦСКА София играе трудно срещу Славия, като в последните шест мача помежду им има 4 успеха, 1 равенство и 1 загуба. „Белите“ пък са в серия от пет мача без загуба и ще се опитат да запазят тази тенденция. Треньорът Златомир Загорчич няма големи проблеми със състава. Пак днес, но от 15,00 ч Етър е домакин на Черно море.", "date": "2019.11.09", "title": "ЦСКА-София приема Славия в дербито днес"}
{"url": "https://standartnews.com/sport/mourino-poema-bayern-do-dni-406240.html", "text": "Жозе Моуриньо води преговори с Байерн Мюнхен. Португалският специалист иска да сключи договор за период до 2022 година. В момента ръководството на германския клуб взе пауза за размисъл след първите преговори, съобщи \"La Gazzetta dello Sport\". \r\nОкончателното решение за Моуриньо ще бъде взето по време или след мачовете на националните отбори. \r\nБайерн уволни от поста старши треньор Нико Ковач след поражението на тима в Бундеслигата от Франкфурт Айнтрахт (1:5). \r\nВ допълнение към Моуриньо, баварците включиха в този списък експерти като Масимилиано Алегри, Ерик тен Хаг, Маурисио Почетино, Томас Тухел и Арсен Венгер.", "date": "2019.11.09", "title": "Моуриньо поема Байерн до дни"}
{"url": "https://standartnews.com/biznes/moodys-srazi-reytinga-na-velikobritaniya-406277.html", "text": "Рейтинговата агенция Moody's понижи перспективата на кредитния рейтинг на Великобритания от стабилна на негативна, съобщи Ройтерс. В мотивите за решението се казва, че Брекзит е станал катализатор за ерозия на институционалния капацитет на страната. Агенцията потвърждава оценка на Обединеното кралство на ниво Аа2. “Би било оптимистично да се предполага, че предвидимият подход към законодателството и създаването на политики във Великобритания ще се завърне, след като Brexit вече не е спорен въпрос”, посочва рейтинговата агенция. Междувременно бяха оповестени резултати от социологическо проучване на електоралните нагласи преди парламентарните избори на 12 декември. Проучването на Panelbase показва, че подкрепата за Консервативната партия остава непроменена - 40 процента. Лейбъристите се подкрепят от 30 процента, или с един пункт повече, отколкото в началото на кампанията. Проевропейските Либерални демократи също увеличават подкрепата си с един пункт и достигат до 15 процента. Брекзит партията отбелязва спад с един процентен пункт и се подкрепя от 8 процента от избирателите.", "date": "2019.11.09", "title": "Moody's срази рейтинга на Великобритания"}
{"url": "https://www.standartnews.com/sport/blgariya-s-titla-ot-balkanskiya-shampionat-po-kros-kntri-406313.html", "text": "Йоло Николов и Елица Тодорова станаха вицешампиони, а мъжете взеха отборната титла на балканския шампионат по крос кънтри в Беране, Черна гора на 9 ноември. Йоло Николов спечели сребърния медал на 10 км с 30:26, като изпусна титлата за сантиметри от Ютайев Абухау (Израел) – 30:25.  Митко Ценов е 6-ти с 30:44 пред Стоян Владков – 7-и с 30:49. Челните позиции на Николов, Ценов и Владков донесоха първото място за България в отборното класиране. При девойките под 20 години Елица Тодорова бе в челото на групата в надпревара на 4 км и се пребори за сребърния медал с 14:15, като отстъпи само на Сила Ергун (Турция) – 14:11. Девора Аврамова също беше в позиция за медал, но в последните метри бе изпреварена от две румънски атлетки и завърши пета с 14:22. Денислава Борисова е 12-а при девойките с 14:52, а Маргарита Радева зае 20-а позиция с 15:40. Маринела Нинева се представи достойно при жените с шесто място на 8 км с 29:20, а при юношите под 20 години на 6 км отборът ни е на 6-о място, като Иван Андреев е 19-и с 20:12, Валентин Вълканов е 24-и с 20:30, Иван Иванов – 27-и с 20:47 и Еркан Низам е 28-и с 20:48.", "date": "2019.11.09", "title": "България с титла от балканския шампионат по крос кънтри"}
{"url": "https://standartnews.com/sport/akhmed-akhmedov-pred-transfer-v-tsska-406239.html", "text": "Първото зимно ново попълнение на ЦСКА ще бъде факт до дни и това е нападателят на Дунав Русе Ахмед Ахмедов. Роденият през 1995-а година юноша на Черноморец Бургас е имал предложения от още два български отбора, единият от които Левски, но е избрал \"армейците\" поради лични, а не финансови причини, съобщи dsport.bg . Играчът ще изкара есенния дял при русенци и от новата 2020-а година ще облече червения екип. В момента той кара втория си сезон в елита, а до момента е отбелязал 6 гола. Ахмедов пристигна в Дунав (Русе) от Поморие по настояване на старши треньора Малин Орачев, който му е бил наставник и в школата на \"акулите\". Преди да се присъедини към русенци е играл във Втора лига за Поморие и за ПФК Бургас. Ахмед Ахмедов е договорил личните си условия и му предстои да подпише личния си договор. Най-вероятно в Дунав ще влязат пари от трансфера, което ще бъде полезно за целия клуб предвид финансовата криза, в която се намира клубът", "date": "2019.11.09", "title": "Ахмед Ахмедов пред трансфер в ЦСКА"}
{"url": "https://standartnews.com/sport/oryashkova-s-nova-svetovna-titla-po-sambo-406283.html", "text": "Българската звезда в самбото Мария Оряшкова спечели своята пета световна титла в категория до 80 килограма. На Световното в Чонгжу (Южна Корея) българката се наложи с 2:1 точки във финала над японката Риу Такахаши. Това е трети медал за България на Световното първенство по самбо до момента. Преди Оряшкова бронзови отличия завоюваха Анна-Мария Манушева (до 60 кг) и Ваня Иванова  (до 64 кг). Оряшкова се радва на една от най-успешните си години, след като през лятото тя спечели и своя девети златен медал от Европейски игри. ", "date": "2019.11.09", "title": "Оряшкова с нова световна титла по самбо"}
{"url": "https://standartnews.com/sport/stenli-vze-prestizhna-diploma-406284.html", "text": "Българската футболна легенда Стилиян Петров вече е с диплома от УЕФА. 40-годишният бивш футболист на ЦСКА, Селтик и Астън Вила завърши успешно курса за управление и икономика на спорта, организиран от европейската футболна централа. С новата диплома Петров вече има право да работи като генерален мениджър на европейски футболни клубове. \"Изключително горд с всеки един от тази невероятна група за усилията и усърдната работа през последните две години. Поздравления за всички\", написа легендата в профила си. \r\nПрограмата на УЕФА е създадена само за бивши футболисти, допринесли за развитието на играта и националните си отбори, и такива, които са печелили европейски трофеи.", "date": "2019.11.09", "title": "Стенли взе престижна диплома"}
{"url": "https://standartnews.com/sport/kobrata-e-s-po-golyam-shans-za-uspekh-sreshchu-bukr-406281.html", "text": "„Кобрата е готов. Вече 3 месеца се подготвя в Лас Вегас. Всичко протече уникално добре. Противникът е много сложен, сериозен. В момента той стои на пътя на Кобрата за световната титла. Очаквайте изключително интересен двубой. Срещата е 60:40 в полза на Кубрат, което не е чак толкова голям коефициент“, това заяви мениджърът на боксьора Ивайло Гоцев специално за БНР и предаването „Спорт и музика“. Двамата се срещат утре сутринта около 5.00 часа българско време в калифорнийския град Фресно. „Това, че Букър е бил в затвора, е в негова полза. В затвора те се съхраняват. Имат време да размислят над живота си и взимат тежки и важни решения. Райдъл Букър е добър боксьор и е добре съхранен. Кобрата със сигурност е по по-добре психически (след случая с Дженифър Равало) Това беше един урок в неговия живот. Той се научи и сега е на много по-добро място“, допълни Гоцев.", "date": "2019.11.09", "title": "Кобрата е с по-голям шанс за успех срещу Букър"}
{"url": "https://www.standartnews.com/sport/yunosha-na-levski-vkara-2-na-vlado-stoyanov-406291.html", "text": "Вратарят на Лудогорец Владислав Стоянов се завърна на заления терен.Стражът на шампионите взе участие в мача на втория тим срещу Хебър във Втора лига. Стоянов премина през изключително тежък период в кариерата си. В последните две години и осем месеца вратарят се възстановяваше от тежка травма в коляното. Стоянов претърпя множество операции, но в крайна сметка успя отново да се завърне. Стражът записа пълни 90 минути игра при поражението на Лудогорец 2 от Хебър в Разград. Завръщането му обаче не завърши с победа за неговия тим, а напротив. Хебър спечели с 3:0. Два гола вкара юношата на Левски Тодор Чаворски (73, 83). Той удари и греда, а също така направи и асистенция за третото попадение, което бе дело на Димитър Везалов (90). От началото на сезона Чаворски е вкарал вече 6, като на първите 3 отбора в класирането се е разписал по веднъж. Тодор има и едно попадение за Купата. Победата изведе Хебър на 8-ото място в класирането с 20 т, а Лудогорец II е при изпадащите с 12.", "date": "2019.11.09", "title": "Юноша на Левски вкара 2 на Владо Стоянов"}
{"url": "https://standartnews.com/sport/tsska-sofiya-priema-slaviya-v-derbito-dnes-406248.html", "text": "Софийското дерби от 16-ия кръг на efbet Лига среща днес от 17,30 часа ЦСКА - София и Славия. Това е първия мач на „червените“ на \"Българска армия\" след трите поредни гостувания, в които записа една загуба и две победи. Треньорът на домакините Милош Крушчич, който за първи път ще изведе отбора като старши треньор  на “Българска армия”, няма да прави големи промени спрямо този от мача срещу Черно море. В състава се завръща Малинов, който пропусна гостуването на Етър, а във Варна влезе като резерва. Отново титуляр в защитата ще бъде Пламен Гълъбов. Извън групата са възстановяващите се Жанио Бикел, Рафаел Енрике, Денис Давидов и Юрич, който се готви по индивидуална програма. Голмайсторът Евандро има здравословен проблем и ще започне като резерва. Именно бразилецът беше големият герой за ЦСКА София в първия мач срещу Славия в третия кръг, когато “червените” осъществиха пълен обрат от 0:1 до 2:1. ЦСКА София играе трудно срещу Славия, като в последните шест мача помежду им има 4 успеха, 1 равенство и 1 загуба. „Белите“ пък са в серия от пет мача без загуба и ще се опитат да запазят тази тенденция. Треньорът Златомир Загорчич няма големи проблеми със състава. Пак днес, но от 15,00 ч Етър е домакин на Черно море.", "date": "2019.11.09", "title": "ЦСКА-София приема Славия в дербито днес"}
{"url": "https://standartnews.com/sport/cherno-more-pak-stpi-na-krivo-406300.html", "text": "Футболистите на Етър победиха Черно море с 1:0 във Велико Търново и се изкачи на девето място в класирането на efbet Лига. Поражението е второ за Черно море след домакинската загуба от ЦСКА-София.  \"Виолетовите\" пък са с две точки пред Царско село и с две зад Арда Кърджали. След по-добра игра на домакините Даниел Младенов в 30-ата. Малко след това Родриго Силва пък не успя да вкара на Етър. Секунди преди да изтече редовното време на първите 45 минути Мирослав Енчев повали Дани Младенов в наказателното поле и Румен Руменов бе точен от дузпа за 1:0. След почивката гостите натиснаха сериозно, но този път късметът не бе на тяхна страна. В 68-та минута Аристоте Ндонгала удари странична греда, а две по-късно Мартин Минчев пропусна от дузпа, отсъдена за задържане срещу самия него. Христо Иванов се намеси при удара на юношата на Черно море и спаси Етър, както го направи и две минути по-късно след шут на Родриго Силва, който пропусна отлично положение и в добавеното време на срещата. Така Черно море остана на шестото място с 21 точки, колкото има и Берое. Старозагорците приемат Арда в неделя.", "date": "2019.11.09", "title": "Черно море пак стъпи накриво"}
{"url": "https://standartnews.com/sport/yunosha-na-levski-vkara-2-na-vlado-stoyanov-406291.html", "text": "Вратарят на Лудогорец Владислав Стоянов се завърна на заления терен.Стражът на шампионите взе участие в мача на втория тим срещу Хебър във Втора лига. Стоянов премина през изключително тежък период в кариерата си. В последните две години и осем месеца вратарят се възстановяваше от тежка травма в коляното. Стоянов претърпя множество операции, но в крайна сметка успя отново да се завърне. Стражът записа пълни 90 минути игра при поражението на Лудогорец 2 от Хебър в Разград. Завръщането му обаче не завърши с победа за неговия тим, а напротив. Хебър спечели с 3:0. Два гола вкара юношата на Левски Тодор Чаворски (73, 83). Той удари и греда, а също така направи и асистенция за третото попадение, което бе дело на Димитър Везалов (90). От началото на сезона Чаворски е вкарал вече 6, като на първите 3 отбора в класирането се е разписал по веднъж. Тодор има и едно попадение за Купата. Победата изведе Хебър на 8-ото място в класирането с 20 т, а Лудогорец II е при изпадащите с 12.", "date": "2019.11.09", "title": "Юноша на Левски вкара 2 на Владо Стоянов"}
{"url": "https://standartnews.com/sport/blgariya-s-titla-ot-balkanskiya-shampionat-po-kros-kntri-406313.html", "text": "Йоло Николов и Елица Тодорова станаха вицешампиони, а мъжете взеха отборната титла на балканския шампионат по крос кънтри в Беране, Черна гора на 9 ноември. Йоло Николов спечели сребърния медал на 10 км с 30:26, като изпусна титлата за сантиметри от Ютайев Абухау (Израел) – 30:25.  Митко Ценов е 6-ти с 30:44 пред Стоян Владков – 7-и с 30:49. Челните позиции на Николов, Ценов и Владков донесоха първото място за България в отборното класиране. При девойките под 20 години Елица Тодорова бе в челото на групата в надпревара на 4 км и се пребори за сребърния медал с 14:15, като отстъпи само на Сила Ергун (Турция) – 14:11. Девора Аврамова също беше в позиция за медал, но в последните метри бе изпреварена от две румънски атлетки и завърши пета с 14:22. Денислава Борисова е 12-а при девойките с 14:52, а Маргарита Радева зае 20-а позиция с 15:40. Маринела Нинева се представи достойно при жените с шесто място на 8 км с 29:20, а при юношите под 20 години на 6 км отборът ни е на 6-о място, като Иван Андреев е 19-и с 20:12, Валентин Вълканов е 24-и с 20:30, Иван Иванов – 27-и с 20:47 и Еркан Низам е 28-и с 20:48.", "date": "2019.11.09", "title": "България с титла от балканския шампионат по крос кънтри"}
{"url": "https://standartnews.com/sport/tsska-sofiya-s-treta-poredna-pobeda-406304.html", "text": "ЦСКА-София постигна трета поредна победа в efbet Лига, след 1:0 над Славия в 16-ия кръг в родното първенство. По този начин тимът от „Борисовата градина” за пръв път през сезон 2018/19 печели три поредни срещу в елита. Единственият гол бе дело на Али Соу, който се разписа в 66-ата минута, когато пречупи стабилната игра на „белите” в отбрана. В края на мача с директен червен картон бе отстранен халфът Славчо Шоколаров. Така ЦСКА регистрира 31 точки след изиграването на 16 мача, като „отвори” още по голяма дистанция от петия Славия, който е с 23. Така ЦСКА продължава да „гони” първите три отбора Лудогорец (39), Локомотив Пловдив (36) и Левски (35), но „орлите” и „сините” са с мач по-малко. В следващия кръг ЦСКА-София гостува на Ботев във Враца, а Славия е домакин на Черно море.", "date": "2019.11.09", "title": "ЦСКА-София с трета поредна победа"}
{"url": "https://standartnews.com/regionalni/baba-s-200-lv-pensiya-izkarva-stotitsi-406311.html", "text": "70-годишната родопчанка баба Селвер е със скромна пенсия, но има допълнителен доход от стотици левове. Тя „изнася“ за цяла Европа трахана. И печели пари към скромната си пенсийка. Нейни клиенти са основно гурбетчии. Купуват килограми, а траханата й чрез тях достига до топ икономиките в Европейския съюз. Един на пръв поглед обикновен пазарен ден в Момчилград. Изложено е всичко, което предлага този сезон от годината – традиционните плодове и зеленчуци и още нещо… трахана. В найлонови торбички от по килограм. „Домашна – сама си я правя от години, много я купуват“, казва 70-годишната Селвер от джебелското село Слънчоглед. А в това „много“ се съдържат стотици килограми, пътуващи към Западна Европа. „Млади и стари, на когото му трябва взема. От района на Джебел и тука в Момчилград“, казва жената. На въпрос, купуват ли зад граница от автентичната за кърджалийска област трахана, отговаря: Много. От Германия, Австрия, Англия, Холандия, Белгия, навсякъде. От август месец досега съм продала над 300 килограма. Килото давам по пет лева. А вътре слагам много неща: моркови, чушки, червен пипер, домати. Произвежда я от години. Парите от този продукт са допълнителен доход, нужен, предвид скромната й пенсия от 200 лв. Превърнала се е в майстор на траханата, обяснява и здравословните ползи от консумацията й. ", "date": "2019.11.09", "title": "Баба с 200 лв. пенсия изкарва стотици"}
{"url": "https://standartnews.com/regionalni/slepets-umrya-v-mki-zabraven-ot-vsichki-406309.html", "text": "В с. Кърнаре  слепец издъхна в адски мъки и без нито един близък до себе си. 76-годишният дядо Милан не успя да дочака помощ от държавата. Старецът живееше без течаща вода, сред плъхове, мизерия и нищета. След прекаран инсулт губи и зрението си, а преди това му е поставена и диагноза шизофрения. \"Милан не беше агресивен и не правеше лоши неща. Беше 91% сляп. Когато палеше печката си, въглените се търкаляха навсякъде из стаята. Една зима за малко да се подпали и да изгори жив\", разказва пред „България Днес” кметът на селото Боньо Бонев. Заради слепотата си бай Милан често яде и мухлясала храна. На помощ понякога му се притичва неговата съседка Станка Антова, но това не е достатъчно. Животът на изтерзания мъж невинаги е бил такъв. На младини той и брат му били международни шофьори. Разполагали с долари и живеели богато и охолно. Имали приятелки, но и двамата така и не се оженили и не създали потомство. Но тези времена приключват, когато старостта чуква на вратата им. Братът умира и Милан остава съвсем сам. Тогава проблемите започват да валят един сред друг. Старецът е опериран и от херния. Раната му до последно не може да заздравее и от нея тече гной. Причината са именно страшната мръсотия, липсата на течаща вода и баня, в която възрастният човек не може да поддържа лична хигиена. Преди няколко години държавата обеща помощ за болния мъж. Той трябваше да бъде настанен в дом за хора със сетивни проблеми в Пирдоп. Това и така не се случва. Докато чака своя ред, за да изживее старините си в безопасна за него среда, възрастния мъж издъхва. \"Умря като куче! Забравен от всички. По-лош от кучешки живот водеше приживе. Направо се спаси човекът\", допълва управникът, който преди време открива Милан безжизнен в дома му. Докато е жив, слепецът има един-единствен верен другар - улично рижаво куче, което денонощно се навърта около къщата му. След кончината на Милан четириногото продължава да кръстосва улиците на селото и да търси своя стопанин.", "date": "2019.11.09", "title": "Слепец умря в мъки, забравен от всички"}
{"url": "https://standartnews.com/kultura/lyuben-dilov-intelektualtsite-ne-plashat-vlastta-406270.html", "text": "Любен Дилов син пише сатирични книги, сценарии за кино и телевизия, често е главен редактор – сега на списание „Плейбой“, не се отказва и от политиката. Но най-вече е върл оценител на родната действителност - в гамата на здравословната патриотична ирония. - Господин Дилов, спомняте ли си деня 10 ноември на годината 1989-а: къде бяхте и с кого, когато по единствената тогава телевизия чухме и видяхме какво се случва? \r\n- Все едно беше вчера. Вечерта бяхме в „Яйцето”. Прочутият ресторант на Университета, бивш параклис, известен освен със знаменитите си посетители и със скулпторната композиция „Дете души лебед”. Така ми се е забило в главата, че и днес като кажат „революция“, си представям не Ленин, Марат и Робеспиер, а именно – дете души лебед... А тогава, когато новината се разнесе - впрочем в Университета се шушукаше още от предния ден - всред всеобщата еуфория чух непрежалимият професор Николай Генчев да казва: „По-кротко, по-кротко... Виждал съм как  Мехмед Пети сменя Абдул Хамид Втори...” \r\n- Какъв беше коментарът на баща ви - световният писател Любен Дилов – за събитията: беше ли ги предвидил в рамките на конкретно историческо време или просто ги очакваше? Въобще какви бяха прогнозите за краха на соца на интелектуалците от предишните поколения във вашия семеен кръг? \r\n- Въпреки че събитията се развиха главоломно, сигнали за тях имаше още в началото на годината. Баща ми поддържаше много широка кореспондентска мрежа с писатели от Унгария, Полша, Чехословакия и тогава Западна Германия. Имах възможност да остана в Шлезвиг Холщайн още в началото на 1989-а. Бях направил много добри контакти в немски медии във Фленсбург и Кил, ползвах се с покровителството и приятелството на един от най-знаменитите протестантски пастори и писатели – Петер Шапнгерберг. И тогава баща ми, някъде през март 1989-а, ми писа: Връщай се веднага! Тук ще става все по-интересно... В негова чест трябва да кажа, че той беше един от малкото български писатели, които имаха „ръкописи в чекмедже”. Т.е. текстове, за които беше сигурно, че няма как да излязат при стария режим. „Записки от една планета”, например, или  „Сексуалният живот при тоталитаризма”. Готвеше се за това време. Не мисля, че някакви пророчески дарби са му помагали. Просто смяташе системата за отдавна неработеща и задъхваща се от собствените си пороци. Може и да греша, но в неговото поколение сякаш бяха \r\nпривърженици на по-мек преход по-постепенен, някаква Перестройка. И това се дължи не толкова на страх, колкото на факта, че се бяха нагледали на революции Той е преживявал и бомбардировките на Берлин през 1944-а и 45-а. Не смяташе, че вече съществуват идеи, за които си струва да се лее кръв. Може би мастило по-скоро... То и доста мастило се изля впоследствие. От днешна гледна точка не съм сигурен, че е бил прав. Един по-радикален преход може би щеше да ни освободи от много от призраците на миналото. \r\n- Външният министър на Германия Хайко Маас написа статия за 30 години от падането на Берлинската стена, която излезе из медии в Евросъюза, като в нея благодари на работниците от корабостроителниците на Гданск, на пеещите революционери от прибалтийските републики, на унгарците, които разкъсаха Желязната завеса за първи път, на главните инициатори на Харта 77 в Прага, на демонстриращите със запалени свещи в Братислава, на въстаниците в Тимишора – и нито буква за Комитета за спасяване на Русе, за Екогласност и Клуба за подкрепа на преустройството. Толкова ли незначителни в очите на Европа са родните дисиденти от 80-те? \r\n- Въпреки че нашата съпротива беше „по чехли“, не смятам, че трябва да я омаловажаваме. Държавният апарат беше стиснал абсолютно всичко. Преди появата на Клуба за гласност и преустройство и Русенския комитет, всички форми на съпротива бяха изключително маргинални. Носителите им не бяха носители и на някакъв обществен авторитет. Бяха екзотика. С целия респект към героизма на тези хора го казвам, но това беше факт. Репресивната машина на соца беше направила всичко възможно дори да не знаем имената им, камо ли идеите и постъпките. И въпреки това, свободомислие имаше - особено в университетските и културните среди. Факт е, че нямаме нито Палах, нито Валенса Нямахме радикални работници, от които властта най-много се страхуваше. От интелектуалците не я беше страх. Природата им е продажна по дефиниция.  И говоря не за продажност като пари и материални успехи, а като его. Погали му егото и е вече е твой... Живков беше хитър и го разбираше. Водеше на лов със себе си най-прочутите ни писатели, ухажваше актрисите и актьорите, флитуваше с архитекти и музиканти...Имахме хем силна тоталитарна власт, хем по андрешковски хитри управници, които тънко разиграваха евентуална бъдеща опозиция. Тези им умения се проявиха и след 10 ноември. Кръглата маса, например. Седнала лисицата с кокошките да обсъждат нов ред в кокошарника?! \r\n- Какво най-много ви впечатляваше по улиците на София в края на 89-а? \r\n- Мизерията. След първите по-свободни излизания в чужбина битовата мизерия действаше много потискащо. Сякаш се събуждахме в някакво албанско село. Но пък го компенсирахме с ентусиазъм и опиянение от уж-свободата. И комичността на първите стъпки на новото предприемачество помня. На площада в голям провинциален град един беше сложил пластмасов бидон с монтиран бозаджийски кран. И точи някаква отвратителна бира. А на бидона върху кариран лист от тетрадка пише: „Офицерско пиво”. Какво е това офцерско пиво, бе?! – питаме го. - Не знам, отвръща предприемачът – такова ми го карат. Офицерско. \r\n- През 90-те вече бяхте сценарист на „Ку-ку“ – колко „висока“ беше цензурата в телевизията? \r\n- Интересно място беше телевизията по онова време. Всичко добро сме научили от нея. Самата идея, че може да има свободно студентско предаване, което да прави каквото си ще, беше чудовищно еретична. Имаше постоянно надлъгване за границите на свободата, но те за това са граници – за да се прекрачват. Всеки ден с всяко предаване „препикавахме” по-голяма териотрия. И често се оливахме – с козлодуйското \"Ку-ку\", например. И закономерно ядяхме шамари Но не мога да кажа, че е имало някаква зловеща цензура. Още второто предаване на „Ку-ку“ беше спряно заради гавра с тогавашния президент Петър Младенов, но след седмица пак ни пуснаха. \r\n- Членовете на прочутата ви телевизионна тайфа - начело с вас и със Слави Трифонов – изживяваха ли се като революционери или бяха просто млади и гладни артисти, които пробиват в шоуто? \r\n- Не мога да кажа, че Слави е бил някакво „чело” по това време. Като изключим голямото му чело, увенчано с опашка в стил „ранния Стоичков”. Челата бяха други тогава – Кошлуков, Курумбашев, Камен Воденичаров, покойният Радо Гълъбов... Заради пестеливостта си от ентусиазъм, минавах по-скоро за ретрограден, макар че някои от най-щурите идеи бяха мои. Няма да ни стигне вестникът да изброя имената на ярките присътвия от онова време – имаше забележителни хора, но най-забележителното е как естествено и без сръдни се раделихме на телевизионери и революционери. Просто едните останаха да правят телевизия, а другите  - като Емил – скочиха в „голямата политика” \r\n- Кои бяха за вас и семейството ви най-подтискащите моменти от началото на прехода – освен „опашките“, купоните и режима на тока? \r\n- Бяхме млади и въпреки трудностите не се чувствахме потиснати. Със съпругата ми Елина по това време гледахме три деца и наистина беше трудно. Особено с опашките и купоните. Помня, че понякога давахме близнаците Мила и Пальо на заем на съседи - да предреждат опашките. Щото с едно дете изобщо не те пускаха да минеш напред, ама с две бебета на ръце – няма как. Те пък се отблагодаряваха, като взимаха продукти и за нас. Майка ми отиде на екскурзия до Ниагарския водопад. Със самолет, пълен с нейни ученици. Върна се само тя. И още един-двама възрастни ескурзианти. Но за това пък беше донесла един куфар с американски салам. Отвратителен! А митничарите в Канада щели да умрат от смях, като й отворили багажа. После - след обясненията й за положението тук, я съжалили и бяха увили салама в специално фолио. \r\n- Вашият топ 5 на най-големите грешки на прехода? \r\n1. Досиетата. Трябваше или веднага всичко да се отвори, или да се изгори и тази тема да не се повдига повече. Постоянно ни занимават с вербуваните. Някъде да сте видяли списък на вербовчиците?! \r\n2. Кръглата маса. Не трябваше да има преговори, а безусловно оттегляне на БКП от властта. \r\n3. Липсата на лустрация. Не става дума за обикновените партийни членове, много от тях са станали по принуда и безизходица. Но на партийни секретари и членове на върхушката на БКП трябваше поне за 10 години да се забрани всякакво участие в държавната и общинската власт. \r\n4. РМД-тата. Тази хермафродитна форма на приватизация на практика унищожи икономиката ни, вместо да я реформира. \r\n5. Закъснялото пускане на частни електронни медии. Властта в опита си да контролира всичко дълго време се заиграваше с лицензи и честоти. Това пък запази свободната преса за по-дълго, но не беше достатъчно. Винаги сме страдали от медийна несвобода - Вашият топ 5 на най-големите абсурди на тези 30 години? \r\n- Сигурно, ако се напъна, ще измисля неща като взривяването на Мавзолея например, който трябваше да бъде запазен като пирамида на комунизма и изобщо да се намери по-артистично решение.  Много остро се усеща липсата на артистизъм през тези 30 години! Политиците ни с гробовно сериозни изражения вършеха идиотщина след идиотщина.  Да перефразирам руската класика: Не го знаеш в манастир ли ще влезе, или селото ще подпали. Но да проявим разбиране – ние повтаряме библейската притча за Мойсей, който водил 40 години израелтяните из пустинята, докато умре и последният, който помни робството. Не сме по-хитри от евреите, а и си обичаме робството... Ето колко много настояваме в учебниците ни да пише, че сме били под турско робство, въпреки че фактите са съвсем други и българите никога не са били роби. Ама ние си искаме – роби, та роби! Нищо де – вижда му се краят. Още десетина години, да сме живи и здрави, пак да се интервюираме през 2029-а. \r\n- Кое е признанието за възходите и паденията на прехода, което ви е шокирало най-много – на политик или на „обикновен“ човек? \r\n- Човек не се шокира от собствената си съдба. Ние дишаме прехода. Все едно да се шокираш на рибата, че диша във водата...Понякога се чувствам като дете на кентавър и русалка, самото то болно от шизофрения. Живеем в две епохи Слушаме Ейми Уайтхаус на ВЕФ... \r\n- Като ходите да се гмуркате по по-далечни морета и океани, питат ли ви от коя страна сте и чудят ли сте що е това българин? \r\n- Преди питаха. Сега вече сме Юръп. ”Ооо, Юръп?! Найс!” Найс, я - викаме им, но не влизаме в подробности за клетата клетост, през която додраскахме до тази „Юръп”. Но – повтарям – да не бъдем прекалено сурови със себе си. Да, можеше много по-добре, но можеше и по-зле. Вижте бивша Югославия през какво мина. Раните от нейния преход са ужасяващи и ще тегнат на хървати, бошняци и сърби още десетилетия. \r\n- Достатъчно ли са, според вас, арт продуктите, които дълбаят в тези три десетилетия, и на колко оценявате тяхното качество? \r\n- Ще ти отговоря с бедуинска поговорка:  Попитали камилата „Защо ти е крив вратът?!”, а тя отговорила„То, какво ли ми е право!”. Не са достатъчни, въпреки някои чудесни образци. За мен започват още с „Георг Хених” на Вики Пасков, ще спомена и баща ми, Гого Господинов, Алек Попов, Владо Тодоров, Георги Тенев, Захари Карабашлиев... Милена Фучеджиева с нейния „Секс и комунизъм”. Пропускам много със сигурност. В киното също има добри попадения, в театъра, който си възвърна сериозна територия.  Но липсата на общо катарзисно преживяване се отразява и на художествените рефлексии на онова време. Имаме едно сгушване под юргана на спомените и тихичко подпръцкване, което трябва да мине за артистизъм.  Какво да правиш – векове сме научени да харесваме това, което имаме, а не това, което можехме да имаме.  Вера Мутфачиева твърдеше: Основният ни проблем е, че нямаме „гладни гробища”. Имаше пред вид, че никога не изживяхме заедно като нация голям подем - или голяма трагедия. Дори Съединението е дело на шепа ентусиасти и има своите ярки врагове сред собствения ни народ... Ако питаш кое е най-вдъхновяващото от прехода, мнозина ще ти отговорят: Световните финали по футбор през 94-а! Затова и животът ни такъв, и футболът...        ", "date": "2019.11.09", "title": "Любен Дилов: Интелектуалците не плашат властта"}
{"url": "https://standartnews.com/kultura/peroto-2019-za-svetlozar-igov-406264.html", "text": " „Не многото писатели правят литературата, а достатъчното добри писатели. Радостен съм, че Литературен клуб „Перото“ продължава традицията си на стабилност да подкрепя литературата и нейните автори и преводачи“. С тези думи големият български литературен историк, критик, поет, писател и преводач   прие наградата за цялостен принос за 2019 година на Литературен клуб „Перото“.  Наградата му бе връчена от Венцислав Велев – директор на Дирекция „Нематериално културно наследство“ към Министерство на културата, който поздрави всички автори, издатели и четящи хора от името на министър Банов.  Наградата „Перото“ в категория „ “ отиде при  и книгата „Роботът Чапек на планетата с трите слънца. Книга първа. Роботски приключения”. В категорията „ “ отличие взе   за „Книга на разкаянията и утешенията“. За чудесния си превод от български на датски език на „И други истории“ и „И всичко стана луна“ от Георги Господинов приз в категория „ “ получи  , а   заслужено грабна наградата в категория „ “ за романа си „Свети вълк“. Тя пожела на себе си и всички свои колеги литературата, която се пише и която вече е написана да получи повече преводи. „Глиненият цар“ на   стана победител в категорията „ “.  Статуетките, които получиха всички наградени, са дело на скулптора проф. Емил Попов.  „Книгите винаги са били част от нашия живот и се радвам, че НДК е един от двигателите на книжните процеси“, каза председателят на Съвета на директорите на НДК – Борислав Велков, който благодари на всички пишещи и четящи хора за всеотдайността.", "date": "2019.11.09", "title": "\"Перото\" 2019 за Светлозар Игов"}
{"url": "https://standartnews.com/kultura/koshlukov-zatvorikh-feysbuka-si-406267.html", "text": "„Телевизионният театър ще се завърне от януари. Снимахме 3 постановки, ще извадим и 3 от архивите. Сънчо също ще се появи отново. Наш партньор ще поеме всички разходи и по участието ни в Евровизия – дори те да стигнат милион. Ще има конкурс за съботно-неделно шоу, както и за музикално предаване. От 2020-а новините на БНТ ще текат и по телефоните“, обяви Емил Кошлуков, докато гостуваше на Георги Любенов. Генералният директор на „Сан Стефано“ припомни,  че обществената медия е в пъти по-зле финансово от частните търговски телевизии, но не смята за необходимо тя се обединява под една „шапка“ с БНР и БТА. „За да бъде обективна и честна, трябва да е икономически независима.  Не става с трохи. Спешно трябва да се вдигнат заплатите на хората. Знаех, че ще е тежко, но не бях наясно с липсите. Екипът застарява, защото пазарните условия са решаващи за всеки. Останалите тук са лоялните хора с морал, но има и много шуро-баджанащина.  Магията БНТ трябва да се пази, брандът трябва да се брани. Магията е и в това, че на Нова година пускаме Виенската филхармония, а другите пускат чалга“, добави той. Кошлуков коментира раздробяването и поляризацията между зрителите. „Политиката е страна, в която нито един чужденец не може да съществува“, пусна афоризъм той и уточни, че БНТ държи на толерантността в атмосферата на свръхполяризирано злобарство. Дефинира концепцията на интернет с изречението „Тъпите усетиха, че стават повече от умните“. Самият Кошлуков е закрил фейсбука си. За пореден път той се оплака, че „не си знае езика“, но не съжалява за средния пръст, който показа, докато водеше „Още от деня“. „Съжалявам само, че го направих в ефир – не биваше. Водя дело, може и да го спечеля“, призна той. А за архивните кадри от началото на демокрацията, на които той пита Андрей Луканов кога в Софийския университет ще отпаднат идеологическите изпити, се самоиронизира: „Ужас, сега съм с 30 кила отгоре“. Но съвсем сериозно добави, че опитите да се дискредитират постиженията на прехода, са обречени на неуспех.               ", "date": "2019.11.09", "title": "Кошлуков: Затворих фейсбука си"}
{"url": "https://standartnews.com/kultura/arkhangel-mikhail-pribra-dushata-na-pavel-vasev-406257.html", "text": "Архангел Михаил прибра душата на Павел Васев, припомняйки за последно, че режисьорът беше и от борците срещу злото – тъкмо тях покровителства светецът, често изобразявян с копие в ръка. Васев сложи оръжие пред волята на съдбата, след като в продължение на почти година железният му дух се опитваше да победи тленната материя, подала се на инсултите. Един от последните мохикани на стойностното изкуство почина в ИСУЛ, където от месеци насам се грижеха за него, тъй като беше в будна кома. В началото на май беше докаран от Москва, където като шеф на Културния ни институт там работеше денонощно, за да наложи името на България и артистите й. От една от централните болници в столицата на Русия го транспортираха със специално оборудван самолет, като акцията беше обезпечена от Бойко Борисов. Приеха го в „Пирогов“, където продължиха борбата с необратимите последствия от инсулта, а след това го преместиха в ИСУЛ. През цялото това време Вежди Рашидов, Стефан Данаилов, Калин Сърменов, депутати от ГЕРБ подкрепяха семейството на Васев. „Скърбя дълбоко за загубата на Павел - изключителна личност и прекрасен приятел. Смъртта ни го отне без време и няма думи, с които да изразя огромната си мъка. Той беше посветен на културата с душа и сърце, той беше необикновена личност, беше моторът на идеи, които ще останат завинаги в националната духовност. С него ме свързваше  искрено приятелство от десетилетия. Павел беше вдъхновен пример за това как човек може да служи безрезервно на една кауза. Толкова много усилия положихме, за да го спасим от коварната болест, но уви. Отиде си от този свят още един мой скъп човек. Почивай в мир, Павка!“ , каза Вежди Рашидов. Големият художник е от  последните, които е видял Васев преди дни.  Но не може да каже дали 68-годишният кинаджия, бивш зам.- министър на културата,  експредседател на Съюза на филмовите дейци, бивш шеф на НФЦ, дългогодишен директор на Народния и на Сатирата е усетил присъствието на бойния си другар. Плътно до Павел бяха съпругата му Елена и дъщеря му Ани, които сега очакват сестра й Лила, за да уточнят подробностите около поклонението. /Двете момичета са от предишни бракове на Васев./ То със сигурност ще бъде в Народния театър, а Васев вероятно ще бъде погребан в Алеята на творците.  Макар че хората от любимото му село Брусен може би предпочитат последният му земен дом да бъде именно там – сред тишината и спокойствието на природата. Защото израсналият из Европа столичанин Васев обожаваше да разпуска в Брусен. Години наред съседи и авери там го кандърдисваха – къде на шега, къде на истина – да издигнат кандидатурата му за кмет. И идеята им не беше резултат от бохемските вечери в местната кръчма, в която бохемът Васев винаги плащаше сметките. Просто Павел беше мъж на място, чиято дума на две не ставаше – изпълнен с неукротима енергия работохолик, който гонеше задачите до дупка. И в същото време страхотно артистичен. Неслучайно, когато завършва „Режисура“ при професор Христо Христов във ВИТИЗ, Мариана Евстатиева-Биолчева го кани да играе в „Тигърчето“. „Въпреки че от малък се въртях по столичните сцени, никога не съм смятал да ставам артист. Нямам талант за тази работа, а личната преценка и мярата за мен са изключително важни. При това в България имаме изключителни артисти и от уважение към тях не бива да се допуска посредственост. А аз бих бил посредствен артист и посредствен театрален режисьор – кому е нужно това? Документалното кино е моята страст, аз го ценя най-много в нашето изкуство и съжалявам, че преди много години го напуснах“, споделял е Васев пред „Стандарт“. С каквото и да се занимаваше той, страстта към камерите, беше неотменно в кръвта му. „Моята оценка за българското кино се различава от тази на песимистите – въпреки че проблемите, хората и тенденциите в него остават непроменени. Но то не е в критично състояние, въпреки инерцията, клановете, завладените територии и опитите да се деформира представата за него. Твърде жизнено е - съществува и ще продължи да се развива. Защото творците, които създават филмите, са с много талант. И бъдещето е тяхно. Но да сме наясно – това ще се случи само с консолидация между всички, които милеят за киното ни. Необходимо е общо усилие. Без  групички. Без изкуственото разделяне на „ние, талантите” и „чиновниците от НФЦ”. Вярвам в светлите дни на седмото ни изкуство“, категоричен беше Васев. И наричаше театърът „Магазин за щастие“. За себе си беше безкрайно сдържан. „Не смятам, че имам кой знае каква „кариера”:  по-скоро щастлива съдба, която ме срещна с изключително интересни личности. Учил съм се и работил в киното заедно с Въло Радев,  Димо Коларов, Рангел Вълчанов, Тотко Стоянов, Бинка Желязкова,  Оскар Кристанов. Политиката никога не ме е привличала. А и не разбирам политиците. Те влязаха в спирала на подмяна на ценностите, която води само до разруха. В момента в цяла Европа начело са твърде посредствени политици с ниски чела. Те замениха демокрацията с процедура. Да спазваме процедурата е главното ни задължение – а къде е човекът? И всички закони се правят в полза на богатите, защото ние сме в клопка – онова, което се нарича демокрация, всъщност е управление на едрия капитал. И няма нито един закон, който да защитава бедните - нищо не е в тяхна полза. Е, това не го разбирам – не може на политиците да не им е ясно, че голямото множество ще се надигне и ще ги помете. Процесите са очевидни, вече светът разчупва  затворената система, чакаме само повода. Политиците се крият от прозрачните истини, но разпадът ще ги погълне. Не се занимавам с политика, защото тя - за разлика от изкуството, което извисява - носи само разочарования“, винаги е бил искрен Павел Васев.   ", "date": "2019.11.09", "title": "Архангел Михаил прибра душата на Павел Васев"}
{"url": "https://standartnews.com/biznes/blgarski-uspekh-na-turistichesko-izlozhenie-v-solun-406269.html", "text": "Туристически агенции от цял свят договарят с български фирми пакети за почивка на туристи от различни държави, предаде БНР. На 35-о туристическо изложение „Филоксения“ в Солун България отново е сред най-търсените дестинации в Европа. Гръцките изложители признават, че България е „силен туристически  конкурент“ и страната ни предлага богата палитра от възможности. Силен интерес проявяват както изложителите от цял свят, така и посетителите на туристическата борса към презентациите на български хотели, екотуризъм, спа туризъм. „Дори туристически агенции от Непал са вече в контакт с български туроператори“, коментират изложителите. Представят се също няколко фирми за производство на обзавеждане и оборудване на хотели. Над 100 водещи световни туристически агенции участват на изложението. Тази година 615 са изложителите от 22 страни, а посетителите са от 47 страни от цял свят. Изложението се провежда в панаирното градче в центъра на Солун. Сред посетителите има много българи, собственици на хотели, ресторанти, които представят възможностите за туризъм у нас.", "date": "2019.11.09", "title": "Български успех на туристическо изложение в Солун"}
{"url": "https://www.standartnews.com/sport/cherno-more-pak-stpi-na-krivo-406300.html", "text": "Футболистите на Етър победиха Черно море с 1:0 във Велико Търново и се изкачи на девето място в класирането на efbet Лига. Поражението е второ за Черно море след домакинската загуба от ЦСКА-София.  \"Виолетовите\" пък са с две точки пред Царско село и с две зад Арда Кърджали. След по-добра игра на домакините Даниел Младенов в 30-ата. Малко след това Родриго Силва пък не успя да вкара на Етър. Секунди преди да изтече редовното време на първите 45 минути Мирослав Енчев повали Дани Младенов в наказателното поле и Румен Руменов бе точен от дузпа за 1:0. След почивката гостите натиснаха сериозно, но този път късметът не бе на тяхна страна. В 68-та минута Аристоте Ндонгала удари странична греда, а две по-късно Мартин Минчев пропусна от дузпа, отсъдена за задържане срещу самия него. Христо Иванов се намеси при удара на юношата на Черно море и спаси Етър, както го направи и две минути по-късно след шут на Родриго Силва, който пропусна отлично положение и в добавеното време на срещата. Така Черно море остана на шестото място с 21 точки, колкото има и Берое. Старозагорците приемат Арда в неделя.", "date": "2019.11.09", "title": "Черно море пак стъпи накриво"}
{"url": "https://standartnews.com/regionalni/kletvi-polozhikha-kmetovete-na-ruzhintsi-makresh-i-bregovo-406252.html", "text": "На 8 ноември се проведоха тържествените заседания на новообразуваните общински съвети в Ружинц, Макреш и Брегово, свикани със заповед на областния управител на Видин Албена Георгиева. В община Ружинци положиха клетва 11 общински съветници, кметът на общината Александър Александров, който започва своя втори мандат, и двама кметове на кметства: Надя Иванова – Дреновец и Васко Иванов – Бело поле. За председател на Общински съвет – Ружинци бе избрана Димитринка Гергова. „Продължавайте да работите за подобряване на жизнената среда, за подобряване на живота на хората. Продължавайте напред по същия начин, както работехте и до момента“, каза областният управител в приветствието си към Александър Александров и новоизбраните общински съветници. В Макреш общинските съветници гласуваха доверие на Николай Николов за председател на Общинския съвет. Преди да го изберат с тайно гласуване, 11-те членове на местния парламент положиха клетва на тържественото заседание, водено от областния управител Албена Георгиева. Митко Антов пое за втори път управлението на община Макреш. Официално встъпи в длъжност и кметът на Раковица – Николай Ненчев. Започна първия си мандат и кметът на община Брегово Илиян Бърсанов. Нов председател беше избран и на Общинския съвет. Дейността му през следващите 4 години ще ръководи Иван Вълчов. В състава на местния законодателен орган влизат 11 общински съветници. Заедно с тях и кмета на Брегово, положиха клетва и Таня Маринова – кмет на Ракитница и Венизел Флоров – кмет на Гъмзово. Областният управител на Видин Албена Георгиева апелира към новоизбраните представители на местното самоуправление да работят в единство, спазвайки закона и волята на хората, които са ги избрали. „Пожелавам Ви много здраве, сили и мъдрост. Не забравяйте, че подобряването на условията за живот в общината е основно Ваше призвание и задължение“, каза в заключение Албена Георгиева.", "date": "2019.11.09", "title": "Клетви положиха кметовете на Ружинци, Макреш и Брегово"}
{"url": "https://www.standartnews.com/sport/oryashkova-s-nova-svetovna-titla-po-sambo-406283.html", "text": "Българската звезда в самбото Мария Оряшкова спечели своята пета световна титла в категория до 80 килограма. На Световното в Чонгжу (Южна Корея) българката се наложи с 2:1 точки във финала над японката Риу Такахаши. Това е трети медал за България на Световното първенство по самбо до момента. Преди Оряшкова бронзови отличия завоюваха Анна-Мария Манушева (до 60 кг) и Ваня Иванова  (до 64 кг). Оряшкова се радва на една от най-успешните си години, след като през лятото тя спечели и своя девети златен медал от Европейски игри. ", "date": "2019.11.09", "title": "Оряшкова с нова световна титла по самбо"}
{"url": "https://standartnews.com/kultura/otide-si-lyubimiyat-fotograf-na-biytls-406302.html", "text": "Бившият член на \"Бийтълс\" Пол Маккартни отдаде почит на Робърт Фрийман, един от предпочитаните фотографи на групата, който почина в петък на 82-годишна възраст, предаде БТА. \r\n\"Той беше предпочитаният ни фотограф, сътворил едни от най-емблематичните корици на албумите ни\", написа в сайта си сър Пол, научавайки за кончината на Фрийман. По неговите думи Фрийман е бил забележителен творец с оригинален почерк. \"Този изключителен човек ще ми липсва, но ще запазя винаги в себе си хубавите спомени за него!\", написа музикантът. Роденият на 5 декември 1936 година Фрийман беше автор на кориците на тавите на \"Бийтълс\" With The Beatles\" /1963/, \"Meet the Beatles\" /1964 в САЩ/,\"Beatles for Sale\"/1964/\"Help!\"/1965/ и \"Rubber Soul\" /1965/. \"Хората често си мислеха, че корицата на \"Rubber Soul\" e била заснета във фотостудио. Всъщност Робърт доста набързо ни снима в коридора на хотела ни, като естествената светлина падаше от прозорците. Цялата фотосесия не продължи повече от половин час!\", спомня си сър Пол.", "date": "2019.11.09", "title": "Отиде си любимият фотограф на Бийтълс"}
{"url": "https://www.standartnews.com/sport/tsska-sofiya-s-treta-poredna-pobeda-406304.html", "text": "ЦСКА-София постигна трета поредна победа в efbet Лига, след 1:0 над Славия в 16-ия кръг в родното първенство. По този начин тимът от „Борисовата градина” за пръв път през сезон 2018/19 печели три поредни срещу в елита. Единственият гол бе дело на Али Соу, който се разписа в 66-ата минута, когато пречупи стабилната игра на „белите” в отбрана. В края на мача с директен червен картон бе отстранен халфът Славчо Шоколаров. Така ЦСКА регистрира 31 точки след изиграването на 16 мача, като „отвори” още по голяма дистанция от петия Славия, който е с 23. Така ЦСКА продължава да „гони” първите три отбора Лудогорец (39), Локомотив Пловдив (36) и Левски (35), но „орлите” и „сините” са с мач по-малко. В следващия кръг ЦСКА-София гостува на Ботев във Враца, а Славия е домакин на Черно море.", "date": "2019.11.09", "title": "ЦСКА-София с трета поредна победа"}
{"url": "https://standartnews.com/kultura/ikona-na-arkhangel-mikhail-vdkhnovi-misho-belchev-406307.html", "text": "Икона на Свети Архангел Михаил поднесоха Йорданка Фандъкова и Малина Едрева на Мишо  Белчев навръх именния му ден. Двете дами прегърнаха барда на България минути преди старта на грандиозния спектакъл, посветен на София, вдъхновен и организиран от него в НДК с логото „Булевардът“. Приятели, колеги и почитатели започнаха да го поздравяват още преди началото на представлението. Възторгът и удоволствието от изкуството, гарнирани с приятна носталгия, изпълниха зала номер едно при Белчевите изпълнения на „Булевардът“ и „Не остарявай, любов“ – и голямото шоу се завъртя. Всички артисти изпълниха сцената с изключителната енергия на стойностните стихове и ноти, с флуидите на онази неповторима душевна близост, която се случва само на концертите, замислени и дирижирани от Мишо Белчев. Неговите дуети с Кристина пък припомниха за автентичната романтика, която става все по-ценна, защото май е на изчезване. Георги Христов зарадва народа с нова песен - „Скитник“. „Фондацията“ забиха две култови парчета по стихове на Мишо Белчев – „След 10 години“ и „Пак ще се прегърнем“. Мими Иванова, Тони Димитрова, Ваня Костова, Росица Кирилова, Нели Рангелова, Джина Иванова, Милица Божинова спечелиха отново и отново сърцата на феновете с класики. Страхотна изненада от първа класа поднесоха Деси Добрева и Константин Белчев. Те хванаха микрофоните за прекрасно естетско изживяване – безсмъртния хит на Петър Ступел и Петър Караангов „Закъснели срещи“, с който  Мишо Белчев и Мария Нейкова печелят първа награда на „Златният Орфей“.  Публиката буквално избухна, викайки „Браво“, а Деси по-късно се похвали зад кулисите, че Белчев син е перфектен арт партньор. Наследникът на барда беше подходил съвсем професионалното и към визията на бенда си – топ музикантите бяха с черни ризи, върху които бяха избродирани буквите КВ. Мариан Бачев и музикално-артистичната му формация „Моя любов“ вдигнаха адреналина със „Заради очите ти си струва“. Едноименното стихотворение на Мишо Белчев с музиката на Стефан Димитров се превърна в истински театър във версията на Бачев, Жени Лечева, Елена Атанасова, Михаил Сървански, Борислав Веженов. Драгомир Драганов също беше вълнуващо-атрактивен със „Заклинание“ на Петър Чернев по лириката на Миряна Башева. Ники Априлов за пореден път беше измайсторил същинско зрелище за всички сетива – танци, декори, видеа... Музите се оглеждаха на макс в „Булевардът“. Софийският духов оркестър постави мощната удивителна.  ", "date": "2019.11.09", "title": "Икона на Архангел Михаил вдъхнови Мишо Белчев"}
