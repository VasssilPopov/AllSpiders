{"url": "https://www.standartnews.com/regionalni/obshcho-113-nashi-obshchini-shche-izgrazhdat-bezplaten-wifi-380219.html", "text": "Одобрени за финансиране на безплатен безжичен интернет на обществени места са общо 113 български града в България. Това съобщиха от представителството на Европейската комисия в България. Всяка от тях ще получи ваучер на стойност 15 000 евро. Средствата трябва да бъдат вложени в срок до 18 месеца за изграждане на WIFI на публични пространства - като зали, библиотеки, музеи, паркове, площади и други места от обществен интерес. Целта е не само да има свързаност на отделните хора, но и културен и исторически обмен на информация.  \r\n Българският еврокомисар по цифровата икономика и общество Мария Габриел приветства в свое изявление спечелилите общини. Тя уточни, че предстои подписване на споразумение със спечелилите, като след това те ще могат да инсталират мрежата за безплатен интернет и да осребрят ваучера си.  Безплатният интернет ще може да се ползва минимум 3 години. Общият обем на средствата е 120 милиона лева, като се очаква над 8 хиляди общини в ЕС да се възползват от схемата.  \r\n ", "date": "2018.12.07", "title": "Бeзплатен WiFi в 113 общини"}
{"url": "https://www.standartnews.com/sport/mitrev-nyama-da-pazi-do-nova-godina-380215.html", "text": "Вратарят на Левски Божидар Митрев няма да играе срещу Етър и Берое, съобщи Дарик.  Стражът на „сините“ е получил травма и ще е извън сметките за срещите до Нова година. Това означава, че срещу „виолетовите“ най-вероятно ще пази отново Мартин Полачек. На този етап Николай Михайлов все още не е готов за игра и едва ли ще се поеме подобен риск. Бившият национал обаче тренира сериозно и ще е в сметките за началото на зимната подготовка.", "date": "2018.12.07", "title": "Митрев няма да пази до Нова година"}
{"url": "https://www.standartnews.com/kultura/tarantino-gotvi-tayno-serial-380209.html", "text": "Куентин Тарантино подготвя сериал, но засега не желае да говори за него. Според наблюдатели на холивудските потайности, човекът оркестър ще възражда прочутата уестърн поредица от 70-те години на миналия век Lancer от програмата на CBS. Класиката в жанра разказва за собственик на ранчо, който заедно със синовете си се опитва да запази фамилното богатство. Хипотезата е провокирана от интересно съвпадение. Един от главните герой в „Имало едно време в Холивуд“, новия трилър на Тарантино, чиято премиера е на 26 юли, се казва Скот Лансър /Люк Пери/ – едно към едно като уестърн персонажа от миналия век. The Hollywood Reporter твърди, че Тарантино води дискретни преговори с вдовицата на създателя на оригиналния Lancer, за да получи правата за проекта. Междувременно режисьорът коментира, че „Имало едно време в Холивуд“, неговият девети филм, е най-близък до „Криминале“. Както се знае, историята на толкова очакваната лента отвежда към сектата на Чарлз Менсън, която през 1969-а стои зад много престъпления, включително и зад убийството на бременната в осмия месец жена на младия Роман Полански – актрисата Шарън Тейт /Марго Роби/. Всичко се върти около Рик Далтън (Леонардо ди Каприо), който е бивша звезда в уестърн шоу. Той и дубльорът му Клиф Бутъм (Брад Пит) се опитват да влязат в Холивуд, а оттам и в „Чинечита“, където в онази епоха спагети уестърните са номер едно. А в Ел Ей те са съседи с Роман Полански и жена му. „Дуетът между Брад и Лео ще бъде най-възхитителният от времената на Пол Нюман и Робърт Редфорд насам. Събитията се случват на фона на възхода на контра културата, хипи революцията и зараждането на модерния Холивуд. По време на снимките превърнахме цели улици и квартали на Ел Ей в Холивуд от 1969-а“, разказва Тарантино. Още преди старта на „Имало едно време в Холивуд“ Тарантино се е срещнал със сестрата на Шарън Тейт, която в началото е била против създаването на филма. Тарантино обаче я помолил да прочете сценария, за да се убеди, че той и екипът му ще се отнесат с цялото подобаващо уважение към трагедията на семейството. По-късно Дебора, каката на Шарън Тейт, споделя пред журналисти, че вярва в благородните намерения на режисьора. И че той няма да направи онзи филм, за който първо се сещат зрителите, свързващи имената на режисьор като Тарантино и социопат като Менсън.", "date": "2018.12.07", "title": "Тарантино готви тайно сериал"}
{"url": "https://www.standartnews.com/sport/300-detsa-ukrasikha-elkhata-s-ludogorets-380216.html", "text": "Играчи и треньори на Лудогорец усетиха детската любов по време на ежегодното празнично парти \"Украси елхата с Лудогорец\", провело се на клубната база в петък. Близо 300 ученици от 1-и до 4-ти клас в Разград имаха възможност да декорират коледното дръвче с помощта на своите любими играчи. Събитието предизвика голям интерес сред подрастващите и учителите им. Децата посрещнаха любимците си с възгласи и песнички и дълго не спряха да скандират имената на Дяков, Моци, Кешерю, Марселиньо, Вандерсон и останалите футболисти. За настроението на малките гости бе подготвена специална анимация, фокуси и плюшена падна, която танцува с децата. \"Да сте послушни вкъщи и да получите много подаръци\", обърна се към децата треньорът Антони Здравков. Всички деца си тръгнаха от базата на Лудогорец в отлично настроение, с куп автографи и подаръци.", "date": "2018.12.07", "title": "300 деца украсиха елхата с Лудогорец"}
{"url": "https://www.standartnews.com/kultura/atanas-atanasov-rezhisira-v-narodniya-380178.html", "text": "Интригуваща и пълна с изненади „Среща в Санлис“ ще имат скоро зрителите на Народния театър - броени дни преди коледните празници. За първи път у нас Атанас Атанасов поставя пиесата на световноизвестния френски драматург Жан Ануи, преведена от Светлана Панчева. Написана през 40-те години на миналия век, историята се завърта около Жорж и неговата любима Изабел, която той кани на вечеря в очарователна вила в прекрасното средновековно градче на 40 километра от Париж. Задачата обаче никак не е лесна и изисква изобретателност, много артистичност, хитрост и любов.  Защото на тази среща в Санлис нищо няма да се случи така, както се очаква. Забавна игра на автентична или фалшива любов, на истински или престорени чувства, на реално съществуващи връзки или въображаеми отношения? Театър или действителност? Неочаквано щастие или просто каприз на въображението? Отговорите на Жан Ануи са изненадващи. Неговите пиеси са сред хитовете през годините в Народния - “Пътник без багаж” и “Балът на крадците”.  Премиерата е на 20 декември от 19, 30 часа на сцена „Апостол Карамитев“ на четвъртия етаж.  В ролите са Павел Иванов, Зафир Раджаб, Ева Данаилова, Стоян Пепеланов, Виктория Колева, Пламен Димов и Цветомира Даскалова, както и студенти от класа на професор Атанас Атанасов в НАТФИЗ – Анета Иванова, Василена Кънева, Кирил Недков и Дария Димитрова.", "date": "2018.12.07", "title": "Атанас Атанасов режисира в Народния"}
{"url": "https://www.standartnews.com/svyat/pes-preizbra-stanishev-za-lider-380225.html", "text": "Партията на европейските социалисти (ПЕС) преизбра Сергей Станишев за свой лидер на своя 11-и конгрес на леви в  Лисабон. С голямо мнозинство - 84% \"за\", 9% \"въздържали се\" и 7% \"против\", делегатите гласуваха за трети пореден път доверие на българина преди евроизборите догодина.  В емоционална реч новият стар лидер очерта като заплахи пред Европа популистите и арогантната десница и постави за цел на левицата да има водеща роля за сформиране на следващото мнозинство в Европарламента. \"Да върнем социална Европа!\", гласи основното политическо послание на конгреса. В кампанията социалистите ще поставят акцент върху социалната политика, икономиката, работните места и равенството на хората. Сергей Станишев смята, че могат да постигнат добри резултати. \"Това, което целим, е широк алианс на прогресивни проевропейски сили, в които ние ще бъдем една от най-големите. И ще водим разговори с всички, които искат да запазят Европа, но да я променят. Ние не сме против Европа на статуквото, а за всички, които искат да запазят Европа\", заяви новият-стар президент на ПЕС Сергей Станишев и добави, че следващата седмица Европарламентът ще гласува неговия доклад за членство на България в Шенген по всички граници: \"България и Румъния са изпълнили ангажиментите, спрете двойните стандарти. Това, което правите подкопава доверието в Европейския съюз\". Делегатите на БСП на конгреса бяха единни, че подкрепят Сергей Станишев за трети мандат начело на ПЕС, въпреки че Корнелия Нинова не дойде на конгреса заради намерението на ПЕС да подкрепи Истанбулската конвенция и пакта на ООН за миграцията. \"Ние сме тук да подкрепим Станишев за неговия трети мандат. Това е едно уникално постижение. Цялата делегация на БСП с радост ще гласува за него. Присъствието или отсъствието на лидера не е толкова важно за подкрепата, която Сергей ще получи от нас. Тя е подкрепата на цялата партия\", заяви Кирил Добрев.  Деница Златева пък подчерта, че партията подкрепя и кандидатурата на Франс Тимерманс за шеф на Европейската комисия. Холандецът е изборът на ПЕС за бъдещ председател на ЕК и в събота той ще бъде излъчен официално за поста.", "date": "2018.12.07", "title": "ПЕС преизбра Станишев за лидер"}
{"url": "https://www.standartnews.com/kultura/pisatel-i-fotograf-napravikha-vtora-kniga-380172.html", "text": "Снимки от „Context“, втората фото-книга на Раймондо Варсано и Маргарита Русева, от 19 декември ще бъдат представени в столичната галерия “Аросита”.  Откровена, философска, забавна и същевременно красива, съвместната творба отразява идеите на  писателя, оглеждащи се в завладяващите етюди на фотографката със заглавия  “Пришълка”, “8 и 1/2 a.m.”, “Душа”... Те  увличат в разговор: тъжен, смешен, умислен, но винаги с отворен край. “Защо роза в скафандър ли?“, разказва Раймондо Варсано за “Пришълка” - винаги така съм си представял пришълците, като нещо много красиво, като розата на Малкия принц…” Всяка снимка разказва история, изразява виждане за смисъла на битието - от идеята и мястото на красотата до любовта и страховете ни от нея, от често срещаната глупост да пропилееш сам късмета си до суетата и егоцентричната самовглъбеност...   Да припомним, че Раймондо Варсано е автор на сборника с разкази “Натам, нанякъде”, превеждан е на английски, руски, френски и чешки. Скоро излизат новите му книги  “Някой те обича” и детската “Среднощна дъга”.  В “Далечни песни – образи и думи от Родопите” Маргарита Русева запечатва  автентични сюжети и черно-бели портети на хората от планината.  В момента тя работи върху третата си фотографска книга, която е посветена на Андалусия. Ето какво споделиха авторите на „Context” за „Стандарт“. Раймондо Варсано: „Персонажи по мои идеи са заснети от Маргарита с единствената цел да бъдат гледани много дълго, за да се проникне в същността на кадъра, в неговата значимост, многообразие, мистичност.  Бих се радвал, ако някои хора се замислят и, дай Боже, преосмислят ежедневието си.  Важният контекст е вятърът като метафора, който всъщност е обитание на птиците, изкуството, любовта… Днешният контекст у нас обаче не е кой знае какво – понякога дразни, изнервя... Ако се опитаме да го променим кой колкото може, не бихме сбъркали. Със сигурност няма да направим света по-добър, нито себе си, но поне ще сме опитали. “Context” е концептуална, сюреалистична и философска книга. Но на идеите не им трябва време. Те идват или не идват. Понякога падат върху главата ми болезнено като круши. Друг път, колкото и да гледам нагоре, нищо не пада. Един от любимите ми писатели-философи е Херман Хесе. Друг мой любим философ е бай Станчо от село край София. А аз със сигурност не обичам да философствам.“ Маргарита Русева: “Context” задава въпроси за всичко онова, което ни заобикаля. На пръв поглед снимките носят чисто естетическо удоволствие -  красиви и улавят вниманието. Но в необикновеното съчетание между образ и контекст има символи, които всеки ще разчете според  преживяванията си.  Искахме да създадем книга, към която зрителят да се връща отново и отново, както към добрата литература.  Мотивът ни беше много персонален - близките ни хора. Ако си съвършено сам, където и да живееш, едва ли би се чувствал  добре. Разбира се, обществото поставя спирачки или дава възможности. Но до колко можеш да бъдеш позитивен без усещане за взаимност в личните отношения? За България и лошото, и доброто си го знаем. Но вариантите са два – или сменяш контекста, или оставаш и се опитваш да го промениш. Докато снимах в Родопите, оставих там много любов, но получих още повече  – разбиране, отзивчивост, топлота.  Местата са като хората – елегантни, обикновени, очарователни, трети те оставят без усещания. Моето движение е между арт и документалната фотография. Животът е съвършеният разказвач“.", "date": "2018.12.07", "title": "Писател и фотограф направиха втора книга"}
{"url": "https://www.standartnews.com/kultura/kevin-khart-otkaza-da-vodi-oskarite-380161.html", "text": "Кевин Харт отказа да води церемонията по връчването на наградите „Оскар“ през февруари. Комикът съобщи новината лично в своя Туитър. Причината актьорът разкри във видео в социалните мрежи – от Филмовата академия му се обадили и му казали, че ако не се извини за определени хомофобски шеги, които той в миналото е изрекъл, ще намерят друг водещ. Харт след това написа: „Реших да се оттегля от сцената на Оскарите. Не искам присъствието ми да отклонява мисията на вечерта – почитането на многото талантливи хора. Аз отдавна се извиних за държанието си в миналото и няма да продължа да дълбая. Вече не съм онзи човек и целта ми днес е да обединявам хората, не да ги разделям. Същата енергия, която те изразходиха в търсене на стари мои провинения, можеше да се използва за нещо много по-полезно. Въпреки всичко съм благодарен на Филмовата академия за възможността и се надявам в бъдеще да успеем да работим заедно.“", "date": "2018.12.07", "title": "Кевин Харт отказа да води Оскарите"}
{"url": "https://www.standartnews.com/kultura/vezhdi-s-izlozhbi-v-san-stefano-i-pri-volen-siderov-380184.html", "text": "Вежди Рашидов е готов с две изложби навръх рождения си ден, който е на 14 декември. Световнопризнатият художник на 10 декември представя непоказвани досега акварели в „Стил 2“, галерията на Волен Сидеров. Пейзажите, импресиите и композициите, които ценителите ще видят на „Раковски“ 183, са малък формат – 50 на брой, излъчващи особено очарование и топлина на цветовете. Вежди се върна и се пристрасти към жанра, когато в продължение на две години имаше забрана от лекарите да работи сред глина и прах. Сега обаче отново се е развихрил в ателието си, където извайва изумителни лица от бронз. На 18 декември Рашидов открива в „Сан Стефано“ експозиция, в която за първи път, освен акварели, показва само скулптурни глави, които сякаш пръскат драма и комедия. „Мисията на портретите като изкуство е да пренасят миналото към бъдещето, те са знак за всяка от цивилизациите, в която са създадени – от Клеопатра до днес. В тях се оглежда целият свят“, коментира Вежди. В чудесния каталог към събитието в „Сан Стефано“ четем думи на Светлин Русев за стария му приятел. „...Още с първите си работи в гранит Вежди откри себе си във фигуративна образност, структурна и синтетична, която с годините и опита премина към остро експресивна форма, пространствена и жива, в която характерното и типологичното бяха изведени до знакова символика. Заедно с това времето, обстоятелствата и отговорностите до голяма степен успокоиха бохемската фриволност на автора и освободиха възприемането на скулптурата му от словесни клишета и публични комплекси. Скулптурата е изкуство на тишината. Тя няма нужда от думи и доказателства. Тя е извън служебни и административни постове и зависимост. Те могат да ѝ попречат, но не могат да я създадат. Вярвам, че вече от своя опит Вежди има основанията да бъде благодарен на съдбата, че го е дарила със сложен, труден и противоречив характер. А скулпторът, преди да бъде скулптор, е характер“, пише приживе академикът.   Неслучайно световноизвестният френски скулптор Сезар казва за българския си колега: „Артистът Вежди Рашидов е наредил себе си и своята страна сред най-високите върхове на културата на XX век, сега и завинаги. Това, което прави, е прекрасно, докоснато от експресионизма. Толкова е завладяващо. Той е толкова силен като излъчване, толкова могъщ. Очевидно е колко много културни пластове присъстват в творбите му. Той е един от неокласиците на нашето време”.", "date": "2018.12.07", "title": "Вежди с изложби в „Сан Стефано“ и при Волен Сидеров"}
{"url": "https://www.standartnews.com/svyat/putin-turski-potok-mozhe-da-zavie-km-grtsiya-380213.html", "text": "Руският президент Владимир Путин не изключи преминаването на втората тръба на \"Турски поток\" през Гърция, което би означавало провал на българските надежди. \"Това е напълно реално\", каза Путин на пресконференцията с гръцкия премиер Алексис Ципрас в Кремъл.   Според Путин, въпросът се обсъжда както с Гърция, така и с Турция и решението ще е икономически изгодно за всички страни. От своя страна, Ципрас обяви ,че страната му вече е почти готова с газопровода ТАР и няма причина да не може да бъде включен и руски газ по пътя към Европа и по-точно към Италия. \"Готови сме да разгледаме възможностите за включване на гръцки компании към големи инфраструктурни проекти за доставки на руски газ в Европа по южния маршрут\", каза Путин. Той подчерта, че енергетиката е много важна сфера от сътрудничеството на страните. Руският лидер напомни, че години наред Русия доставя в Гърция енергийни ресурси, осигурявайки над половината от потребностите на страната от газ и 10 процента от потребностите от петрол. Путин посочи, че руските иновативни компании имат за цел да излязат на гръцкия пазар с широк асортимент продукция и услуги. Руският президент заяви още, че с възстановяването на гръцката икономика руските инвестиции ще се увеличават. Както е известно, вариантите за втората тръба по пътя й към Европа са два - през Гърция и след това през Адриатическо море до Италия и през България, Сърбия, Унгария, Словакия до Австрия. Все още няма официално решение, макар че \"Газпром\" обяви интереса си да участва в обявения от \"Булгартрансгаз\" тендер за нови газови мощности през декември. ", "date": "2018.12.07", "title": "Путин: \"Турски поток\" може да завие към Гърция"}
{"url": "https://www.standartnews.com/svyat/kevin-khart-se-otkaza-da-e-vodeshch-na-oskarite-380145.html", "text": "Броени дни след като стана ясно, че ще е водещ на церемонията по връчване на наградите „Оскар” за 2019 г., американският актьор Кевин Харт обяви, че се отказва. Около него се разгоря скандал, след като се появиха негови хомофобски изказвания от преди десетина години. Кевин Харт поднесе извинения и заяви, че не иска да привлича внимание към себе си в нощта, когато ще бъде празник за толкова много талантливи актьори. Церемонията по връчване на наградите „Оскар” ще се проведе на 24 февруари 2019.", "date": "2018.12.07", "title": "Кевин Харт се отказа да е водещ на „Оскарите”"}
{"url": "https://www.standartnews.com/svyat/ovatsii-slzi-i-dirigentska-palka-za-merkel-380212.html", "text": "Овации, сълзи и диригентска палка беше изпратена Ангела Меркел след прощалната й реч като лидер на Християндемократическия съюз (ХДС) на партийния конгрес в Хамбург. Форумът трябва да избере неин наследник, който ще бъде фаворит и за следващ канцлер на Германия. Делегатите посрещнаха с бурни аплодисменти Меркел при откриването на форума, предаван пряко по водещите германски телевизии. В речта си тя изтъкна балансирания бюджет, края на задължителната военна служба и управлението на бежанската криза като основните постижения на партията под нейното ръководство. \"В тези трудни времена не бива да забравяме християндемократическите ни ценности\", каза Меркел, която бе 18 години начело на ХДС. В днешната си реч пред 1001 делегати тя припомни, че е поела лидерския пост през 2000 г., когато партията бе в дълбока криза. Но \"запазихме хладнокръвие\" и \"показахме на всички\", че можем да се възстановим, каза Меркел. \"Не съм се родила канцлер и председател на партията. Време е за отваряне на нова страница\", заяви Меркел. Речта ѝ продължи половин час, а след края ѝ присъстващите в залата се изправиха на крака и ръкопляскаха в продължение на девет минути. Някои издигнаха плакати, на които пишеше \"Благодаря, шефе!\", съобщи ДПА. 64-годишната Меркел изказа благодарността си за възможността да служи като лидер на партията цели 18 години, 13 от които съвместява и длъжността на германски канцлер. \"Беше огромно удоволствие за мен, беше чест“, заяви тя, предизвиквайки аплодисменти, продължили близо 10 минути. Меркел получи диригентска палка като прощален подарък от съпартийците си. Той ѝ бе връчен от премиера на провинция Хесен Фолкер Буфие. Палката е използвана от диригента Кент Нагано по време на специалния концерт за държавните и правителствените ръководители на срещата на върха на Г-20, която се проведе през юли миналата година в Хамбург. Концертът беше във Филхармонията на Елба. Работата на председател на партия по много неща може да се сравни с тази на диригента, отбеляза Буфие. По думите му партийният лидер трябва да управлява огромен, разнообразен по своя състав оркестър /партията/ и така да организира представлението, че публиката /избирателите/ да изпадне във възторг. В придружаващо подаръка послание Нагано заявява, че Меркел е \"най-важният диригент на световната политика\". Дори германският МВР шеф Хорст Зеехофер, който беше яростен опонент на Меркел заради миграционната политика и по други въпроси, призна, че \"тя е най-добрата и много ще ни липсва\". \"Когато сте преживели толкова много, колкото Ангела Меркел и аз, се създава една връзка, дори понякога привързаност\", каза той. На започналия двудневен конгрес ХДС ще избере своя нов партиен лидер, който може да оглави най-голямата икономика в Европа, когато Ангела Меркел напусне канцлерския пост. Двама от общо 12 кандидати се откроиха като фаворити да наследят Меркел на поста партиен председател - генералният секретар на партията Анегрет Крамп-Каренбауер и бизнесменът и някогашна влиятелна фигура в ХДС Фридрих Мерц. Амбициозният здравен министър на Германия Йенс Шпан - голям критик на Меркел от дясното крило на партията - също участва в надпреварата. Според допитване на обществената телевизия А Ер Де тя е предпочитан избор за 45 процента от запитаните, а бившият водач на парламентарната група на консервативния блок в Бундестага Фридрих Мерц се подкрепя от 30 процента от анкетираните. Йенс Шпан остава последен с едва 10 процента подкрепа. Сред анкетираните поддръжници на ХДС 47 на сто смятат, че лидер на партията трябва да стане Крамп-Каренбауер, 37 процента са на мнение, че водач трябва да бъде Мерц (+6 пункта), а 12 на сто - Шпан (без промяна). Не е ясно обаче дали тези данни съвпадат с преобладаващите предпочитания на участниците в започващия конгрес. Анегрет Крамп-Каренбауер каза пред конгреса, че неодобрява прякорите, с които хората я наричат. \"Наричат ме \"мини\", копие, просто \"още от същото\", но мога да ви кажа, че аз съм тук в свое лично качество\", заяви тя.  Фридрих Мерц посочи, че \"фактът, че крайнодясната партия \"Алтернатива за Германия\" е най-голямата опозиционна сила в страната е \"просто непоносим\" и трябва това да се промени\". \"Той застрашава не само способността за съставяне на парламентарно мнозинство, но и самата стабилност на нашата страна\", каза той. \"Нуждаем се от промяна в стратегията по отношение на нашите съперници и в комуникацията ни с народа на нашата страна\", каза Мерц.  Йенс Шпан заяви от своя страна, че партията няма да оцелее, ако не привлече по-млади членове. \"Имаме повече членове на възраст над 75, отколкото под 40 години\", каза той. Меркел възнамерява да отстъпи лидерския пост в ХДС, но да остане канцлер на страната. Повечето германци одобряват това решение: 57 на сто от участниците в сегашното допитване смятат, че тя трябва да довърши мандата си, управлявайки още три години до следващите федерални избори - с един пункт повече, отколкото през ноември. Тридесет и девет процента от запитаните са на мнение, че Меркел трябва да се оттегли от канцлерския пост предсрочно - с два пункта по-малко в сравнение с ноември. Германският консервативен блок регистрира значително увеличение на подкрепата в допитванията непосредствено преди конгреса в Хамбург, предаде ДПА. Според допитване на обществената телевизия А Ер Де показва, че ХДС и баварският му партньор Християнсоциалният съюз (ХСС) са спечелили 4 процентни пункта спрямо предишната анкета и сега се ползват с 30 процента подкрепа. За сметка на това партия \"Зелени\" е изгубила три пункта в сравнение с анкетата от средата на ноември и сега подкрепата за нея е 20 процента. Левоцентристката Социалдемократическа партия (която участва в управляващата коалиция заедно с ХДС/ ХСС) и крайнодясната формация \"Алтернатива за Германия\" запазват досегашните си 14 процента подкрепа. Свободната демократическа партия също запазва досегашното си равнище на подкрепа, а партия \"Левите\" бележи спад с един пункт, така че и двете са с 8 процента.  ", "date": "2018.12.07", "title": "Овации, сълзи и диригентска палка за Меркел"}
{"url": "https://www.standartnews.com/svyat/90-000-politsai-shche-pazyat-protestite-vv-frantsiya-380146.html", "text": "Безпрецедентни мерки за сигурност се въвеждат във Франция заради поредните протести, които се очакват в събота. Близо 90 000 служители на силите за сигурност ще бъдат разположени в цялата страна. Само в Париж броят им ще бъде 8000. Те ще бъдат подкрепени и от бронирана техника. Заради протестите на „жълтите жилетки”, затворена ще бъде и най-прочутата атракция на Париж - Айфеловата кула. Няма да работят още седем музеи и исторически обекти в столицата, сред които Лувърът, музеят „Орсе”, музеите „Гран” и „Пти пале”.", "date": "2018.12.07", "title": "90 000 полицаи ще пазят протестите във Франция"}
{"url": "https://www.standartnews.com/kultura/seks-simvol-na-kholivud-ozhivya-v-stara-zagora-380193.html", "text": "Секс символ на Холивуд оживя в Стара Загора. Камерната творба на Роланд Баумгартнер „Процесът Мерилин Монро“ с режисьор Огнян Драганов, диригент Андрия Павлич от Австрия, солисти на класическата трупа и с актьори от местния куклен театър закрива 49-тото издание на Фестивала на оперното и балетното изкуство. Създателите на спектакъла доказват, че операта разказва не само истории от миналото или приказни сюжети. Авторът Роланд Баумгартнер е ученик на Ленард Бърнстейн, пише музика за холивудски продукции, работа с поп легендата Енгелберт Хъмпърдинг... В Стара Загора са гледали и неговата опера-мюзикъл „Сиси - душата на императрицата“. Любопитно е режисьорското решение на Огнян Драганов - извън общоприетата традиция. Съобразявайки се с фабулата на „Процесът Мерилин Монро“, Драганов избира за старозагорската премиера Заседателната зала на Общинския съвет. Защото историята е за това как Кметството във Виена иска да нарече улица на Мерилин Монро. Група граждани завеждат дело срещу решението на Кметството. Сценичното действие отразява процеса, в който се представят позициите и на двете спорещи страни. Финалът е отворен. Крайното решение „за“ или „против“ е на публиката-жури.   Софийската опера поставя тържествения финал на 49-то издание на ФОБИ в Стара Загора с „Лешникотрошачката“ в събота, 8 декември, от 19 часа. Хореографията и режисурата са на Юрий Григорович, солисти са Катерина Петрова, Цецо Иванов, Кирил Иванов, Матю Уитъл и други. Извън Русия шедьовърът на Чайковски дебютира с представление в Англия през 1934-та. Десет години по-късно „Лешникотрошачката\" е изиграна и в Сан Франциско. От тогава тръгва традицията в САЩ да се поставя всяка Коледа. Защото това е историята на малко момиче, което напразно очаква своя подарък в празничната нощ. И когато получава лешникотрошачка под формата на войник в красива униформа, тя още не знае, че й предстои вълшебно пътешествие. В него ще воюва с краля на мишките, а играчката ще се превърне в принц, който ще я отведе при танцуващите снежинки и феи.  ", "date": "2018.12.07", "title": "Секс символ на Холивуд оживя в Стара Загора"}
{"url": "https://www.standartnews.com/svyat/lyubimka-na-merkel-oglavi-khds-380217.html", "text": "Християндемократическият съюз в Германия избра тази вечер в Хамбург Анегрет Крамп-Каренбауер за наследник на Ангела Меркел като председател на партията. След 18 години на лидерския пост първата жена председател на консервативния ХДС се оттегли, но нейната наследница е най-вярната й поддръжничка.  Преди делегатите да пристъпят към избора на лидер, Меркел дръпна прощална реч, която предизвика овации и сълзи.  Крамп-Каренбауер, която е бивш премиер на провинция Саарланд и беше известна като \"Мини-Меркел\", получи 517 от 999 възможни гласа. А за отдавнашния политически противник на канцлера – Фридрих Мерц, гласуваха 482 делегати.  ", "date": "2018.12.07", "title": "Любимка на Меркел оглави ХДС"}
{"url": "https://www.standartnews.com/biznes/api-do-2024-g-magistrala-khemus-shche-e-gotova-380138.html", "text": "Автомагистрала \"Хемус\" трябва да бъде направена до 2024 година - тя е приоритетна задача в програмата на правителството. Това заяви на въпрос на репортер на БТА в Плевен председателят на Управителния съвет на Агенция \"Пътна инфраструктура\" /АПИ/ инж. Светослав Глосов. Работи се много сериозно от страна на агенцията, допълни той. \"Вече два участъка - единият от страна София, а другият - от страна Варна, се работят. Предстои обявяване на тръжните процедури и започваме след това работа в участъка от Боаза до пътя Плевен-Ловеч и следващият - от пътя Плевен-Ловеч до пътя Велико Търново - Русе\", поясни той. По думите му това са около 157 километра, които съвсем в скоро време ще бъдат възложени за работа. На въпрос за ремонтите на пътищата в Плевенско, инж. Глосов поясни, че се готви проект за сериозен ремонт на пътя за пристанището Сомовит. Той предполага, че напролет ще се започне ремонтът по тези участъци. Надяваме се през следващата година чувствително да се подобрят финансовите възможности с въвеждането на тол системата, коментира инж. Глосов. \"От 1 януари започва да действа електронната винетка, а от 16 август - и тол системата за товарните автомобили над 3,5 т. Една справедлива система, защото всеки ще плаща за това колко ползва пътя и колко го похабява\", каза инж. Глосов. Според него \"в момента са изкривени нещата - защото леките автомобили имат по-голям принос в приходите за ползването на пътищата, от колкото товарните, а не леките похабяват пътя\". Вчера инж. Светослав Глосов откри завършена рехабилитация на участък от 12 км. от пътя Плевен-Ловеч, в който са инвестирани близо 7 млн.лв.", "date": "2018.12.07", "title": "АПИ: До 2024 г. магистрала \"Хемус\" ще е готова"}
{"url": "https://www.standartnews.com/biznes/bvp-za-tretoto-trimesechie-na-2018-g-e-29-822-mln-lv-380162.html", "text": "През третото тримесечие на 2018 г. брутният вътрешен продукт (БВП) възлиза на 29 822 млн. лв. по текущи цени. Преизчислен в евро, БВП е съответно 15 248 млн., като на човек от населението се падат 2 166 евро. Сезонно изгладените данни показват растеж от 3.1% на БВП през третото тримесечие на 2018 г. в сравнение със съответното тримесечие на предходната година и 0.7% спрямо второто тримесечие на 2018 година, съобщават от Националния статистически институт. На човек от населението се падат 4 236 лв. от стойностния обем на показателя. При среден за тримесечието валутен курс от 1.68233 лв. за 1 щатски долар БВП възлиза на 17 726 млн. долара и съответно на 2 518 долара на човек от населението. Създадената от отраслите на националната икономика брутна добавена стойност през третото тримесечие на 2018 г. възлиза на 26 116 млн. лв. по текущи цени. През третото тримесечие на 2018 г. относителният дял на аграрния сектор в добавената стойност на икономиката намалява равнището си с 0.8 процентни пункта спрямо същото тримесечие на предходната година до 7.2%. Индустриалният сектор намалява относителния си дял в добавената стойност на икономиката с 0.9 процентни пункта до 27.6%. Относителният дял на добавената стойност, реализирана от дейностите в сферата на услугите, се увеличава до ниво от 65.2% при 63.5% през съответния период на предходната година. За крайно потребление през третото тримесечие на 2018 г. се изразходват 69.9% от произведения БВП. Инвестициите (бруто образуване в основен капитал2) формират 17.4% от произведения БВП. Външнотърговското салдо от стоки и услуги е положително. През третото тримесечие на 2018 г. БВП1 нараства спрямо предходното тримесечие с 0.7% според сезонно изгладените данни. Брутната добавена стойност в икономиката нараства също с 0.7%. По предварителни данни за третото тримесечие на 2018 г. крайното потребление нараства с 1.4%, а бруто образуването в основен капитал намалява с 1.5% спрямо предходното тримесечие. Вносът на стоки и услуги намалява равнището си спрямо предходното тримесечие според сезонно изгладените данни с 0.8%, докато износът на стоки и услуги се увеличава с 1.7%. БВП нараства с 3.1% през третото тримесечие на 2018 г. в сравнение със същото тримесечие на предходната година според сезонно изгладените данни. През третото тримесечие на 2018 г. спрямо същото тримесечие на предходната година брутната добавена стойност се увеличава с 3.0%. Ръстът на брутната добавена стойност се определя основно от регистрираното нарастване при: Операции с недвижими имоти - 21.6%, Създаване и разпространение на информация и творчески продукти; далекосъобщения - 5.2%, Финансови и застрахователни дейности - 5.1%, Професионални дейности и научни изследвания; административни и спомагателни дейности - 3.7%, Търговия, ремонт на автомобили и мотоциклети; транспорт, складиране и пощи; хотелиерство и ресторантьорство - 2.7%. По отношение на компонентите на крайното използване основен принос за регистрирания положителен икономически растеж имат индивидуалното потребление - с ръст от 7.7%, бруто образуването на основен капитал - с ръст от 7.0% и колективното потребление на държавното управление - с ръст от 3.6%. Износът на стоки и услуги намалява с 3.6%, докато вносът на стоки и услуги се увеличава с 4.0%. ", "date": "2018.12.07", "title": "БВП за третото тримесечие на 2018 г. е 29 822 млн. лв."}
{"url": "https://www.standartnews.com/biznes/khampartsumyan-dogodina-likhvite-shche-bdat-ponosimi-380144.html", "text": "„ ”. Това каза в ефира на „Здравей, България” банкерът Левон Хампарцумян. Коментарът му дойде по повод прогнози на експертите, според които лихвите ще скочат драстично през 2019 г. Хампарцумян обясни, че ако тези очаквания станат реалност, то дълговете на големите държави ще станат непосилни за самите тях. „ ”, категоричен бе банкерът. Той коментира още, че е нормално и банките да генерират печалби, при положение че икономиката и брутният вътрешен продукт нарастват. Трябвало обаче регулаторните органи да следят за това таксите, които налагат финансовите институции, да бъдат нормални. Хампарцумян коментира и идеята БНБ да регулира размера на кредитите, които се отпускат на определени лица, така че заемите да са съобразени с доходите на кредитоискателя. „ ”, каза банкерът.", "date": "2018.12.07", "title": "Хампарцумян: Догодина лихвите ще бъдат поносими"}
{"url": "https://www.standartnews.com/biznes/uchastvame-v-nay-golyamoto-vegansko-izlozhenie-v-sveta-380218.html", "text": "Български продукти от преработени плодове и зеленчуци ще бъдат представени за втора поредна година на най-старото и най-голямо веганско изложение в света - „VeggieWorld“. Форумът ще се проведе на 15-ти и 16-ти декември във френския град Лил. Специализираното изложение е насочено както към широката общественост, така и към индустрията и ще покаже богато разнообразие от храни и продукти за бита, предназначени за последователите на веганския начин на живот. „Мотивите ни да изберем това изложение са засилващата се тенденция в световен мащаб към здравословен начин на живот и все по-нарастващото търсене на храни, изключващи суровини с животински произход. Считаме, че този пазар е добра ниша за българските производители“, каза изпълнителният директор на Съюза на преработвателите на плодове и зеленчуци Антоанета Божинова. По думите й родните консервирани, замразени и сушени  плодове и зеленчуци са с традиционно високо качество и намират много добър прием сред привържениците на здравословния начин на живот. „Те все още не са достатъчно разпознаваеми сред тази група потребители в чужбина и участието ни в подобни форуми е много добра възможност да им ги покажем, да имат възможността да ги опитат и занесат на семействата си, и така да разширим присъствието им зад граница“, допълни Божинова.  Съюзът на преработвателите на плодове и зеленчуци, с финансовата подкрепа на МЗХГ, организира  участието на 5 български компании, които ще представят продуктите си на колективен щанд. Сред тях са фирма „Пелтина“, „Кюстендилски плод“, „Джем и джем“, „Олинеза Премиум“, „Томатоярд“ и други. Българските производители ще покажат пред посетителите на изложението богато разнообразие от сокове, преработени зеленчуци, сушени плодове, вегански шоколад и продукти от какао, плодови сладка и конфитюри, сосове, подправки, лютеница, салати, създадени по традиционни български рецепти, сертифицирани за качество и произход на суровините - 100% натурални. Сериозното българско присъствие е заявка за навлизане в най-модерния хранителен тренд сред 500 вегански продукти от над  70 международни изложители във „VeggieWorld“ тази година.", "date": "2018.12.07", "title": "Участваме в най-голямото веганско изложение в света"}
{"url": "https://www.standartnews.com/svyat/merkel-proiznese-posledna-rech-kato-lider-na-khds-380197.html", "text": "Конгресът на германския Християндемократически съюз (ХДС) бе открит днес в Хамбург, съобщиха световните агенции. Делегатите посрещнаха с бурни овации канцлера Ангела Меркел, която даде официален старт на проявата, предавана пряко по водещите германски телевизии. Меркел заяви преди началото на конгреса, че се надява партията й да излезе \"заредена, мотивирана и обединена\" след вота, с който ще бъде избран неин приемник, предаде ДПА. В последната си реч като лидер на ХДС Меркел изтъкна балансирания бюджет, края на задължителната военна служба и управлението на бежанската криза като основните постижения на партията под нейното ръководство.    \"В тези трудни времена не бива да забравяме християндемократическите ни ценности\", каза Меркел, която бе 18 години начело на ХДС, предаде Франс прес. В днешната си реч пред 1001 делегати тя припомни, че е поела лидерския пост през 2000 г., когато партията бе в дълбока криза. Но \"запазихме хладнокръвие\" и \"показахме на всички\", че можем да се възстановим, каза Меркел, цитирана от Асошиейтед прес. \"Не съм се родила канцлер и председател на партията. Време е за отваряне на нова страница\", заяви Меркел. Тя припомни успехите на християндемократите на регионални избори и обърна особено внимание на победата на ХДС в провинция Саар през 2017 година. Тогава регионалната структура на ХДС бе ръководена от кандидатката за приемник на Меркел Анегрет Крамп-Каренбауер. Овациите в залата след тези думи бяха сдържани, тъй като много от делегатите сметнаха изказването й за скрита подкрепа за Крамп-Каренбауер, посочи ТАСС. Речта на Меркел продължи половин час, а след края й присъстващите в залата се изправиха на крака и ръкопляскаха в продължение на девет минути. Някои издигнаха плакати, на които пишеше \"Благодаря, шефе!\", съобщи ДПА.", "date": "2018.12.07", "title": "Меркел произнесе последна реч като лидер на ХДС"}
{"url": "https://www.standartnews.com/biznes/tri-kompanii-sa-s-interes-km-aets-belene-380159.html", "text": "Три компании са заявили предварителен интерес да участват в изграждането на втората ядрена централа у нас край Белене - Китайската ядрена корпорация, корейската Хидроамтомна корпорация и френската \"Арева\". Това съобщи енергийният министър Теменужка Петкова от парламентарната трибуна. Министърът дава отчет пред Народното събрание, за да представи процедурата за избор на инвеститор за АЕЦ \"Белене\". По думите на Петкова процедурата ще стартира в началото на следващата година. Очаква се при потвърден реален интерес, новият инвеститор да бъде избран до края на 2019 г. България е поставила няколко условия - цената на \"Белене\" да бъде до 10 млрд. евро, срокът на изпълнение - до 10 години, България да не участва с нови парични вложения, но да има блокираща квота. Освен това оператор да бъдещата мощност ще бъде АЕЦ \"Козлодуй\", а оборудването ще е вече купеното от Русия. По данни на министерството на енергетиката е необходимо да бъде построена АЕЦ \"Белене\", защото след 2030 г. не само в България, но и в целия регион ще има недостиг на електроенергия, съобщи министър Теменужка Петкова.", "date": "2018.12.07", "title": "Три компании са с интерес към АЕЦ \"Белене\""}
{"url": "https://www.standartnews.com/regionalni/otkrivat-ledenata-ekspozitsiya-na-ruse-ays-fest-2018-380153.html", "text": "Ледената експозиция на Русе Айс Фест‘ 2018 ще бъде открита тази вечер с награждаването на лауреатите, информират от общината.  \r\n Темата на фестивала тази година бе „Сребърните кънки“. В него участват скулптори от 7 държави - България, Холандия, Литва, Латвия, Финландия, Украйна и Русия. Българският участник е Даниел Кънчев. Те са изваяли фигури по темата от близо 20 тона прозрачен лед. Ледените скулптори ще се съхраняват в специално помещение и ще могат да се разгледат до 14 февруари включително.   \r\nФото - Община Русе \r\n ", "date": "2018.12.07", "title": "Откриват ледената експозиция на Русе Айс Фест‘ 2018"}
{"url": "https://www.standartnews.com/biznes/smart-lady-ot-fibank-s-nagrada-ot-european-excellence-awards-2018-380223.html", "text": "Лансиращата комуникационна кампания на бизнес програмата Smart Lady от Fibank спечели престижно отличие в конкурса European Excellence Awards 2018. Наградата беше връчена на официална гала церемония в Дъблин, навръх Деня на банкера. Конкурсът с 11-годишна история отличава най-добрите проекти в сферата на връзките с обществеността и маркетинговите комуникации в Европа. Тази година в конкурса участваха 290 проекта, разпределени в 58 категории и избрани между общо 1500 кандидати. Програмата Smart Lady на Първа инвестиционна банка бе отличена в категория „Балкани”, съревновавайки се със световни брандове като Philips, Procter & Gamble и Avon. Изборът на победител във всяка категория се базира на онлайн гласуване и двудневна среща с експертно жури, състоящо се от 38 члена – специалисти в маркетинговите комуникации и PR. Крайната оценка на кандидатурите зависи от журито като критериите, от които се ръководи то, са: иновация, имплементация, комуникационна стратегия и резултат. Smart Lady е нова специална програма, насочена към жените в българския бизнес. Тя включва различни банкови продукти с преференциални условия и редица финансови и нефинансови решения, които предлагат подкрепа, сигурност и спокойствие за дамите предприемачи. Програмата е предназначена за компании, управлявани от жени и за жени със собствен бизнес. Smart Lady от Fibank беше представена за първи път у нас през март тази година. С този проект Първа инвестиционна банка обяви целта си да подкрепя дамите предприемачи в България, предлагайки им изгодни условия за финансиране, участие в различни форуми и обучения, както и гратисен период за връщане на кредита по време на майчинство. Програмата осигурява дълъг период на изплащане на кредити, включена застраховка „Спокойствие с FiHealth\" и VIP пакет медицинска застраховка „Здраве\" от FiHealth Застраховане за сметка на Банката. „Проектът Smart Lady не е само продукт за финансиране на бизнеси, а комплексна платформа, обединяваща в себе си множество фактори. Това е проект, създаден от мъже и жени, мислещи в една бизнес посока. За първите седем месеца от старта на Smart Lady вече над 200 жени предприемачи са се възползвали от предимствата й. Секторите с интерес към програмата са основно търговия, услуги, образование, транспорт и спедиция, хотелиерство, земеделие, онлайн търговия и др. Програмата е отворена и за микробизнес, като към момента съотношението на жени предприемачи, възползвали се от програмата, е 50:50 между сферата на малките и средни предприятия (МСП) и микробизнеса. До края на годината ни предстоят още два важни етапа: провеждане на серия тематични обучения в различни градове и пускане на онлайн платформа, която да бъде използвана от жените като информационен, образователен и мрежови инструмент“, заяви Илона Станева – директор „Маркетинг и реклама“ във Fibank.", "date": "2018.12.07", "title": "Smart Lady от Fibank с награда от European Excellence Awards 2018"}
{"url": "https://www.standartnews.com/svyat/signal-za-bomba-v-sgradata-na-cnn-380133.html", "text": "Районът около сградата бързо бе отцепен, като бе затворено движението, както за пешеходци, така и за автомобили.  \"В името на сигурността сградата на \"Кълъмбъс съркъл\" №25 беше евакуирана. Полицията извърши оглед и не откри нищо обезпокоително. Сградата отново е отворена за служителите. Премахнати са и ограниченията за движение на пешеходци и автомобили“, заявиха правоохранителните органи.   ", "date": "2018.12.07", "title": "Сигнал за бомба в сградата на CNN"}
{"url": "https://www.standartnews.com/regionalni/blagotvoritelna-kampaniya-podari-na-nepoznat-startirakha-v-troyan-380169.html", "text": "Община Троян обяви благотворителната инициатива \"Подари на непознат\". Кампанията се провежда за трета поредна година и има за цел да подпомогне нуждаещи се хора на територията на общината с предмети и/или храни, съобщават от общинската администрация. \r\nВсеки гражданин може да остави опакован подарък с картичка с описание на съдържанието на пакета в Община Троян, където ще има и списък с информация за хората, които могат да бъдат зарадвани по време на инициативата. Подаръците може да се връчат лично или ще бъдат предадени от служителите на Общината. Те ще се събират до 27 декември. \r\nКампания бе обявена по време на запалване на коледните светлини на града от кмета на Троян Донка Михайлова. ", "date": "2018.12.07", "title": "Благотворителна кампания \"Подари на непознат\" стартираха в Троян"}
{"url": "https://www.standartnews.com/regionalni/s-detski-kartichki-shche-chestiti-koleda-i-ng-obshchina-dobrich-380158.html", "text": "И тази година община Добрич организира детски конкурс за най-красива коледна картичка. Най – оригиналните картички ще бъдат отпечатани и изпратени като коледно пожелание до партньори на общината и дипломатически мисии.  \r\n  Тази вечер ще грейнат светлините на Коледната елха на централния площад „Свобода\" в града. Те ще бъдат запалени от кмета на Добрич Йордан Йорданов   Вече трета година символът на Коледа е живо дръвче,  високо 12 метра. То ще блесне с над 4000 хиляди разноцветни лампички, украшения и сребърни гирлянди. Дядо Коледа ще пристигне на площада за детското тържество, за да отвори сърцата на малки и големи за предстоящите светли празници. Целият месец декември е изпълнен с много коледни концерти, изложби и събития, които  ще допринесат за празничната атмосфера, съобщават от общината.  \r\n ", "date": "2018.12.07", "title": "С детски картички ще честити Коледа и НГ община Добрич"}
{"url": "https://www.standartnews.com/svyat/pogrebakha-dzhordzh-bush-starshi-v-teksas-380141.html", "text": "41-вият президент на САЩ Джордж Буш-старши беше погребан край президентската библиотека в град Колидж Стейшън, щата Тексас.  Церемонията протече в семеен кръг. Хиляди американци се бяха събрали по пътя на влака, който превози тленните останки на Буш от Хюстън. Управлението на Джордж Хърбърт Буш от 1989 до 1993 г. ще бъде запомнено с края на Студената война и краха на комунистическата система.", "date": "2018.12.07", "title": "Погребаха Джордж Буш-старши в Тексас"}
{"url": "https://www.standartnews.com/biznes/ministerska-prognoza-5-poveche-turisti-tazi-zima-380188.html", "text": "Министърът на туризма Николина Ангелкова каза по време на парламентарния контрол, че по отношение на предстоящия зимен сезон, запазвайки устойчиви нива на ръст в сектора, се очаква успешен сезон, през който да има над пет на сто ръст на туристическите посещения. С подчертан интерес към страната ни са гражданите от Великобритания, очакват се туристи и от Турция, Гърция и други страни от Балканите, Русия, Израел, Германия. От значение за зимния сезон са и посещенията на българи. Министърът напомни, че миналият зимен сезон по брой посещения на чуждестранни туристи е бил най-успешен от влизането на страната в ЕС, като за декември 2017 г.-март 2018 г. те са били 1,6 млн., или 12 на сто повече спрямо предходния зимен сезон. По данни на Летище \"София\" за зимния сезон 8120 са планираните полети, докато през миналия сезон те са били 8019. Общият седалков капацитет на полетите за предстоящия зимен сезон е близо 1,3 млн. за Летище \"София\", а за предишния зимен сезон е бил 1,250 млн. Най-много са планираните полети от Великобритания - 1345. В \"крилата\" на летния сезон също се отчитат добри резултати. През май тази година общо чуждестранните туристически посещение в България са били близо 715 000, което спрямо съответния период е ръст от 15,8 на сто. Общият брой туристически посещения за май и септември е бил близо 1,7 млн. чуждестранни туристи, или 9,6 на сто повече, а приходите от международен туризъм общо за двата месеца са били 680 млн. евро, което е със 7,3 на сто повече спрямо сравнявания период на предходната година. В отговор на друг депутатски въпрос министърът изтъкна, че и през 2019 г. ще продължи изпълнението на интегрирани комуникационни кампании на 16 целеви перспективни пазара, ще бъдат надградени подобни кампании в други държави - в страните от Вишеградската четворка, в съседни на България държави, както и в Израел, Франция, САЩ и Китай.", "date": "2018.12.07", "title": "Министерска прогноза: 5% повече туристи тази зима"}
{"url": "https://www.standartnews.com/regionalni/podaryavat-na-velikotrnovtsi-kontsert-suingirashchata-koleda-380170.html", "text": "\r\n   Община Велико Търново ще направи изискан подарък на своите съграждани за предстоящите коледни и новогодишни празници. Великотърновци и госитите на града ще могат да се насадят на най-новият музикален проект джаз-легендата Васил Петров - „Суингиращата Коледа\". Ще му партнира градския Биг бенд“ на Велико Търново.   Васил Петров и великотърновските дджазмени с ръководител маестро Владимир Бошнаков ще припомнят на публиката  някои от най-красивите коледни песни и музикални. В концерта ще участва и гост-солистката оперната дива Русалина Мочукова. \r\n Музикалното събитие ще бъде на 13 декември вечерта в залата на музикално-драматичния театър „Константин Кисимов“. Входът е свободен, но за оптималната организация са издадени покани, които всеки желаещ могат да вземе от касата на театъра. \r\n ", "date": "2018.12.07", "title": "Подаряват на великотърновци   концерт \"Суингиращата Коледа“"}
{"url": "https://www.standartnews.com/regionalni/otkrikha-pametnik-na-voennite-korespondenti-v-pazardzhik-380181.html", "text": "Днес в една от алеите на Градската градина в Пазарджик бе открит паметник на военните кореспонденти. Монументът е изработен от скулптура Леон Бабачев и изграден от „Еко Хидро“ и дарители. Кметът Тодор Попов, зам. областният управител Петър Белчев и журналистът Димитър Дамянов, който е председател на инициативния комитет, откриха паметника. \r\n„Добра идея и жест на признателност към хората, които са отразявали тези събития с риск за живота си. Благодарение на тях събитията стават исторически факти. Благодаря на Леон Бабачев за изпълнението, защото това е единственият ни паметник, който и от двете страни има едно и също лице. Трябва да умеем да бъдем признателни и в същото време горди от това, което сме.“ – каза кметът при откриването на паметника. \r\nДесетки граждани дойдоха в Градската градина, за да станат свидетели на тържествения момент.  Паметникът е създаден по инициатива на Обществен комитет, в който влизат журналисти, писатели, военни, общественици. Финансиран е по Националния план за отбелязване на 100 години от Първата световна война и участието на България в нея.", "date": "2018.12.07", "title": "Откриха паметник на военните кореспонденти в Пазарджик"}
{"url": "https://www.standartnews.com/regionalni/burgas-shche-stroi-zalavachki-i-uchilishcha-380160.html", "text": "Строителство на нови детски градини и изграждането на спортни площадки в училищата в Бургас ще продължи и през следващата година, съобщи днес за Радио Бургас кметът на общината Димитър Николов. \r\n В зависимост от бюджета за 2019 година в крайморския град щели да бъдат изградени 1 или 2 нови детски градини. \"Мислим и за варианти с помощта на държавата допълнително да изградим сграден фонд на училищата, за да осигурим едносменен режим на обучение на децата\", добави Николов. В момента 7 – 8 училища в града учели на две смени, а това създавало неудобства, особено при първата смяна, а й при организирането на извънкласните дейности на учуниците \r\n \"Образованието е ключът към успеха и трябва да бъдат създадени условия бургазлии да учат и да останат да живеят и да се реализират в родния си град\", каза още бургаският кмет Димитър Николов. \r\n ", "date": "2018.12.07", "title": "Бургас ще строи забавачки и училища"}
{"url": "https://www.standartnews.com/regionalni/desetki-potrosheni-ot-poleditsata-v-ruse-380201.html", "text": "Общо 94 души са преминали през спешното отделение на университетската многопрофилна болница „Канев“ в Русе заради заледените улици в последните дни. Пострадалите са със счупвания на крака, ръце и таз, натъртвания по тялото и травми на главата.  След спешната медицинска помощ, 20 от потрошението са приети за лечение в Клиниката по ортопедия и травматология. уточняват от здравното заведение \r\n От  русенската болница твърдят още, че имало ръст и на случаите на инфаркти и инсулти в крайдунавския град. Студът причинява свиване на мускулатурата и стесняване на кръвоносните съдове,поясняват медици. Студеното време било рисково както за хората със слабо сърце, така и за тези, които вече са прекаранили съречно-съдови заболявания. \r\n ", "date": "2018.12.07", "title": "Десетки потрошени от поледицата в Русе"}
{"url": "https://www.standartnews.com/regionalni/zapochva-izgrazhdaneto-na-kulturen-tsentr-za-talanti-v-stara-zagora-380214.html", "text": " Започват строително-монтажните работи на дарената миналата година сграда в центъра на Стара Загора, която ще се превърне в културен дом за талантливи деца в.Това съобщиха днес от общината. съществуваща сграда в цeнтъpa нa гpaдa. Имотът, c дaнъчнa oцeнĸa нaд 1 млн. лeвa бе дарен на старозагорци от Mapия Жeĸoвa,наследница на богата старозагорска фамилия. Центърът щe нocи имeтo нa нейния пoĸoен брат пpoф. Πeтъp Жeĸoв - видeн oбщecтвeниĸ, ĸoмпoзитop, пиcaтeл и yчeн-гeнeтиĸ, нocитeл нa звaниeтo „Πoчeтeн гpaждaнин нa Cтapa Зaгopa\". \r\n След основния ремонт и реконструкциятата, които ще струват над 900 хил. лв, културният център ще разполага с камерна зала за 48 места, зала за експозиции и музикален магазин. Обектът трябва да готов до 6 месеца.Такава бе волята на благодетелката - ремонтът на сградата да започне до 1 г. след дарението. \r\nПроектът предвиждал възстановяване на зазиданите врати и прозорци по южната фасада и възстановяване на английските дворове към тях.Ще бъдат реставрирани и съществуващите от 1939 г. архитектурни елементи - конзоли и главен корниз при стрехата на сградата.  \r\nЗа осигуряване на достъп за трудно подвижни лица ще бъде монтиран асансьор, разположен в двора. На втория и третия етаж ще бъдат разположени кабинети по музика, актьорско майсторство и рисуване. Сградата ще бъде противопожарно обезопасена и топлоизолирана. \r\n Ще бъде изградена нова ограда със стоманобетонови колони и метални пана между тях, на които децата ще могат да експонират свои художествени творби. \r\n Фото - Община Стара Загора  \r\n ", "date": "2018.12.07", "title": "Започва изграждането на  културен център за таланти в Стара Загора"}
{"url": "https://www.standartnews.com/regionalni/otpuskat-180-000-leva-za-novi-asansori-v-sv-anna-380203.html", "text": "Правителството е осигурило 180 000 лева за закупуване на два нови асансьора за терапевтичния блок в многопрофилната болница за активно лечение \"Св.Анна\" във Варна. Както е известно, преди няколко дни единият от астарелите асансьори пропадна с осем души в кабината. Четирима от тях пострадаха леко,а една жена остана в болницата за лечение с травми на двата крака. Информацията беше за Радио Варна е потвърдил самият премиер Бойко Борисов. От здравното заведение вече са пуснали оферти към фирми-доставчици в кратки срокове двата асансьора щели да бъдат подменени. \r\nМеждувременно районният прокурор на Варна Красимир Конов е съобщил, че е насрочена съдебно-техническа експертиза,​ която да установи каква е причината за падането на асансьора. Според ръководстмото на болницата той е бил сертифициран от регионалния отдел на агенцията за метрологичен надзор през май тази година. \r\n ", "date": "2018.12.07", "title": "180 000 лева  за нови асансьори в Св. Анна"}
