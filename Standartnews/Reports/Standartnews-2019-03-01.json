{"url": "https://standartnews.com/sport/tsska-sofiya-vze-portugalets-pod-naem-386218.html", "text": "ЦСКА-София се подсили с още едно ново попълнение. Нуно Мигел До Адро Томаш стана част от столичани, обяви официалният сайт на тима. Той е състезател на Беленензеш, а двете ръководства се разбраха футболистът да играе под наем на \"Армията\" до края на шампионата. \r\nНуно Томаш е на 23 години и е поливалентен защитник, който може да действа като централен бранител, а също и на левия фланг на ариергарда. През миналия сезон записва 27 мача и отбелязва 3 гола в елита на Португалия. Очаква се днес Томаш да акостира в София и утре да се присъедини към подготовката на червените, като ще се направи всичко възможно играчът да бъде на линия още за мача със Септември в събота.", "date": "2019.02.28", "title": "ЦСКА-София взе португалец под наем"}
{"url": "https://www.standartnews.com/sport/tsska-sofiya-vze-portugalets-pod-naem-386218.html", "text": "ЦСКА-София се подсили с още едно ново попълнение. Нуно Мигел До Адро Томаш стана част от столичани, обяви официалният сайт на тима. Той е състезател на Беленензеш, а двете ръководства се разбраха футболистът да играе под наем на \"Армията\" до края на шампионата. \r\nНуно Томаш е на 23 години и е поливалентен защитник, който може да действа като централен бранител, а също и на левия фланг на ариергарда. През миналия сезон записва 27 мача и отбелязва 3 гола в елита на Португалия. Очаква се днес Томаш да акостира в София и утре да се присъедини към подготовката на червените, като ще се направи всичко възможно играчът да бъде на линия още за мача със Септември в събота.", "date": "2019.02.28", "title": "ЦСКА-София взе португалец под наем"}
{"url": "https://standartnews.com/svyat/azerbaydzhan-prizovava-spravedlivost-za-khodzhali-386217.html", "text": "27-та годишнина от геноцида в азербайджанския град Ходжали, окупиран от Армения, бе отбелязана с възпоменателно събрание в Централния военен клуб в София. Официални лица, депутати, общественици и приятели на Азербайджан дойдоха, за да почетат паметта на невинните цивилни жертви на най-голямото клане, извършено в хода на арменско-азербайджанския конфликт. Възпоменанието премина под мотото „Справедливост за Ходжали“. Посланикът на Азербайджан Наргиз Гурбанова припомни как в нощта на 25 срещу 26 февруари 1992 г. красивият азербайджански град с единственото летище в региона Нагорни Карабах в Азербайджан, беше коварно нападнат. 613 негови жители, от които 106 жени, 63 деца и 70 възрастни, бяха беспощадно убити, а 487 са ранени. 1275 бяха взети за заложници, а съдбата на 150 души все още е неизвестна. 8 семейства бяха напълно унищожени; 130 деца загубиха по един от родителите си, а 25 деца двамата останаха без родители. 56 души от загиналите бяха убити с особена жестокост. Невинните хора бяха жестоко убити от арменските въоръжени сили с подкрепата на 366-ия моторизиран пехотен полк на бившия Съветски съюз, състоящ се предимно от арменци, само защото са азербайджанци, каза посланик Гурбанова. Тя посочи, че клането в Ходжали е напомняне за фундаменталното значение на защитата на цивилни граждани във въоръжен конфликт. Гарантирането на защитата на цивилни граждани изисква спазване на международното хуманитарно право и правата на човека и сериозни усилия за предотвратяване и реагиране на нарушения на международното хуманитарно право и правата на човека в ситуации на конфликт. Не може да има дългосрочен и устойчив мир без справедливост и уважение към човешкото достойнство, правата и свободите, заяви посланик Гурбанова. Трагичните събития в Ходжали са акт на геноцид, а престъпниците, които са го извършили, трябва да бъдат изправени пред съда, призова посланик Гурбанова. Международната кампания \"Справедливост за Ходжалъ\" стартира на 8 май 2008 г. по инициатива на заместник-председателя на Фондация “Гейдар Алиев” Лейла Алиева и увеличи осведомеността на хората по света за масовото убийство в Ходжали като грубо нарушение на международното хуманитарно право и международното право в областта на правата на човека. През годините 16 държави и 22 щата на САЩ признаха и осъдиха клането в Ходжали. Пристигнала специално за възпоменателното събранието в София трупа на Азербайджанския държавен пантомимен театър представи пиеса за трагедията и геноцида в Ходжали, която съживи спомените за невероятните страдания, изпитани от невинните цивилни жертви през онази студена зимна нощ през 1992 г. Ние не търсим отмъщение, а призоваваме за справедливот за Ходжали, заяви посланик Наргиз Гурбанова. На 26 февруари в Баку се състоя всенародно шествие за отбелязване на 27-та годишнина от геноцида в Ходжали, който е едно от най-кървавите престъпления срещу човечеството в съвременната история. В шествието участваха президентът на Азербайджан Илхам Алиев, първата дама Мехрибан Алиева и членове на семейството на президента. Целта на проявата, в която се включиха десетки хиляди хора, бе да се привлече вниманието на световната общност към чудовищното престъпление, извършено от арменските фашисти, посочва АЗЕРТАДЖ. Участниците в шествието носеха лозунги „Справедливост за Ходжали“, „Светът трябва да признае Ходжалинския геноцид“, „Ходжалинският геноцид е престъпление срещу човечеството“, „Престъпниците не трябва да останат ненаказани““ . Положени бяха венци и цветя на паметника на жертвите в Баку, където бе строен почетен караул.  ", "date": "2019.02.28", "title": "Азербайджан призовава: „Справедливост за Ходжали“"}
{"url": "https://standartnews.com/svyat/zapoved-s-podpisa-na-stalin-na-trg-386216.html", "text": "Заповед с подписа на Сталин на търг Заповед на съветския вожд Йосиф Сталин за преименуването на воинските части, сражаващи се за Севастопол по време на Втората световна война, ще бъде изложена на търг от аукционната къща Aguttes във Франция. Както съобщава друга аукционна къща Drouot, където ще се проведе наддаването, очакваната й стойност е 7-8 хил. евро. „Частите, отличили се в битката с немските нашественици за освобождаването на крепостта и най-важната морска база на Черно море – град СЕВАСТОПОЛ, вече ще се наричат „СЕВАСТОПОЛСКИ“, се казва в документа. Сред преименуваните подразделения са пет зенитни артилерийски полка и една зенитна рота. Напечатаната на машина заповед е с номер 0162 и дата 6 юни 1944 г. Подписана е със син молив, а върху долната й част се разпознава подписът на Сталин. Търгът ще се проведе на 4 април.", "date": "2019.02.28", "title": "Заповед с подписа на Сталин на търг"}
{"url": "https://standartnews.com/svyat/ima-li-khimiya-mezhdu-trmp-i-kim-386211.html", "text": "Днес сутринта изглеждаше, че само големите обективи карат Тръмп и Ким да сдържат радостта си от новата среща. Сигурно затова и веднага се усамотиха на нова - тет-а-тет, за да дадат воля на чувствата си. \r\nКакто всички успяха да забележат, той му е определено много симпатичен, този Ким. С него Тръмп се чувства доста по-комфортно в сравнение с много други, с които му се налага да се вижда, особено вкъщи. Например, с бившия му. Адвокат, де. Когото конгресът, както става ясно, би дал мило и драго с часове да го слуша как нарича Тръмп лъжец, мошеник и аморален тип. А Ким изобщо не го интересува какво е правил Тръмп с онази порнозвезда. За него е важно това да не се случи със Северна Корея. Любов и взаимно съгласие. Това излъчваха двамата, докато се сипеха комплиментите. Като за начало, те показаха, че могат да се отворят помежду си. И в крайна сметка, това се оказа единствената им договорка. Нищо по-съществено не произтече от втората им среща. И въпреки че химия между тях имаше, нямаше физика, която се учи в девети класс. За термоядрени реакции. Те не направиха реакция, нито денуклеаризация, нито даже декларация, както в Сингапур. И разбраха, че това няма да се случи дори по-бързо, отколкото изискваше протокола. Затова и приключиха два часа по-рано. \"Кой би си помислил такава развръзка?\" - съкрушено питаха наоколо тези, които бяха най-категорични само допреди няколко часа с прогнозата: \"Ще стане. Нали виждате, че вместо за 20 минути, те се уединиха за 40. А след това не могат да се разделят, нали виждате?\". \r\nА чудно защо и припомняха възторжените думи на Тръмп. \"Ако бяхте чули нашия диалог, вие бихте заплатили за него. Защото беше добър.\" \r\nДруг е въпросът защо да плащаш за нещо, което вече си чул. Но колко добър е бил, виж, за това, вече си струва да узнаем. Но за съжаление, вместо любопитни подробности, узнахме само любезности. И то едностранни. От епитетите на Тръмп можеше спокойно някой да издаде брошура. И никой нямаше да се учуди. Без изненада щеше да се приеме и ако американският президент бе предложил на Ким да се номинират за Нобел. \"Великият ръководител!\" Така още никой не бе наричал Ким извън страната му. Комплиментът даже предизвика усмивка у корейски лидер. Такава, загадъчна, може би както едно време -  преди взривовете. Може би пък в Ханой да е изпитал подобни емоции... В края и Тръмп показа емоциите си. Изглеждаше изключително разочарован от изхода. Искаше да го направи. И то с комплименти. Но за съжаление корейците поискаха отмяна на санкциите. Ето защо, когато завършиха всички учтивости в речника на Тръмп, вече нямаше какво да се говори. Ким дойде шумно, но си тръгна тихо. И все пак, всички запомниха думите му от сутринта: Ако нямах желание да направя денуклеаризация, нямаше да ме има тук.\" Когато говореше Тръмп на пресконференцията обаче Ким вече го нямаше.  ", "date": "2019.02.28", "title": "Има ли химия между Тръмп и Ким"}
{"url": "https://www.standartnews.com/sport/arsenal-nakhapa-chereshkite-video-386133.html", "text": "Отборът на Арсенал продължи да стои стабилно на 4-ото място във Висшата лига. Момчетата на Унай Емери разбиха Борнемут с 5:1 у дома в среща от 28-ия кръг на Висшата лига. След тази победа Арсенал остава 4-ти с 56 точки, на 1 пред петия Манчестър Юнайтед (55 т.). За \"топчиите\" головете вкараха цели петима различни играчи - Месут Йозил (4'), Хенрик Мхитарян (27'), Лоран Кошчелни (47)', Пиер-Емерик Обамеянг (59'), Александър Лаказет (78'). Единственото попадение за \"черешките\" реализира Лис Мосе, което бе гол номер 1000 във вратата на Арсенал в историята на Висшата лига.", "date": "2019.02.28", "title": "Арсенал нахапа \"черешките\" (ВИДЕО)"}
{"url": "https://standartnews.com/svyat/trmp-i-kim-priklyuchikha-bez-sporazumenie-obnovena-386149.html", "text": "Срещата на американския президент Доналд Тръмп и серенокорейския лидер Ким Чен-ун изненадващо завърши по-рано от предвиденото и кортежите на двамата незабавно напуснаха хотел Метропол, съобщава РИА новости. По-рано прессекретарят на Тръмп Сара Сандърс съобщи, че има изменения в графика на срещата, но не уточни каква е причината. Тя заяви, че споразумение в хода на днешните преговори едва ли ще има, но двамата лидери очакват нова среща на върха. Междувременно коментар направи пред РИА първият заместник-председател на Съвета на федерацията на Русия (горната камара на руския парламент) Владимир Джабаров, според когото по-нататъшният успех на преговорите му САЩ и КНДР зависи от това дали към срещата ще бъдат привлечени други участници като Русия и Китай. Целият севернокорейски въпрос е свързан с няколко страни освен САЩ и КНДР, и това са Южна Корея, Япония, Русия и Китай. Ако двамата лидери действително искат мащабно и дългосрочно разрешаване на кризата, то необходимо е да бъдат привлечени в преговорите и другите участници - тогава и преговорите ще бъдат по-леки и гаранциите за споразумението ще бъдат повече, коментира Джабаров.", "date": "2019.02.28", "title": "Обрат на преговорите Тръмп-Ким (ОБНОВЕНА)"}
{"url": "https://www.standartnews.com/sport/kanibala-prevze-madrid-video-386132.html", "text": "Барселона постигна класическа победа с 3:0 при визитата на Реал Мадрид на „Сантиаго Бернабеу“ в полуфиналния мач реванш за Купата на Краля. Така каталунците се класираха за финала на турнира, след като първата среща на „Камп Ноу“ завърши 1:1. В герой за Барселона насред испанската столица се превърна Луис Суарес, който вкара два гола през второто полувреме. Между тях второто попадение също бе с участието на Канибала, но тогава той принуди Варан да си вкара автогол. Много силно за „блаугранас“ се представи Усман Дембеле, който бе с основен принос за първите две попадения. Марк-Андре тер Стеген също допринесе със страхотните спасявания, които направи.", "date": "2019.02.28", "title": "Канибала превзе Мадрид (ВИДЕО)"}
{"url": "https://standartnews.com/kultura/matyu-makkonkhi-poluchi-medal-386186.html", "text": "Матю Макконъхи бе награден с „Medal of Arts Award“. Златото се връчва за принос към изкуствата и актьора е един от няколкото тексасци, които го получават. Матю бе придружен на церемонията от семейството си. Останалите наградени са дизайнерът Брандън Максуел, писателят Стивън Хариган, певицата Дженифър Холидай, певецът Боз Скагс, фотографът Марк Селиджър и други. Макконъхи проби в Холивуд с ролята си в „Объркани и непокорни“ през 1993 година. Участвал е в някоко успешни романтични комедии като „Сватбеният агент“ през 2001-а и „Как да разкараш гаджето за 10 дни“ през 2003-а. Той спечели „Оскар“ за участието си в „Клубът на купувачите от Далас“ през 2014-а.", "date": "2019.02.28", "title": "Матю Макконъхи получи медал"}
{"url": "https://standartnews.com/svyat/vtori-den-na-sreshchata-na-trmp-i-kim-v-khanoy-386142.html", "text": "Американският президент Доналд Тръмп и севернокорейският лидер Ким Чен-ун подновиха днес преговорите си във втория ден от срещата на върха във Виетнам. И двете страни изразиха надежда за подобряване на отношенията и за напредък и по ключовия въпрос за ядреното разоръжаване, съобщи Ройтерс. Тръмп и Ким се срещнаха вчера във виетнамската столица Ханой за първи кратък кръг от преговори, последван от вечеря. И двамата изглеждаха в приповдигнато настроение, а Тръмп каза, че е доволен от хода на преговорите, въпреки критиките че не напредват достатъчно бързо. \"Още от началото казвам, че за мен скоростта не е важна\", каза Тръмп пред репортери в хотел \"Метропол\" преди срещата с Ким на четири очи. \"Просто искаме да сключим добра сделка\", добави той. На въпрос на репортер дали е уверен, че ще има сделка, Ким отговори: \"Твърде рано е да се каже, но не бих казал, че съм песимист. Имам чувството, че ще постигнем добри резултати\". Ройтерс отбеляза, че днес Ким може би за пръв път е отговорил на въпрос на чуждестранен журналист. \"Ще дам всичко от себе си днес да постигнем големи резултати, които в крайна сметка да са позитивни\", каза Ким, цитиран от АФП. Междувременно стана ясно, че САЩ и Северна Корея са се споразумели досега по най-малко три точки на съвместен документ, който Доналд Тръмп и Ким Чен-ун ще подпишат в края на срещата. Документът ще бъде наречен Ханойска декларация. В него ще бъде определено понятието \"денуклеаризация\", ще бъдат обозначени по-нататъшните стъпки на двете страни за постигането й, а също така ще бъдат посочени задачи и въпроси, които ще бъдат обсъдени по-нататък. Севернокорейският лидер Ким Чен-ун заяви, че не би участвал във втора среща на върха с президента на САЩ Доналд Тръмп, ако не е склонен да изпълни обещанието си за денуклеаризация, предаде АП. Попитан от американски репортер днес в Ханой дали иска денуклеаризация, Ким отговори: \"Ако не съм склонен, сега нямаше да съм тук\". Въпреки че не става дума за мисия с ранг посолство, това би било крачка към нормализиране на отношенията между Пхенян и Вашингтон. Тръмп каза, че откриване на американско дипломатическо представителство в Северна Корея е \"добра идея\", а Ким заяви, че би \"приветствал такава стъпка\". Ким беше попитан и дали лидерите са говорили за човешки права, но Тръмп отговори вместо него: \"Обсъждаме всичко\". Те направиха тези коментари на срещата в разширен състав, в която участват държавният секретар Майк Помпейо и съветникът по националната сигурност Джон Болтън.", "date": "2019.02.28", "title": "Втори ден на срещата на Тръмп и Ким в Ханой"}
{"url": "https://standartnews.com/svyat/zashcho-trmp-i-kim-ne-se-razbrakha-obzor-386207.html", "text": "Обрат в преговорите между Доналд Тръмп и Ким Чен Ун. Срещата на американския президент и серенокорейския лидер изненадващо завърши два часа по-рано от предвиденото и по без очакваното споразумение. Кортежите на двамата незабавно напуснаха хотел Метропол. \r\nИ Тръмп, и Ким се отказаха от специалитетите с гъши дроб и ябълково желе и предпочетоха да не обядват. По-рано днес прессекретарят на Тръмп Сара Сандърс съобщи, че има изменения в графика на срещата, но не уточни каква е причината. Тя заяви, че споразумение в хода на днешните преговори едва ли ще има, но двамата лидери очакват нова среща на върха. Северна Корея поиска прекалено много, заяви по-късно пред журналисти Доналд Тръмп, цитиран от АП. По-добре без сделка, отколкото лоша сделка, допълни Тръмп и обясни, че е имал готовност да подпише, документите са били готови. Но в замяна на закриването на севернокорейския ядрен комплекс в Йонбьон КНДР е настояла за отмяната на всички наложени й международни санкции, което е неприемливо за САЩ. Тръмп и държавният секретар Майк Помпео бяха категорични пред журналистите, че САЩ няма да сключат подобна сделка, докато Северна Корея не се откаже и от тайните си ядрени съоръжения извън Йонбьон, както и от балистичната си и ядрена програма. Тръмп заяви, че Ким е поел ангажимент и в бъдеще да продължи да не извършва ядрени и ракетни опити. Американският президент каза, че срещата с Ким е завършила в приятелски тон, но отбеляза, че по време на преговорите си с Ким не е поемал ангажимент за следваща среща. Според Тръмп не са необходими допълнителни санкции срещу Северна Корея. Тръмп каза, че откриване на американско дипломатическо представителство в Северна Корея е \"добра идея\", а Ким заяви, че би \"приветствал такава стъпка\". Двамата лидери направиха коментари на срещата в разширен състав, в която участваха държавният секретар Майкъл Помпео и съветникът по националната сигурност Джон Болтън. Ким беше попитан и дали лидерите са говорили за човешки права, но Тръмп отговори вместо него: \"Обсъждаме всичко\". Не бива \"да говорим за налагането на още санкции. В Северна Корея има много забележителни хора, които също трябва да живеят\", посочи американският лидер. \r\nПомпео пък заяви, че му се е искало на срещата в Ханой двете страни да стигнат по-далеч в преговорите. Според американския държавен секретар Ким Чен Ун не е бил готов за това. \r\nСара Сандърс пък посочи, че въпреки липсата на постигнато споразумение, разговорът на Тръмп с Ким е бил продуктивен, а преговорите на САЩ с КНДР ще продължат. \"Не бързам с постигането на сделка, по силата на която Северна Корея да се откаже от ядрения си арсенал. Скоростта не е толкова важна за мен\", посочи американският държавен глава. \r\nКим Чен Ун заяви, че е нямало да пристигне в Ханой, ако не е бил готов да извърши денуклеаризацията на КНДР, но не уточни какви конкретни мерки ще предприеме за това. \r\nПрезидентът на САЩ за пореден път описа пред Ким Чен Ун забележителното икономическо развитие, което очаква Северна Корея, в случай че се откаже от ядрения си арсенал. \"Сигурен съм, че в дългосрочен план ни чака фантастичен успех със Северна Корея. Тя ще се превърне в икономическа сила\", заяви Тръмп. След пристигането си в Ханой американският президент непрекъснато даваше за пример комунистически Виетнам, който възприе пазарната икономиката и загърби конфронтацията със Съединените щати. \"Малко други места по света се развиват толкова добре като Виетнам. Със Северна Корея ще се случи същото, ако реши да извърши денуклеаризация\", написа Тръмп в страницата си в Туитър. Междувременно, минути след като стана ясно, че срещата е завършила без споразумение, коментар пред РИА направи първият заместник-председател на Съвета на федерацията на Русия (горната камара на руския парламент) Владимир Джабаров, според когото по-нататъшният успех на преговорите между САЩ и КНДР зависи от това дали към срещата ще бъдат привлечени други участници като Русия и Китай. Целият севернокорейски въпрос е свързан с няколко страни освен САЩ и КНДР, и това са Южна Корея, Япония, Русия и Китай. Ако двамата лидери действително искат мащабно и дългосрочно разрешаване на кризата, то необходимо е да бъдат привлечени в преговорите и другите участници - тогава и преговорите ще бъдат по-леки и гаранциите за споразумението ще бъдат повече, коментира Джабаров.", "date": "2019.02.28", "title": "Защо Тръмп и Ким не се разбраха (ОБЗОР)"}
{"url": "https://standartnews.com/svyat/pekin-zove-komunistite-da-ne-vyarvat-v-prizratsi-i-dukhove-386179.html", "text": "Управляващата в Китай комунистическа партия предупреди днес своите членове да се придържат към марксизма и ленинизма и да не вярват в \"призраци и духове\". Това е поредният опит на партията да изкорени нерядко срещаните суеверия и предразсъдъци, предаде Ройтерс. Китай официално гарантира свобода на вероизповеданията за основните религии като християнството, будизма и исляма, но от партийните членове се изисква да бъдат атеисти и им се забранява да участват в практики, основани на суеверия, като например да ходят при гадатели. През последните години имаше редица скандали, свързани с обвинения срещу висши партийни членове, обвинени в подобни действия, посочва Ройтерс. Официалната китайска агенция Синхуа публикува пространна директива кои са най-добрите начини да се укрепва обществената и ръководната роля на партията. В документа се подчертава, че марксизмът е ръководното учение както за нея, така и за цял Китай. \"Трябва решително да се борим срещу неверието в Маркс и Ленин и срещу вярата в призраци и духове, срещу недоверието към истината и вярата в парите\", се казва в документа и се призовава да се води \"решителна борба срещу погрешните схващания, които изопачават, представят в невярна светлина или отричат марксизма\". Китайците, особено лидерите на страната, имат дълга традиция да вярват на гадателство и предсказания, особено на основата на астрология, търсейки отговори на сложни въпроси, особено във времена на съмнения, нищета и хаос, отбелязва Ройтерс. Тази практика стана все по-опасна на фона на предприетата от сегашния лидер Си Цзинпин кампания срещу дълбоко вкоренената корупция, при която десетки висши служители бяха вкарани в затвора. Основателят на съвременен Китай - Мао Цзедун, забрани гадателството и суеверията в пуритански комунистически Китай след революцията от 1949 г., но окултните практики бележат ренесанс, след като официално атеистичната страна пое по пътя на икономически реформи и започна да се отваря към света в края на 70-те годин", "date": "2019.02.28", "title": "Пекин зове комунистите да не вярват в призраци и духове"}
{"url": "https://www.standartnews.com/sport/livrpul-bez-greshka-sreshchu-uotford-video-386134.html", "text": "Отборът на Ливърпул постигна чудесна победа над Уотфорд с 5:0 в мач от 28-ия кръг на Англия. Футболистите на Юрген Клоп реагираха впечатляващо след нулевото равенство с Манчестър Юнайтед и нанесе тежки щети по защитата на „стършелите”. Садио Мане даде тон за пищния успех на „червените” в деветата минута, а в 20-тата удвои актива на своите. След 66 минути игра и Дивок Ориги не пропусна да се разпише, а нови два гола на Върджил ван Дайк (80’ и 83’) сложиха край на „червената” феерия в сряда вечер на „Анфийлд”. Така Ливърпул задържа върха във Висшата лига, като преднината пред втория Манчестър Сити продължава да е една точка. „Гражданите” взеха успеха в своя мач срещу Уест Хем с 1:0. Уотфорд пък се свлече до осмото място, след като головата му разлика стана отрицателна и е осми с 40 точки. Седми е Уулвърхемптън със същия актив.", "date": "2019.02.28", "title": "Ливърпул без грешка срещу Уотфорд (ВИДЕО)"}
{"url": "https://standartnews.com/mneniya/bsp-gubi-ot-boykota-na-parlamenta-ulitsata-ne-iska-revolyutsiya-386204.html", "text": "- Инженерите на скандалите нямат интерес от това да се насочва вниманието към важните неща в политиката на държавата. Едни имат интерес от това да са повече видими чрез скандала, говоря за опозицията. Въпросът е да не се мине мярата. А има много моменти, в които опозицията минава мярата. Други хора,които имат интерес, са свързани с олигарсите, които влязоха в „окото на бурята“ в последните година-две. Те са привидно „спокойни“, но всичко това, което се случва около тях не влияе добре на бизнеса им. Има и интереси отвън да се дисбалансира политическата ситуация в страната. Така че интереси, колкото искате... - Има два сценария. Единият е БСП остава извън парламента. И ако има революционна ситуация, хората да излязат на улицата и да подкрепят идеята на БСП за предсрочни парламентарни избори. Такава картина обаче в момента не се очертава. Вторият сценарий е БСП остава извън парламента и постепенно научаваме, че държавата може да се управлява и без БСП. Тоест доста рисково е поведението на Корнелия Нинова. Тя използва стари тактики. И ГЕРБ, и СДС, и И \"Атака\", са излизали от парламента. И са постигали определени успехи. Но винаги една политическа сила предприема такова действие, когато има терен за това. И следва определено действие, което е свързано с масово недоволство, с масова реакция. И тъй като в момента смятам че такава няма, вариантът БСП да загуби е по-вероятен. В момента парламентът работи без тях. - Не. Единствено ако патриотите направят необмислен, емоционален ход, може да има предсрочни парламентарни избори. Но, аз не смятам че те ще направят рисково действие. - Печеливши щяхме да бъдем всички българи от това че се вдига прагът на преференцията. Защото мошеничествата, които се случваха по времето на ниските преференции щяха да спрат. И щяхме да осъзнаем, че наистина гражданите могат да имат воля, когато харесат някой и  гласуват реално за него, да получат по-качествен резултат. А не да се смеем на случайния подбор с повторяемите цифри, или да се възмущаваме на купените депутатски места. Дебатът с преференциите не се случи. Загубиха и политици, загубиха и граждани от това, че върнахме дебата назад. Победи популизмът. Ние именно по този начин, с ниските преференции сме избрали настоящия парламент. И не сме доволни.  - Засега не виждам нови политически играчи. Това, че ще има нови политически играчи, го говорим от две години. - Само твърдите избиратели на партиите. - Актуалната европейска тема са различните стандарти и  различните скорости за отделните държави членки на ЕС. Това е темата, която може да привлече интереса на българските избиратели. Никакви други теми, свързани с Европа, не ни вълнуват и засягат достатъчно. И не влизат в дома на избирателя. - Може би Европа ще спечели. Ще осъзнае, че има проблем, свързан с липсата на  достатъчен баланс и справедливост, с участието на различните национални държави в нея. И че Европа не успява до момента да управлява тази сложна система от традиционни и стари европейски държави. Ако националистите увеличат своето присъствие в Европейския парламент, то може кризата да се превърне в решение. - Да, ние сме постоянно подложени на такива атаки. Имаме фейк медии и фейкновини. Има специализирани центрове, които работят, за да ги създават. Фактически ние живеем в дезинформирано общество, а не в информирано.  - Ще влязат ГЕРБ,БСП,ДПС. - Не знам, зависи, в какъв формат ще се явят десните. Нека оставим една голяма въпросителна за СДС. - Хората живеят в различни светове. Които почти не се припокриват. Има хора, които са доволни от постижения в управлението и в същото време виждат много грешки, но не виждат никаква алтернатива, и не вярват в никоя от останалите партии. Има хора, свързани с опозиционните партии в парламента и извън него, които възприемат света като „черен, мрачен, невъзможен“ в момента. Според тях в България всичко е лошо. И всички трябва да излязат на революция. Но се вижда, че не им стига енергията. Има и трети хора, които не могат да разберат какво става. На фона на тази картина много трудно се правят избори, много трудно се формулират смислени послания. Защото \"нажежаването\", което създават опозиционните партии е до „червено“. Но въпросът е дали, когато се приближиш до него топли и дава енергия. - Абсолютно е прав. Навсякъде виждаме хора, които са се издигнали по стълбицата „по друг начин“. Когато им се видят биографиите на много голяма част от тях личи, че са свързани с властимащите преди 1989 година.", "date": "2019.02.28", "title": "БСП губи от бойкота на  парламента, улицата не иска революция "}
{"url": "https://standartnews.com/regionalni/detsa-zakichvat-s-martenichki-grazhdani-i-gosti-nav-blagoevgrad-386199.html", "text": "Ученици от Детски парламент-Благоевград ще раздават мартеници на 1 март на различни места в централната градска част. Целта им е да допринесат за празничното настроение на жителите и гостите на града. Част от децата ще бъдат облечени като Пижо и Пенда. \r\nСледобяд учениците от детския парламент ще посетят центъра за настаняване от семеен тип за деца без увреждания, за да зарадват и тамошните питомци с мартенички. Там те ще разкажат на децата легендата за мартеницата и ще ги запознаят със символиката на белия и червения цвят на традиционната мартеница. \r\nТова е поредната инициатива, организирана от Детски парламент, с подкрепата на община Благоевград.  ", "date": "2019.02.28", "title": "Деца закичват с мартенички граждани и гости на Благоевград"}
{"url": "https://standartnews.com/biznes/sony-xperia-10-v-magazinite-na-vivacom-386198.html", "text": "Новият смартфон от супер среден клас на Sony -  Xperia 10 вече е в магазините на  VIVACOM. Цената е 21,98 лв. на месeц или 419,98 лв. в брой в комбинация с план SMART L+ . Моделът привлича с изчистен, модерен дизайн без рамки и с високотехнологични функции, които отличават устройствата на Sony. Защитен е с Corning® Gorilla® Glass 5 за издръжливост и здравина, а красивата метална повърхност допълва елегантната му форма.  разполага с голям 6“ Full HD+ дисплей със съотношение на екрана от 21:9, което позволява едновременна работа в две приложения. Потребителите могат или да задържат иконата на приложението, което искат да използват в отделен паралелен прозорец, на началния екран или да стартират Side sense – нова функция, вече достъпна в супер средния клас, която позволява избор на двете приложения, които да се показват заедно на 21:9 екрана. Така устройството се превръща в полезен помощник в забързаното ежедневие, в което потребителите правят все повече неща едновременно – гледане на видео и чат с приятел например.   Двойната 13MP + 5MP камера с Боке ефект дава възможност за снимане като на кино във формат 21:9. Специален автоматичен режим разпознава 52 различни сценария при заснемане на видео, така че да предложи оптимални настройки за снимане.  Любителите на селфита пък ще разчитат на 8МР предна камера, която може да прави и видео запис във Full HD и е оборудвана с технологията SteadyShot™ за заснемане на видео без размазване, дори когато се прави в движение. Xperia 10 разполага и с усъвършенствани аудио технологии на Sony – High-Resolution Audio с DSEE HX™ и LDAC™, за да могат потребителите да слушат музика в най-чистата и истинска форма, дори ако слушат безжично. Цифровият звуков усилвател на Sony автоматично подобрява компресираните аудио файлове до почти high-resolution качество на звука, като възстановява фините нюанси на оригиналните записи и симулира звука като от концерт на живо.  разчита на мощта на мобилната платформа Qualcomm® Snapdragon™ 630 и работи под Android™ 9.0 Pie. Разполага с 3GB RAM и 64GB вътрешна памет, която може да се увеличи с помощта на microSDXC™ до 512GB. Батерията е с капацитет от 2870 mAh, като моделът осигурява и традиционните за Sony функции за пестене на енергия, ефективно зареждане и удължаване живота на батерията.  Устройството вече се предлага в елегантните цветове черно и тъмно синьо, а скоро ще бъде налично и в розов и сребрист цвят.    ", "date": "2019.02.28", "title": "Sony -  Xperia 10 в магазините на VIVACOM"}
{"url": "https://www.standartnews.com/sport/man-siti-se-izmchi-s-chukovete-video-386135.html", "text": "Манчестър Сити победи с минималното 1:0 Уест Хем в двубой от 28-ия кръг на Премиършип игран на \"Етихад\". \"Гражданите\", доминираха през целия мач, но победния гол падна в 59-ата минута от дузпа, която беше реализирана от Серхио Агуеро. Така Сити продължава гонитбата с Ливърпул, като има 68 точки и изостава с 1 от лидера Ливърпул, който спечели с 5:0 у дома срещу Уотфорд. Уест Хем е на 10-ото място с 36 точки.", "date": "2019.02.28", "title": "Ман Сити се измъчи с \"чуковете\" (ВИДЕО)"}
{"url": "https://standartnews.com/kultura/akvamen-2-idva-prez-2022-386161.html", "text": "От „Warner Bros“ обявиха, че „Аквамен 2“ ще се появи по кината през 2022 година. Работата по продължението вече е започнала и се очаква целият състав да се завърне пред камерите. Дейвид Лесли вече се е захванал да пише сценария и Джеймс Уан и Питър Сафран отново ще продуцират. Първият филм пожъна невероятен успех, като събра 1,140 милиарда в световния боксофис. Това го направи най-касовата лента от кино вселената на DC и един от топ филмите на миналата година. „Аквамен 2“ се очаква да излезе на 22 декември 2022-а.", "date": "2019.02.28", "title": "Аквамен 2 идва през 2022"}
{"url": "https://standartnews.com/sport/sportt-po-tv-za-27-fevruari-386143.html", "text": "18,30 Спорт ТОТО 17,50 Спорт тото 21,15 \"Спорт в обектива\" 22,00 Футбол, Испания, Купа на Краля: Валенсия - Бетис (пряко) 13,00; 15,00; 17,00 и 19,00 Тенис: ATP 500 Дубай, четвъртфинали (пряко) 21,30 Баскетбол, Евролига: Баскония - Жалгирис (пряко) 19,00 Баскетбол, Евролига: Химки - Милано; 22,00 Гран Канария - Панатинайкос (пряко) 19,45 Баскетбол, Евролига: Фенербахче - Анадолу Ефес (пряко) 11,30 Северна комбинация: Световно първенство в Зеефелд, ски скокове (пряко) 13,30 Ски бягане: Световно първенство в Зеефелд, щафета, жени (пряко) 15,45 Северна комбинация: Световно първенство в Зеефелд, ски бягане (пряко) 17,00 Ски скокове: Световно първенство в Зеефелд, малка шанца, квалификация (пряко) 19,30 Колоездене на писта: Световно първенство в Пружков, втори ден (пряко) 13,00 Колоездене: Обиколка на Обединените Арабски Емирства, пети етап (пряко)", "date": "2019.02.28", "title": "Спортът по тв за 28 февруари"}
{"url": "https://standartnews.com/mneniya/zashcho-tribagrenikt-v-kholivud-skara-blgarite-386203.html", "text": "  Продължавам да се чудя защо на спортни състезания появата на българското знаме е уместна /стига да се случи, защото напоследък не се радваме на победители/. И защо, когато българин в чуждестранен филмов екип спечели международна награда и извади скромно знаменце от джоба си, това трябва да бъде смятано за неуместно. Знаменцето, което актьорът Маринов  показа по време на \"Оскарите\", направо  , на които явно това им е основната тема. Има една особена порода обитатели на социалните мрежи, за които всяка демонстрация на национална принадлежност е кич. Или простотия. Ако ядеш суши някъде по света, може да постнеш снимка и това ще се възприеме добре. Ако се снимаш пред Айфеловата кула или до Статуята на свободата - също. Ако се снимаш до американското, знаме, до това на Европейския съюз, които висят на десетки места с нужда и без нужда, нямаш проблем. Ако вземаш \"Оскар\", макар и като част от екипа, и покажеш трибагреник, жална ти майка. Или ще те попитат \"Абе, ти що го вееш това знаме, като си избягал от държавата, или ще те попитат \"Абе ти да не си  /както е модерно да се пише напоследък в социалните мрежи, когато трябва да обидиш някого на тема нисък интелект/. А, гордееш се със страната си? Е, какъв повод за гордост имаш? Тази твоя държава си е за срам. С последната точка впрочем съм съгласна. Срам ме е от държава, която спори за всеки свой национален празник със самата себе си и не може да реши празнува ли го, или не го празнува. И накрая решава да обяви за национален празник точно този, на който е била разделена на две  , защото им е по-комфортно да се чувстват космополити, но не пропускат да сложат киселото зеле навреме. Срам ме е и от държава, която развява флага си само по празници - след два дни ще видим обилно количество знамена и народни носии и по площадите, и в социалните мрежи.  Всъщност знамето ни вече не значи нищо. Ние го обезценихме, развявайки чужди флагове, подлагайки се на чужди държави, продавайки суверенитета си за жълти стотинки. Какъв смисъл има да го веем, след като не правим нито стъпка, за да се превърне страната ни в едно по-добро място? След като оставяме да ни превземе примирението с корупцията, отчуждението, емиграцията на хора, които биха могли да останат тук, ако в определен момент сме направили нещо смислено за страната си, вместо само да веем знамена. Знаме се вее лесно, промени се правят далеч по-трудно. Впрочем, когато не можеш да направиш промени, накарай хората да развеят знамето - помага! Е, поне ще забравят, че не си направил промените. Неслучайно народът е казал \"Да си развява байряка\" и в този израз е вложил не много ласкавото \"Прави каквото си ще и не мисли за последствията\". В момента у нас една камара управляващи си развяват байряка, който за щастие не е национален, а лично техен, и ние не правим нищо по въпроса, но се вторачихме в единственото българско знаме, което се появи на \"Оскарите\". И което все пак показа, че ни има на картата не само като евтина дестинация за алкохолен туризъм.", "date": "2019.02.28", "title": "Защо трибагреникът в  Холивуд скара българите "}
{"url": "https://standartnews.com/sport/levski-vzima-talant-ot-kazakhstan-386165.html", "text": "Един от най-големите таланти на казахстанския футбол може да се озове в Левски в часовете преди затварянето на зимния трансферен прозорец у нас. Според местното издание KazFootball, Йеркебулан Сейдахмет ще подпише днес със \"сините\". Офанзивният футболист е само на 19 години и е известен като Казахстанския Меси. Той има страхотен дрибъл и реализаторски качества за крехката си възраст, като е смятан за най-талантливия футболист, който някога се е раждал в бившата съветска република. Сейдахмет е собственост на руския Уфа, с който българският гранд изигра две контроли тази зима. Самият казах се появи на терена срещу столичния клуб, като това се случи в първата проверка, която беше още под ръководството на Славиша Стоянович.  Иначе българската връзка при Казахстанския Меси е много силна, защото той направи дебют за националния отбор на родината си под ръководството на българския селекционер Станимир Стоилов на 23 март 2018 г., а три дни по-късно се появи на терена и срещу българските национали. Според казахстанските медии, Йеркебулан Сейдахмет е очакван в България днес за медицински прегледи. Ако подпише договор с Левски, това трябва да се случи до края на деня, защото трансферният прозорец у нас затваря в полунощ днес. ", "date": "2019.02.28", "title": "Левски взима талант от Казахстан"}
{"url": "https://standartnews.com/sport/federer-nadigra-verdasko-v-tri-seta-video-386137.html", "text": "Роджър Федерер загуби сет във втория пореден мач на турнира в Дубай, но се класира за четвъртфиналите. 37-годишният швейцарец запази перфектната си статистика срещу Фернандо Вердаско, като го победи в седми пореден мач. Рекордьорът по титли от Големия шлем спечели с 6:3, 3:6, 6:3. Федерер започна отлично, постигна ранен пробив и бързо взе първия сет, като загуби само три точки на свой сервис. Испанецът успя да отговори и да вземе втората част. В последния сет играта бе равностойна до осмия гейм, когато Роджър направи пробив и след това нямаше проблем да стигне до крайния успех. Следващият съперник на Федерер ще е унгарецът Мартон Фучович, който се справи с Ян-Ленард Щруф 6:4, 6:2.", "date": "2019.02.28", "title": "Федерер надигра Вердаско в три сета (ВИДЕО)"}
{"url": "https://standartnews.com/kultura/ed-shiyrn-se-ozheni-386163.html", "text": "Според „The Sun“ Ед Шийрън и дългогодишната му приятелка, хокеистката Чери Сийборн, се венчали с тайна сватба. Твърди се, че двамата са изрекли клетвите си непосредствено преди Коледните празници в английския имот на певеца в Съфолк. Известни личности не били поканени, което означава, че най-добрите дружки на Шийрън – Тейлър Суифт, Рита Ора и Джон Мейър – са пропуснали щастливия момент. Според всекидневника церемонията била толкова интимна, че имало едва 40 души, които били само от семействата и приятели. Анонимен източник сподели: „Беше много тихо и спокойно. Там бяха само по няколко души от двете фамилии, най-близките съученици на Ед и свещеник. Той не искаше церемонията да се раздува, а да бъде събитие само за тях – просто малка зимна сватба“.", "date": "2019.02.28", "title": "Ед Шийрън се ожени?"}
{"url": "https://www.standartnews.com/sport/chelsi-vze-derbito-s-totnm-s-edin-udar-video-386136.html", "text": "Челси успя да превъзмогне по най-добрия начин загубения финал за Купата на Лигата, като съживи с пълна сила шансовете си за финиш в топ 4 на Висшата лига. В 28-ия кръг на английското първенство \"сините\" се справиха с коварен и намиращ се по-високо в таблицата местен враг като Тотнъм, надигравайки го с 2:0. Срещата очаквано не изобилстваше от голови положения, като след паузата домакините взеха своето чрез попадението на Педро Родригес и нелепия автогол на Киърън Трипиър. Макар Челси да беше далеч като стандарт от най-добрите си игри, които показа през този сезон, победата дойде съвсем заслужено. Особено на фона на продукцията, която предложи тимът на Маурисио Почетино, завършил срещата без нито един точен изстрел. В интерес на истината \"сините\" имаха само един-едничък и това бе откриващият гол на Педро.", "date": "2019.02.28", "title": "Челси взе дербито с Тотнъм с един удар (ВИДЕО)"}
{"url": "https://www.standartnews.com/sport/federer-nadigra-verdasko-v-tri-seta-video-386137.html", "text": "Роджър Федерер загуби сет във втория пореден мач на турнира в Дубай, но се класира за четвъртфиналите. 37-годишният швейцарец запази перфектната си статистика срещу Фернандо Вердаско, като го победи в седми пореден мач. Рекордьорът по титли от Големия шлем спечели с 6:3, 3:6, 6:3. Федерер започна отлично, постигна ранен пробив и бързо взе първия сет, като загуби само три точки на свой сервис. Испанецът успя да отговори и да вземе втората част. В последния сет играта бе равностойна до осмия гейм, когато Роджър направи пробив и след това нямаше проблем да стигне до крайния успех. Следващият съперник на Федерер ще е унгарецът Мартон Фучович, който се справи с Ян-Ленард Щруф 6:4, 6:2.", "date": "2019.02.28", "title": "Федерер надигра Вердаско в три сета (ВИДЕО)"}
{"url": "https://standartnews.com/kultura/puskat-doplnena-versiya-na-rodi-se-zvezda-386169.html", "text": "Хитът „Роди се звезда“ на Брадли Купър отново ще се появи по кината в САЩ и Канада. От 1 март в продължение само на една седмица зрителите ще имат удоволствието да гледат специално издание на култовия мюзикъл. Новата версия на филма ще съдържа изпълнения на песните „Black Eyes“ и „Alibi“, както и акапелен вариант на „Shallow“. За първи път ще бъде показано как Али (Гага) пее „Is That Alright?“ на Джак (Купър) и как двамата пишат песента „Clover“ заедно. Също така ще видим и Джак да пее сам в студиото „Too Far Gone“. Общо ще има около 12 минути допълнителен материал.", "date": "2019.02.28", "title": "Пускат допълнена версия на „Роди се звезда“"}
{"url": "https://www.standartnews.com/sport/grisho-trenira-s-tiym-za-indin-uels-video-386208.html", "text": "Григор Димитров вече е в Индиън Уелс и тренира на пълни обороти за завръщането си на корта след повече от едномесечна пауза. Най-добрият български тенисист ще участва в първия за годината турнир от сериите “Мастърс 1000” на АТР, след като контузия в дясното рамо го принуди да пропусне надпреварите в Ротердам и Акапулко. В Индиън Уелс Гришо тренира с австриеца Доминик Тийм, а наставникът му Даниел Валверду коментира, че няма по-добро място от това да се върнеш отново към състезанията. 27-годишният хасковлия не е играл от загубата си от Франсис Тиафо в осминафиналите на Откритото първенство на Австралия.", "date": "2019.02.28", "title": "Гришо тренира с Тийм за \"Индиън Уелс\" (ВИДЕО)"}
{"url": "https://www.standartnews.com/sport/sportt-po-tv-za-27-fevruari-386143.html", "text": "18,30 Спорт ТОТО 17,50 Спорт тото 21,15 \"Спорт в обектива\" 22,00 Футбол, Испания, Купа на Краля: Валенсия - Бетис (пряко) 13,00; 15,00; 17,00 и 19,00 Тенис: ATP 500 Дубай, четвъртфинали (пряко) 21,30 Баскетбол, Евролига: Баскония - Жалгирис (пряко) 19,00 Баскетбол, Евролига: Химки - Милано; 22,00 Гран Канария - Панатинайкос (пряко) 19,45 Баскетбол, Евролига: Фенербахче - Анадолу Ефес (пряко) 11,30 Северна комбинация: Световно първенство в Зеефелд, ски скокове (пряко) 13,30 Ски бягане: Световно първенство в Зеефелд, щафета, жени (пряко) 15,45 Северна комбинация: Световно първенство в Зеефелд, ски бягане (пряко) 17,00 Ски скокове: Световно първенство в Зеефелд, малка шанца, квалификация (пряко) 19,30 Колоездене на писта: Световно първенство в Пружков, втори ден (пряко) 13,00 Колоездене: Обиколка на Обединените Арабски Емирства, пети етап (пряко)", "date": "2019.02.28", "title": "Спортът по тв за 28 февруари"}
{"url": "https://www.standartnews.com/sport/tsska-pokani-berbatov-386205.html", "text": "ЦСКА е поканил Димитър Бербатов да се завърне в отбора като помощник-треньор на наставника Любослав Пенев. 38-годишният Бербатов не е обявил края на състезателната си кариера, но не е играл от март миналата година след авантюрата си в Индия. Той изкара част от зимната подготовка с Берое, като дори пътува със \"зелено-белите\" на лагер в Турция. Това породи слухове, че Бербатов може да стане играещ асистент на един от най-добрите си приятели Александър Томаш, който е старши треньор на старозагорци. От ЦСКА по-рано днес съобщиха, че към състава за пролетта ще се присъедини португалския полузащитник Нуно Мигел До Адро Томаш като преотстъпен до края на сезона от Белененсес. Очаква се до края на деня \"червените\" да обявят привличането на още играчи, с които в момента се водят финални преговори", "date": "2019.02.28", "title": "ЦСКА покани Бербатов"}
{"url": "https://www.standartnews.com/sport/botev-plovdiv-privleche-sasho-tonev-386167.html", "text": "Ботев Пловдив осъществи шестия си зимен трансфер. \"Канарчетата\" подсилиха състава си с национала на България Александър Тонев, съобщава официалният сайт на клуба. Преди броени дни се заговори, че българският национал влиза в трансферните планове на ЦСКА. В крайна сметка той ще носи екипа на Ботев. 29-годишният нападател сложи подписа си под контракт с \"жълто-черните\", който е до 30.06.2020г. Играчът ще се включи от днес в тренировъчния процес на пловдивчани. Александър Тонев е роден на 3 февруари 1990г. в Елин Пелин. Новото попълнение на Ботев има богата визитка. В България юношата на ЦСКА е играл за родния си клуб и Сливен, а от 2011 година се състезава за чуждестранни отбори. Зад граница Тонев носи последователно екипите на Лех Познан, Астън Вила, Селтик и Фрозиноне. За последно бе част от италианския футболен клуб Кротоне. Тонев има 27 мача за \"А\" националния отбор на България, като е реализирал 5 попадения.", "date": "2019.02.28", "title": "Ботев Пловдив привлече Сашо Тонев"}
{"url": "https://standartnews.com/kultura/urumov-tvortsite-da-stoyat-po-dalech-ot-vlastta-inache-namirisva-386174.html", "text": "Николай Урумов преди броени дни излезе на камерната сцена в Сатирата, наречена на Методи Андонов, за да сподели продължителните овации на публиката с колегите си от „Провинциални анекдоти“ – пиесата на Александър Вампилов, която прочутият актьор постави в храма на смешното и тъжното. Спектакълът е истински театър, какъвто вече се среща все по-трудно из родните храмове на Мелпомена и Талия. С него Урумов и отличните му актьори се вписват в класиката с марката на Сатирата – бял и черен хумор, философска тъга и сълзи по изгубената човечност.       - Имате ли формула на успеха, господин Урумов?  \r\n- За 30 години в театъра съм разбрал, че с усмивка се постига повече, отколкото с крясъци. Без напрежение, без викове – какъв е смисълът на живеенето, ако ще бъде изпълнено със стрес и къде ще отиде удоволствието? \r\n- От къде тръгна вашата призната страст към руската драматургия? \r\n- Още не мога да забравя шеметната постановка на Стоян Камбарев „Миналото лято в Чулимск“, с която трупата на Русе гостуваше в София. Тогава бях студент. По-късно имах огромен късмет, вече в Народния, да бъда избран от Юрий Бутусов - много мислещ, търсещ и непримирим човек – за Вадим Андреич в „Лов на диви патици“. Наричаха  Вампилов „новия Чехов“, но той се оказа неконтролируем. Винаги е плашел Москва. Когато си израснал някъде из Иркутск, когато душата ти е закърмена с Байкал, когато мечтаеш да летиш с орлите, не можеш да бъдеш манипулиран и дресиран.  Всяка негова пиеса излъчва свобода А смъртта му все още тъне в загадки. Малко преди да загине, разбира кой е предателят на баща му – човек от семейството на най-близкия му приятел. Никой не може да каже как така Вампилов пада от лодката и се дави в Байкал. \r\n- Ще поставяте и Василий Шукшин в Стара Загора... \r\n- Да, „Енергични хора“, заглавието ще е „Дребни мошеници“. Шукшин ме привлича с „Калина алена“, с разказите си, със селския си произход – ние сме от една и съща класа, с кибритената клечка между зъбите и падналия над очите каскет. Със свободата, със своята многопластовост. Не знам непривлечен от Шукшин човек.  \r\n-  Защо тук и сега нямаме драматурзи като Вампилов и Шукшин? \r\n- Може би защото сме много по-малка държава от Русия, а и мечтите на народа ни винаги са били по-малки. \r\n- Докато репетирате, питате ли се какво биха казали Стоян Камбарев и Коко Азарян за умението ви да режисирате?  \r\n-Те бяха с мен през цялото време. Като че ли ме напътстваха. Като че ли консултирах всеки детайл мислено с тях. Колегите ме усещаха, че в определени моменти бях някъде другаде.  Стоян и Коко бяха тук Откровено ги цитирах. Като че ли без да искам, говорех с техните жестове, с техните изрази. Всъщност режисирам, защото искам да споделя всичко, което са ми дали.  \r\n- Мислите ли, че новите български пиеси са интересни? \r\n- Вече има доста конкурси. В Нов български университет задават тема и младите драматурзи пишат по тях. Владимир  Трифонов, автор на „Играчът“, един от миналогодишните отличени текстове, поиска аз да режисирам историята му. Театърът в Добрич прояви интерес, може би там ще го направим.  \r\n- Какъв е сюжетът? \r\n- Русия и Америка са една срещу друга, а ние сме по средата. На Драголюб и Драгослава, нашенски хитрушковци, обаче им хрумва  да помолят президентите на двете империи да им подарят по един от старите си бомбардировачи, които вече не са в употреба, за да направят в тях увеселителни паркове за децата.  Действието се прехвърля в щабовете на главнокомандващите на  супердържавите. И понеже от едната страна са само жени, а от другата – само мъже, Драголюб успява да ги сватоса. Така великият комбинатор прокламира и пацифистки идеи.    \r\n- Но зрителят пак ще чуе от сцената горчивата истина, че сме пионки на великите сили... \r\n- Така е. Но важното е да се пише само за неща, които са ти ясни. Няма как да се затвориш в апартамента си, във вилата си или в творческата база и да съчиняваш. Не познаваш ли живота, ще опишеш представата си за него. Радичков и Хайтов са продукти на света, към когото принадлежат. Затова успяват да го обрисуват витално за вечни времена. Успяват да видят символиката в залепения охлюв под къщата. Но го вижда само онзи, който е излязъл от хола и се слял с народа си. Иначе няма голямо произведение. Е, вярно е, че Мишел де Гелдерот е провокиран за пиесите си от картини на Бош, Ел Греко и Веласкес. Но той е бил болен и не е могъл да излиза от замъка.  Но неслучайно  творбите му са за времето на Филип Втори...    Е, ако някой млад автор познава страстите, въжделенията, проблемите на връстниците си, вероятно би могъл да ги превърне в свои герои, но дали сътворенето от него ще се тълкува като предмет на изкуството? Защото, както казваше моят професор Николай Люцканов, изкуството се занимава само с необикновените неща.  \r\n- До каква височина стигна българинът в своя опит за летене?   \r\n- До позволената от личните му блянове.   \r\n- Вашият герой в най-новия спектакъл по Радичков в Народния театър е голям гадняр... \r\n- С режисьора Стоян Радев не искахме да представяме командира на полицейския ескадрон като архаичен старши жандармерист. Търсихме нюанси – от Гешев до днешните силни на деня, търсихме перфидност, а не първичност. \r\n- Как коментирате отношението на актуалната власт към интелектуалците? \r\n- Ако преди време е имало взаимно ухажване между тях, то тук и сега съществува луфт. Не искат да се докосват, не искат да бъдат представяни едни чрез други. Властта не ходи на театър, опера или изложби, за да не бъде вкарана в спекулативен обяснителен режим. Всъщност обаче властта няма духовна потребност от изкуство.  Няма потребност от диалог с културата Но не съм сигурен и до колко културата има нужда от диалог с властта. И може би затова е  тази дистанция между тях . Аз я приемам – така нещата са в относително равновесие. Появят ли се прекалено много допирни точки, започва да намирисва. \r\n- Наскоро БНТ завъртя „Хайка за вълци“ – защо този сериал продължава да бъде хит?  \r\n- Заради романа на Ивайло Петров, заради неговото разчитане от Станимир Трифонов и Иван Варимезов, заради отлични актьори, лепнали за ролите си. Имаше абсолютна отдаденост, безгранична и фанатична. Присъствието на Ивайло на терена беше от голямо значение. \r\n- Двама от вашата легендарна група вече ги няма – Чочо Попйорданов и Иван Ласкин: на какво се базираше близостта ви с тези момчета?  \r\n- С Чочо имаме заедно над 20 филма, с Иван също много пъти сме били рамо до рамо. Бяхме компания, която постоянно работеше. Бяхме истински близки, споделяхме си. То няма и как да е по друг начин, след като влизахме от продукция в продукция. Докато снимахме „Хъшове“ в Свищов, една сутрин Чочо рано-рано ме събуди със серенада от телефона си, а аз имах още само час сън. Бях бесен. Но като отворих вратата на хотелската стая и видях ухилената му физиономия, омекнах. На „Хайката“ пък щеше да ме осакати, без да иска, разбира се. Нали си беше супер експанзивен, при едно слизане от буса плъзна вратата с цялата си сила, а аз бях след него и ръката ми остана притисната. Така ми се подуха пръстите, така ме заболяха - ама голяма работа, нали е Чочо, после пак се прегръщахме и обичахме. С Ласкин също си се радвахме, имахме душевно родство. През 2009-а се оказахме дует в буреносно „мероприятие“. Бях номиниран с главна роля за „Аскеер“, а Иван Добчев тъкмо беше коментирал дали е логично актьори да раздават награди. Ласкин беше побеснял, защото много се засегна от пренебрежителното отношение. И във Военния театър, бащата на Аскерите, свикаха жури, в което половината хора не бяха от трупата. И точно те започнаха да номинират - себе си, съпрузи, съпруги, братя, сестри, първи братовчеди...  Беше, меко казано, цинично. И когато въпреки всичко, Мария Каварджикова обяви, че печеля аз като Клов в „Краят на играта“ в „199“,  Иван беше толкова щастлив, че започна да ме прегръща, а след това предизвика скандала със „Сфумато“, като обяви, че от следващата година наградата ще бъде преименувана в „Оооо-Аскеер“, заигравайки се с „Оооо-Сънят на Гогол“ на Добчев и Грети Младенова. Волно или неволно бях с него в бунта му. Той обичаше бунтовете.  Не  беше мижитурка, беше личност Уважавам личностите. \r\n- Защо, според вас, Чочо, Ласкин, Баташов и другите се превърнаха в косвени жертви на така наречената промяна...         \r\n- Те носега дълбоко в себе си лични драми и вътрешни борби. И изгоряха в тях. Но иначе нямаше да бъдат те. И в това е трагедията. И Кольо Карамфилов, и Илиян Симеонов – поколението, родено от „революцията“, което живееше по-смело. Тези момчета имаха характер и воля, даваха порив на чувствата си, на желанието си за свобода, за полет. И просто отлетяха. Все още не мога да приема, че ги няма. Не ми се иска дори да го изрека. Мъжки момчета. Днес има малко живи като  тях.    \r\n- Кога и къде ще ви видим в нова роля? \r\n- В Кюстендил – с  Асен Блатечки, Добриела Попова и Стела Здравкова в пиесата на Щефан Фьогел „Двама, четирима, секСтима“. Играя смешен човек в двойка с изхабени отношения, който започва да търси партньорка в интернет. Когато описва изискванията си, от другата страна се оказва любимата от младостта му. Тя пък е двойка със съпруг, с когото са в същата ситуация. У всеки е останало най-хубавото от миналото, всеки се стреми към него. Режисьор е Ивайло Драганов, кадър на Кюстендил. Себастиан Тиери, един от най-известните автори в Европа, гледа в Русе  „Двама съвсем голи мъже“, която поставих в Русе. Същата вечер играех и не можех да присъствам на представлението, но Мишо Билалов ми каза, че Тиери не бил на себе си от радост, чувайки как публиката се залива от смях. И в момент на еуфория обещал ексклузивни права за следващата си пиеса  на същия екип. Със Станимир Трифонов започваме снимки през есента, а  с Мишо Билалов чакаме „Връзки“ 3 Моят бивш шеф на затвор става основен персонаж, защото трябва да разследва сложен случай.  Ще участвам и в „Батут“ на Петя Иванова – с Иван Бърнев, Влади Карамазов, Данчо Биков...", "date": "2019.02.28", "title": "Урумов: Творците да стоят по-далеч от властта – иначе намирисва"}
{"url": "https://standartnews.com/kultura/uil-smit-napuska-otryad-samoubiytsi-386180.html", "text": "Уил Смит няма да участва в продължението на „Отряд самоубийци“, съобщиха от „Variety“. Графикът на актьора бил прекалено натоварен и няма да има възможност да се завърне за ролята на героя от комиксите Дедшот за втория филм. Между него и „Warner Bros“ нямало драма и Смит напуска франчайза с добри чувства. От студиото се надявали той и Марго Роби, която игра Харли Куин в първия филм, да се върнат в главните роли за продължението. Снимките за „Отряд самоубийци 2“ започват през септември и за сега няма изгледи Роби да се откаже от участието си. Очаква се лентата да излезе на големия екран на 6 август 2021-а.", "date": "2019.02.28", "title": "Уил Смит напуска „Отряд самоубийци“"}
{"url": "https://standartnews.com/kultura/rami-malek-shche-e-zlodey-v-noviya-bond-386183.html", "text": "Рами Малек може да е злодей в последния филм за Джеймс Бонд с участието на Даниел Крейг. След като триумфира на Оскарите, Малек изглежда е намерил следващата си хитова роля. От „Variety“ съобщиха, че продуцентите на бъдещата лента за Бонд се опитват да осигурят 37-годишния актьор за поредната порция от шпионския франчайз от месеци, но графикът му за сега не го позволявало. През тази пролет той ще снима последния сезон на хитовия сериал „Mr. Robot“ и според анонимен източник, от студиото се надявали Малек да комбинира двата ангажимента. За сега обаче не е сигуно дали това ще се случи. Очаква се 25-ят Джеймс Бонд филм да излезе по кината на 8 април 2020.", "date": "2019.02.28", "title": "Рами Малек ще е злодей в новия „Бонд“"}
{"url": "https://standartnews.com/kultura/12-chasa-demontirat-fantomt-na-operata-386185.html", "text": "12 часа са необходими на сценичните работници и театър-майсторите на Оперетата, за да демонтират декорите за „Фантомът на операта”.  До 23 март, когато зрелищният спектакъл се завърта отново, ще се играят репертоарните заглавия в афиша.  Най-голямата сложност в монтирането и съответно в демонтирането е металната конструкция, която онагледява фасадата на парижката опера „Попюлер”. На нейната сцена и в подземията й се развива действието в култовия мюзикъл.  Конструкцията е тежка над два тона и половина и е с вградени осветителни тела, което допълнително забавя монтажа и демонтажа й. Тя е дълга 13 метра и съединява краищата на сцената с мост. Мостът се издига на височина осем метра над сцената и по него се движат доста от актьорите в постановката.  Сценографията е дело на Миодраг Табачки (Сърбия), Иван Савов и Пеньо Пирозов, който е  асистент-сценограф и координатгор на проекта. Всички сценични работници и театър-майстори на Музикалния са ангажирани в спектакъла.  Някои от тях имат роли в миманса, но основната им задача е смяната на отделните сцени. За да се постигне динамиката в действието, преходът между отделните сцени трябва да е много бърз, за което спомага синхронната работа. Неслучайно Всички сценични работници и театър-майстори също участват в поклоните заедно с артистите в края на спектакъла.  Единствено прословутият падащ полилей остава в залата с публиката и няма да бъде демонтиран. Той ще се превърне отново в действащ „герой”в спектакъла от 23 март, когато „Фантомът на операта” се завръща в поредица от представления. Вместо до края на март, “Фантомът“ ще го има до 14 април. Авторските права за нови десет представления бяха отстъпени след продължителни преговори на ръководството на театъра с фирмата – носител на правата. Допълнителните дати са 31 март, 4, 5, 6, 7, 10, 11, 12, 13, 14 април.", "date": "2019.02.28", "title": "12 часа демонтират „Фантомът на операта”"}
{"url": "https://standartnews.com/kultura/evtim-miloshev-v-dyavolskoto-grlo-ima-mnogo-znatsi-386178.html", "text": "Преди старта на „Дяволското гърло“, който е след броени часове по Нова телевизия, Евтим Милошев признава, макар и в йезуитски контекст, че умее да вади душата на актьорите с памук. „Първо заснехме малко видео за Нова телевизия, което да предава духа на историята – още преди да се напише сценария, още преди да се развие идеята. Обадих се на Владо Карамазов и на Теодора Духовникова и им казах: „Елате, подкрепете ме като двама от най-близките ми хора. Но не очаквайте нищо от мен“. Те ми отговориха: „Нито пък ти очаквай нещо от нас, програмата ни е твърде сложна“ и дойдоха да го заснемем.  Цялото разследване върви в 12 епизода. В началото историята показва няколко престъпления, но разказът ще проследи не толкова механиката им, колкото причините, поради които се е стигнало до тях. Има мистика, но не е фентъзи. В хода излизат човешките драми. Не дедукцията, а психологията, мотивацията и дълбочината на Родопите – всичко е замесено и забъркано в поколенията, в географското ни положение, в етническия ни модел, в това, че за 140 години България три пъти започва от нулата. Бежанците са важна тема, която дълго ще е сред водещите. Светът е разбъркан, а ние сме точно между исляма и християнството. Винаги сме живяли с доброто и с лошото на геополитиката“, твърди Милошев. Според него най-ценното в цялата грандиозна акция е, че многолюдният екип се посвещава на каузата. „Много много не обичам телевизия, но Евтим ме накара да я заобичам – един проект, втори проект, трети, здрасти, Гарабед. Той поема отговорност – това, което не се случва често в тази държава. Така ми става още по-скъп. По принцип като работиш с известни артисти – като Влади и Теодора - полека-лека във времето започва да ти писва. Тук обаче се зароди някаква любов. За мой късмет и героят ми не го убиват твърде рано като в другите сериали“, споделя Васил Банов, който играе областният прокурор на Смолян и баща на Карамазов и Христо Петков, чиято майка пък е Деляна Хаджиянкова. Банов признава с ръка на сърцето, че не харесва особено героинята на Духовникова – особено когато разбира, че тя напълно користно се кани да прелъсти екранния му наследник Филип. „Синът и бащата никога не са в едни релси. Знам го от живота и от киното. Прокурорът Чанов e влиятелен, той е силата на властта в малките региони“, уточнява Банов.  „Беше ми много трудно – като роля, като снимки, като период в живота ми. Ако имаше някой в час с всичко, това беше Мия. Но тя е много далеч от мен - като всичко. Три невероятни месеци в планината. Сложно и вълнуващо“, връща лентата Теди Духовникова. „Толкова студ в планината сме брали, такива дъждове и бури са ни прали. Родопите са нещо изключително – те са истински главен герой. Когато ги изследваш, когато живееш там, пътуваш из селата и общуваш с местните, усещаш вкуса, мириса и пулса на това магическото място. Постепенно с времето започнах да виждам във всяко нещо знак и символ“, искрен е Милошев. И добавя: „С Владо сме заедно от 2007-а. Много трудности преживяхме, създадохме и доста неща. Когато започнахме „Дяволското гърло“, му казах: „Ние не сме само приятели и колеги, човече, аз разчитам на теб да водиш действието“. „Не ми говори глупости“, сряза ме той. Изведнъж се оказа, че всичко е на път да излезе от рамките – от преумора, от прекомерна емоционалност, от препятствията. Процесът щеше да се сурне. Ако нямаш контрол във всеки миг, се проваляш с гръм и трясък. А на всичкото отгоре Владо ме предупреди:  „На еди-коя си дата трябва да  напусна планината. Това е. Всичко е в календар. Брат да си ми, син да съм ти – на тази дата напускам планината“. Преди време Владо започнал да врънка Евтим: „Какво става, защо не тръгва сериалът? Нещо ме лъжеш, нещо не е както трябва“. Мине-не мине седмица и пак: „Явно сме се провалили, а ти криеш“.   „Ами Теодора много ми пилеше на главата: „Ама дали е станало, ама дали не е станало“, оправдава се сега Владо. И Евтим ги пратил в монтажа – при Виктория Радославова, която наистина шашва с таланта си. \"Посланието на \"Дяволското гърло\" е, че всички сме такива, каквито сме днес, защото са се случили неща в миналото, които са ни предопределили. Това означава, че ще търсим напред резултатът от това, което правим днес. Няма нищо случайно и е важно да имаме отговорност към времето и мястото, в което живеем\", коментира Милошев в „Здравей, България“ часове преди старта на сериала. За създаването на криминалната драма цялата продукция е изнесена в Родопите за 2 месеца - в Смолян, Пампорово и региона. Заснемането на всеки от епизодите отнема приблизително 4 дни. В главните роли са Владо Карамазов и Теодора Духовникова, в основните персонажи освен Банов, са още Валери Йорданов, Стоян Радев и Лидия Инджова. Креативен продуцент и сценарист е Иван Спасов, режисьори - Павел Веснаков и Димитър Димитров,  оператори са Мартин Балкански и Борис Славков. В подкрепа на екипа от сценаристи е известният криминален психолог Росен Йорданов, който има основна заслуга за достоверността на историята.", "date": "2019.02.28", "title": "Евтим Милошев: В „Дяволското гърло“ има много знаци"}
{"url": "https://www.standartnews.com/sport/levski-vze-natsional-na-kazakhstan-386215.html", "text": "Левски осъществи още един трансфер през зимната пауза. \"Сините\" привлякоха 19-годишния Еркебулан Сейдахмет, по-известен като \"Казахстанския Меси\". Младокът идва под наем на стадион \"Георги Аспарухов\" от руския УФА. Контрактът на талантливия футболист е до 31 декември 2019 година. Двата клуба са се разбрали за опция, в която Левски може да откупи най-големия талант на Казахстан. Предимствата на Сейдахмет са неговата бързина и техника. \r\nМладокът вече е в България и мина успешно медицинските тестове. Той беше посрещнат от своя бивш треньор Станимир Стоилов. Именно специалистът е препоръчал на Павел Колев и Георги Дерменджиев . Още утре той ще направи първа тренировка с екипа на Левски. \r\nРоденият на 4 февруари 2000 година нападател дебютира в националния отбор на своята родина именно срещу България през март месец миналата година. Тогава Мъри го пуска титуляр в контролата на \"лъвовете\" срещу Казахстан в Унгария. Той играе 78-минути, българите спечелиха с гол на Николай Бодуров в продължението на срещата.  Кариерата на Сейдахмет започва в казахстанския Тараз през април 2017 година, когато дебютира в елита на своята родина. Той има общо 16 мача и един гола за клуба, след което преминава в руския УФА. Там записва едва три срещи, като през тази кампания има едва 22 минути в мача с ЦСКА (Москва). Под ръководството на Мъри Стоилов нападателят има шест мача и един гол за представителния отбор на Казахстан през последните 11 месеца. Той бележи първото си попадение за страната при победата над Андора с 4:0.  През тази зима Левски игра два мача с руския УФА по време на подготовката в Агия Напа, като първата среща завърши 1:1, а втората 0:0. Младокът обаче не взе участие в мачовете срещу столичния гранд.", "date": "2019.02.28", "title": "Левски взе национал на Казахстан"}
{"url": "https://standartnews.com/kultura/blgarite-40-days-later-podgryavat-bullet-for-my-valentine-386159.html", "text": "Българската група 40 Days Later ще подгрява британската метъл банда Bullet For My Valentine на първия им самостоятелен концерт в София на 7 април в Зимния дворец на спорта. 40 Days Later се сформират през 2008 година и преминават през много трансформации, докато стигнат до сегашния си състав и стил.  Джент/Метълкор звученето на групата съчетава тежки и чисти вокали с електронни подложки, придаващи характерната им индивидуалност. През 2017 бандата издава своя дебютен албум Alterations. Освен множеството турнета и концерти из България, групата е споделяла една  сцена с изпълнители като Monuments, Vola и Kadinja. Билетите за концерта на Bullet For My Valentine в София са на цена от 60 и 70 лева и могат да бъдат закупени в мрежата на Eventim. Цените на билетите в деня на концерта ще бъдат 80 и 90 лева.", "date": "2019.02.28", "title": "Българите 40 Days Later подгряват Bullet For My Valentine"}
{"url": "https://standartnews.com/biznes/srokovete-za-kasovite-aparati-davat-vreme-za-vsichki-386147.html", "text": "Новите срокове за прилагане на наредбата за касовите апарати са достатъчни за всички фирми да въведат промените. Това заяви говорителят на Националната агенция за приходите Росен Бъчваров в Сутрешния блок на БНТ. \"Понеже промените засягат различни сектори, трябва повече време за допълнително прецизиране\", каза Росен Бъчваров. Той обаче заяви, че тъй като сроковете са достатъчни, \"безкрайни удължавания няма да има\". До края на март фирмите, регистрирани по ДДС, които имат само касови апарати, трябва да ги подменят. До 30 юни това трябва да сторят фирмите, които нямат ДДС регистрация, а до 30 септември всички фирми трябва да интегрират софтуера за управление на продажбите с фискалните операции. Бъчваров обясни, че продължават разговорите за промени по приложение на изискванията за болничните заведения, спешната помощ, чуждестранните фирми със собствен софтуер и електронните магазини, за да се прецизират изискванията за тях. Около 50 000 касови апарати, регистриращи продажби според новите изисквания, вече са инсталирани. Оставащото време е достатъчно за останалите, смята Бъчваров.", "date": "2019.02.28", "title": "Сроковете за касовите апарати дават време за всички"}
{"url": "https://www.standartnews.com/sport/vv-v-k-stadnart-shche-posinee-li-mesets-mart-386206.html", "text": "Страстите от дербито между Левски и ЦСКА не утихват вече цяла седмица. \"Сините\" спечели изнервения мач на студения национален стадион \"Васил Левски\" с \"бушон\" и нелеп автогол. Коментарите относно изгонването на Едвин Джеси от \"червените\" не стихват. Дали е трябвало реферът Владимир Вълков да изпрати под душовете играчи на \"армейците\"? Никой не може да каже със 100%-ова сигурност. От телевизионните камери с виждаше, че картонът е доста пресилен. Но в същото време не се видя точно какво прави ръката на Джеси. Друга камера, пусната от Левски пък показва удар от страна на играча, така че може би Вълков е имал право. Другата ситуация, която реално реши дербито бе автоголът на Перейра. Доста странен - защитникът скочи и доста нелепо си забоде топката във вратата, като преди това останаха и съмнения за фаул на Паулиньо от Левски при центрирането. Но мачът е минал, резултатът е 1:0 за \"сините\", които уж тресящи се от проблеми, вече са втори в класирането с 48 точки. Толкова имат и \"червените\", чиито треньор Любо Пенев орева света за съдийски тесли, откакто пое отбора, който определено не играе добре. А Левски пък, освен, че се изкачи втори, вече смело може да гледа към върха, където Лудогорец просто не може да спечели мач, пък какво да говорим за добра игра! \"Орлите\" като никога имат два хикса и загуба в първите си три мача от пролетния полусезон. \r\nСега, предстоят последните три кръга от редовния сезон в Първи лига. Но колко важни могат да се окажат те! Още този уикенд феновете на Левски ще разберат дали има промяна в \"синия\" клуб и ще бъде ли син месец март! Тимът ще играе дерби с черната си котка в последно време със Славия, а само след седмица идва и мачът с Лудогорец. Тези два мача със сигурност ще дадат отговор на въпроса - може ли Левски да се бори за титлата в плейофите. ЦСКА ще се опита да отлепи срещу Септември, но в последните два кръга Любо Пенев и компания ще имат сериозни тестове - Етър и Берое. Освен дербито с Левски, Лудогорец пък ще се опита да влезе в релси срещу Ботев Враца и Септември.", "date": "2019.02.28", "title": "Във в-к \"Стандарт\": Ще посинее ли месец март?"}
{"url": "https://standartnews.com/biznes/remontirat-osnovno-dunav-most-u-nas-386141.html", "text": "„Дунав мост“ ще бъде ремонтиран основно от българска страна. Това коментира в Русе заместник-министърът на регионалното развитие и благоустройството Николай Нанков. По думите му е нужно цялостно укрепване на основите и на бетонните панели на съоръжението. Нанков заяви, че предстои проектиране и техническо обследване. Проектът трябва да е готов до няколко месеца. Тогава ще бъдат ясни необходимата сума и конкретният срок за изпълнение. Основният ремонт ще реши дълготрайно проблемите с появата на дупки по платното за движение. Последният случай е отпреди седмица. Тогава екипи на поддържащата фирма към Областното пътно управление в Русе ремонтираха дупка на пътното платно, през която се виждаше железопътната линия. Причината за пропадането е остаряване на бетона на един от панелите и интензивният трафик. Статистиката от последното тримесечие показва, че през „Дунав мост“ средно за денонощие в двете посоки преминават между 2700 и 3100 превозни средства. Около две трети от тях са товарни автомобили. Нанков каза още, че през тази година ще бъде преасфалтиран изцяло и последният участък от главния път Русе-Бяла, по който трафикът е много натоварен.", "date": "2019.02.28", "title": "Ремонтират основно Дунав мост у нас"}
{"url": "https://standartnews.com/regionalni/vrchikha-daskeer-ite-v-krdzhali-386164.html", "text": "За 18-ти път „Даскеер“-ите зарадваха учители и публика в Кърджали. Церемонията е единствената в града, на която учениците от Ученическия парламент на СУ „П. Р. Славейков“ подариха на своите учители прекрасно младежко шоу. Специални гости бяха представители на Държавната агенция за закрила на детето София. Кметът Хасан Азис изпрати кошница с цветя, което накара гимназистите да се почувстват като професионални актьори на премиера. Представлението откри по традиция директорът Милко Багдасаров, който честити пълнолетието на наградата „Даскеер“ и благодари на учениците, че толкова години успяват да докажат с таланта и креативността си своята благодарност към учителите и училището. На сцената следваха народни и модерни танци, скечове и музикални  изпълнения. \r\nУчениците обявиха, че тази година напълно сменят концепцията и вече няма да награждават учители по предмети, а само с общи награди. Ето и част от категориите „Най-забавен учител\", „Най-стилен учител“, „Учител - един от нас“, „Учител за пример“, „Учител-будител“, „Учител новобранец“. Традиционно „Даскеер“-и  получиха и най-добрите абитуриенти по съответните предмети, а досегашният председател на Ученическия парламент предаде властта на новоизбрания. Със събраните  средства от концерта ще бъде подпомогнато лечението на две деца от школото. Тържеството завърши с торта и изпълнение на „Бохемска рапсодия“.  ", "date": "2019.02.28", "title": "Връчиха \"Даскеер\"-ите в Кърджали"}
{"url": "https://standartnews.com/regionalni/martenitsi-za-prezidenta-i-premiera-ot-glbovo-386152.html", "text": "\r\n   Близо 400 ученици от Гълъбово са участвали в традиционния конкурс на ЕЙ И ЕС- България за изработка на най-оригинална мартеница, съобщиха днес от американската ТЕЦ. Своеобразната арт-надпревара, посветена на Пижо и Пенда, се провежда за 11-а поред година и е съвместна инициатива на ЕЙ И ЕС - България и община Гълъбово. В нея досега са участвали над 4000 деца. \r\n Тази година в конкурса са се включили деца от 3-и до 5-и клас от всички училища в община Гълъбово, както и предучилищните групи от няколко детски градини. По традиция от компанията се предоставят материали, прежда, мъниста и други елементи за декорация на мартениците. Сръчността и фантазията на децата истински са затруднили журито да определи най-красивата мартеница. За победител все пак беше избрана група „Мечо пух“ на детска градина „Наталия“. Голямата награда за всички деца от групата победител, осигурена от ЕЙ и ЕС - България, е еднодневна екскурзия по избор до един от 100-те национални туристически обекти на България. За творческото си въображение, усърдието и сръчността всички деца са получили лакомства и с първомартенска торта.  \r\nИзработени от гълъбовските деца мартеници   ЕЙ и ЕС- България по традиция ще подари на президента Румен Радев, министър-председателя Бойко Борисов и други ръководители на държавни институци с пожелания за здраве и благоденствие. \r\n ", "date": "2019.02.28", "title": "Мартеници за президента и премиера от Гълъбово"}
{"url": "https://standartnews.com/regionalni/nad-250-politsai-shche-pazyat-reda-i-spokoystvieto-na-shipka-na-3-mart-386155.html", "text": "Над 250 полицаи от областните дирекции на МВР в Стара Загора и Габрово ще се грижат за охраната и опазването на обществения ред по време на тържествата на връх Шипка на  3 март. Домакин на тържествата за Националния празник тази година е община Габрово. \r\n От полицията припомнят на гражданите да носят в себе си документ за самоличност. Забранено е носенето на опасни предмети като вериги, ножове и боксове. Ще има и контропропусквателен пункт, на който гражданите ще бъдат проверявани. \r\n  Движението през прохода „Шипка“ ще бъде преустановено в 22 часа на 2 март с разрешение на Агенция пътна инфраструктура. Изключение ще бъде направено само за междуградските автобуси. Проходът ще бъде отворен отново в 5,30 сутринта на самия 3 март, но само за автомобилите на граждани, които ще се включат в тържествата на връх Шипка.  Участниците в тържествата  ще могат да напуснат района обратно след 13 часа.  \r\n ", "date": "2019.02.28", "title": "Над 250 полицаи ще пазят реда и спокойствието  на Шипка на 3 март"}
{"url": "https://standartnews.com/biznes/zaradi-brutseloza-umrtvikha-vsichki-zhivotni-vv-ferma-v-kyustendilsko-386175.html", "text": "Заради наличието на бруцелоза са умъртвени всички животни във ферма в кюстендилското село Вуково, след като са били установени нови три случая на заразени овце. Фермата е собственост на земеделец от Бобошево. Това съобщи зам.-областният управител на Кюстендил Райчо Цветин, цитиран от БНР. \r\nОгнището на заболяването е още от лятото на миналата година. Тогава там са били умъртвени над 20 овце и шилета. Този път сред умъртвените животни има и няколко свине. \r\nОчаква се Националната агенция по контрол на храните да обяви в четвъртък подробности и повече информация за болните и умъртвени животни във Вуково. \r\nДо дни предстои свикване на областната епизоотична комисия, каза заместник-губернаторът на Кюстендил.", "date": "2019.02.28", "title": "Заради бруцелоза умъртвиха всички животни във ферма в Кюстендилско"}
{"url": "https://standartnews.com/regionalni/khasan-azis-posreshchna-kolegata-ot-turskata-obshchina-syuleymanpasha-386162.html", "text": "Кметът на Кърджали Хасан Азис посрещна колегата си Екрам Ешкинат, кмет на турската община Сюлейманпаша, Текирдаа. Основните теми на разговор между двамата бяха продължаване на сътрудничеството и реализирането на съвместни инициативи в сферата на културата, образованието, социалните дейности. Хасан Азис запозна госта с последните проекти, които се реализират в сферата на образователната инфраструктура, изградените обекти с европейско финансиране. Двамата кметове разгледаха новостроящата се джамия в кв.Прилепци. Гостът се впечатли от новия парк и строителството на нови сгради в централната част на Кърджали. В делегацията от Турция  бяха и представители на Дружеството на българските изселници в Текирда. Те отправиха покана към Хасан Азис и екипа му да гостува в Текирдаа. Сюлейманпаша е централната община в Текирдаа.  ", "date": "2019.02.28", "title": "Хасан Азис посрещна колегата от турската община Сюлейманпаша"}
{"url": "https://standartnews.com/regionalni/zapochna-nadprevarata-za-uchilishche-na-godinata-na-blagoevgrad-386182.html", "text": "Учебните заведения в Благоевград започват подготовка за традиционната надпревара „Училище на годината”, която се провежда за шеста поредна година под патронажа на кмета на общината д-р Атанас Камбитов. \r\nДнес бе изтеглен жребият, който определи училищата, които ще се състезават едни срещу други. Инициативата има за цел да стимулира креативността на учениците. \r\nКръг „Знание” ще се проведе на 17 април, а кръг „Култура” - през май. Официалната церемония по награждаване на „Училище на годината” ще е на 23 май в зала „Пейо Яворов“. Знания, умения и талант ще покажат учениците от 1 до 12 клас. Те са разделени в две възрастови групи. В групата от 1 до 7 клас едни срещу други ще се състезават СУИЧЕ „Св. Климент Охридски“  и III ОУ училище \"Димитър Талев\"; XI ОУ „Христо Ботев” и II ОУ „Димитър Благоев“; VII СУ \"Кузман Шапкарев\" и VIII СУ „А. Костенцев”; V СУ „Георги Измирлиев” и IV ОУ „Димчо Дебелянов”. Във втората група - от 8 до 12 клас, за титлата „Училище на годината” на Благоевград ще се състезават ЕГ и БПГ; ПМГ и ПГТЛП; ПГСАГ и НХГ. \r\nВ кръг „Култура“ учениците от 1 до 7 клас ще се изявят в следната последователност: VIII СУ, VII СУ, III OУ, II OУ, V СУ, СУИЧЕ, IX OУ и IV ОУ. От 8 до 12 клас: ПГТЛП,НХГ, ЕГ, БПГ, ПГСАГ и ПМГ.", "date": "2019.02.28", "title": "Започна надпреварата за \"Училище на годината\" на Благоевград"}
{"url": "https://standartnews.com/regionalni/novo-krgovo-krstovishche-izgrazhdat-v-pernik-386190.html", "text": "Общинският съвет в Перник гласува да се изгради кръгово кръстовище непосредствено след входа на Перник, в близост до разклона на ресторант \"Казабланка\". \r\nКметът на община Перник Вяра Церовска внесе в местния парламент предложение съоръжението да бъде обявено за приоритетен обект, тъй като то цели да облекчи трафика в един от най-натоварените участъци в града. \r\nОбектът е от изключителна важност, тъй като ще облекчи трафика през кръстовището. Съществуващата пътна артерия е с изчерпана пропускателна възможност, а заради натоварения трафик тя е сред участъците в региона с концентрация на пътно-транспортни произшествия. \r\nЗа успешното реализиране на вече изготвения проект на кръговото кръстовище е необходимо изискването на целеви средства в размер на 1,9 милиона лева.  ", "date": "2019.02.28", "title": "Ново кръгово кръстовище изграждат в Перник"}
{"url": "https://standartnews.com/regionalni/oshche-tri-bolnitsi-s-kuvozi-ot-kampaniyata-kapachki-za-bdeshche-386191.html", "text": "Кувьози за нуждите на АГ-отделенията си ще получат още три нови болници в страната. Организаторите на кампанията \"Капачки за бъдеще\" съобщиха, че от новите придобивки ще могат да се възползват новородените бебета в Кнежа, Троян и Нова Загора. \r\nЦелта на кампанията \"Капачки за бъдеще\" за тази година е да рециклират 100 тона пластмаса и да дарят поне 12 кувьоза на нуждаещи се малки болници от провинцията.", "date": "2019.02.28", "title": "Още три болници с кувьози от кампанията \"Капачки за бъдеще\""}
{"url": "https://standartnews.com/regionalni/startira-danchnata-kampaniya-v-blagoevgrad-386196.html", "text": "Данъчната кампания в община Благоевград стартира официално от 1 март (петък) . Собствениците на имущество имат възможността да изплатят пълния размер на задълженията до 30 април с 5 % отстъпка. След тази дата, те ще могат да платят задълженията сина две равни вноски - до 30 юни и до 31 октомври.  Всички задължени лица ще получат уведомителни писма за размера на своите задължения и сроковете за плащане. \r\nМестните данъци и такси могат да бъдат платени на касите, намиращи се на партера на Община Благоевград. Те са с непрекъснато работно време от 07,30 до 18,30 часа. Плащането може да се извърши и по банков път, и чрез ПОС терминал и касите на Easypay. \r\nПатентният данък може да бъде внесен на четири равни вноски. \r\nОбщина Благоевград предлага и услуга за плащане на местни данъци и такси чрез виртуален ПОС терминал за картови разплащания. Целта е собствениците на движимо и недвижимо имущество на територията на общината да бъдат улеснени и да имат възможност да погасят своите задължения дистанционно. Платформата е  изцяло общинска и работи без посредници.  ", "date": "2019.02.28", "title": "Стартира данъчната кампания в Благоевград"}
{"url": "https://standartnews.com/sport/arsenal-nakhapa-chereshkite-video-386133.html", "text": "Отборът на Арсенал продължи да стои стабилно на 4-ото място във Висшата лига. Момчетата на Унай Емери разбиха Борнемут с 5:1 у дома в среща от 28-ия кръг на Висшата лига. След тази победа Арсенал остава 4-ти с 56 точки, на 1 пред петия Манчестър Юнайтед (55 т.). За \"топчиите\" головете вкараха цели петима различни играчи - Месут Йозил (4'), Хенрик Мхитарян (27'), Лоран Кошчелни (47)', Пиер-Емерик Обамеянг (59'), Александър Лаказет (78'). Единственото попадение за \"черешките\" реализира Лис Мосе, което бе гол номер 1000 във вратата на Арсенал в историята на Висшата лига.", "date": "2019.02.28", "title": "Арсенал нахапа \"черешките\" (ВИДЕО)"}
{"url": "https://www.standartnews.com/sport/levski-vzima-talant-ot-kazakhstan-386165.html", "text": "Един от най-големите таланти на казахстанския футбол може да се озове в Левски в часовете преди затварянето на зимния трансферен прозорец у нас. Според местното издание KazFootball, Йеркебулан Сейдахмет ще подпише днес със \"сините\". Офанзивният футболист е само на 19 години и е известен като Казахстанския Меси. Той има страхотен дрибъл и реализаторски качества за крехката си възраст, като е смятан за най-талантливия футболист, който някога се е раждал в бившата съветска република. Сейдахмет е собственост на руския Уфа, с който българският гранд изигра две контроли тази зима. Самият казах се появи на терена срещу столичния клуб, като това се случи в първата проверка, която беше още под ръководството на Славиша Стоянович.  Иначе българската връзка при Казахстанския Меси е много силна, защото той направи дебют за националния отбор на родината си под ръководството на българския селекционер Станимир Стоилов на 23 март 2018 г., а три дни по-късно се появи на терена и срещу българските национали. Според казахстанските медии, Йеркебулан Сейдахмет е очакван в България днес за медицински прегледи. Ако подпише договор с Левски, това трябва да се случи до края на деня, защото трансферният прозорец у нас затваря в полунощ днес. ", "date": "2019.02.28", "title": "Левски взима талант от Казахстан"}
{"url": "https://standartnews.com/sport/man-siti-se-izmchi-s-chukovete-video-386135.html", "text": "Манчестър Сити победи с минималното 1:0 Уест Хем в двубой от 28-ия кръг на Премиършип игран на \"Етихад\". \"Гражданите\", доминираха през целия мач, но победния гол падна в 59-ата минута от дузпа, която беше реализирана от Серхио Агуеро. Така Сити продължава гонитбата с Ливърпул, като има 68 точки и изостава с 1 от лидера Ливърпул, който спечели с 5:0 у дома срещу Уотфорд. Уест Хем е на 10-ото място с 36 точки.", "date": "2019.02.28", "title": "Ман Сити се измъчи с \"чуковете\" (ВИДЕО)"}
{"url": "https://standartnews.com/sport/kanibala-prevze-madrid-video-386132.html", "text": "Барселона постигна класическа победа с 3:0 при визитата на Реал Мадрид на „Сантиаго Бернабеу“ в полуфиналния мач реванш за Купата на Краля. Така каталунците се класираха за финала на турнира, след като първата среща на „Камп Ноу“ завърши 1:1. В герой за Барселона насред испанската столица се превърна Луис Суарес, който вкара два гола през второто полувреме. Между тях второто попадение също бе с участието на Канибала, но тогава той принуди Варан да си вкара автогол. Много силно за „блаугранас“ се представи Усман Дембеле, който бе с основен принос за първите две попадения. Марк-Андре тер Стеген също допринесе със страхотните спасявания, които направи.", "date": "2019.02.28", "title": "Канибала превзе Мадрид (ВИДЕО)"}
{"url": "https://standartnews.com/sport/livrpul-bez-greshka-sreshchu-uotford-video-386134.html", "text": "Отборът на Ливърпул постигна чудесна победа над Уотфорд с 5:0 в мач от 28-ия кръг на Англия. Футболистите на Юрген Клоп реагираха впечатляващо след нулевото равенство с Манчестър Юнайтед и нанесе тежки щети по защитата на „стършелите”. Садио Мане даде тон за пищния успех на „червените” в деветата минута, а в 20-тата удвои актива на своите. След 66 минути игра и Дивок Ориги не пропусна да се разпише, а нови два гола на Върджил ван Дайк (80’ и 83’) сложиха край на „червената” феерия в сряда вечер на „Анфийлд”. Така Ливърпул задържа върха във Висшата лига, като преднината пред втория Манчестър Сити продължава да е една точка. „Гражданите” взеха успеха в своя мач срещу Уест Хем с 1:0. Уотфорд пък се свлече до осмото място, след като головата му разлика стана отрицателна и е осми с 40 точки. Седми е Уулвърхемптън със същия актив.", "date": "2019.02.28", "title": "Ливърпул без грешка срещу Уотфорд (ВИДЕО)"}
{"url": "https://standartnews.com/regionalni/videonablyudenie-i-v-blagoevgrad-386171.html", "text": "Първите камери, част от проекта за изграждане на цялостно видеонаблюдение в Благоевград, вече са монтирани и работят. Обхванати са райони около учебни и детски заведения. \r\nСред тях са зоните около III ОУ, V СУ, СУ „Иван Вазов“, VII СУ, ЕГ и ПМГ. С въвеждането на видеонаблюдение, кметът на Благоевград д-р Атанас Камбитов цели да бъде постигната по-голяма сигурност за жителите и гостите на града. Това е първият от общо трите етапа на изграждане. \r\n“Акцентираме на невралгичните зони. За тази цел имаме и направен предварителен анализ. Центърът за наблюдение се намира в ОД МВР и органите на реда ще осъществяват контрол“, коментира кметът на Благоевград д-р Атанас Камбитов. \r\nСистемата за видеонаблюдение отговаря на най-високите изисквания. Тя е с максимален брой функции и има възможност за проследяване на регистрационни номера, които ще се снемат при нарушение или  ПТП, както и възможност за управление в кризисни ситуации.  ", "date": "2019.02.28", "title": "Видеонаблюдение и в Благоевград"}
{"url": "https://standartnews.com/sport/chelsi-vze-derbito-s-totnm-s-edin-udar-video-386136.html", "text": "Челси успя да превъзмогне по най-добрия начин загубения финал за Купата на Лигата, като съживи с пълна сила шансовете си за финиш в топ 4 на Висшата лига. В 28-ия кръг на английското първенство \"сините\" се справиха с коварен и намиращ се по-високо в таблицата местен враг като Тотнъм, надигравайки го с 2:0. Срещата очаквано не изобилстваше от голови положения, като след паузата домакините взеха своето чрез попадението на Педро Родригес и нелепия автогол на Киърън Трипиър. Макар Челси да беше далеч като стандарт от най-добрите си игри, които показа през този сезон, победата дойде съвсем заслужено. Особено на фона на продукцията, която предложи тимът на Маурисио Почетино, завършил срещата без нито един точен изстрел. В интерес на истината \"сините\" имаха само един-едничък и това бе откриващият гол на Педро.", "date": "2019.02.28", "title": "Челси взе дербито с Тотнъм с един удар (ВИДЕО)"}
{"url": "https://standartnews.com/sport/grisho-trenira-s-tiym-za-indin-uels-video-386208.html", "text": "Григор Димитров вече е в Индиън Уелс и тренира на пълни обороти за завръщането си на корта след повече от едномесечна пауза. Най-добрият български тенисист ще участва в първия за годината турнир от сериите “Мастърс 1000” на АТР, след като контузия в дясното рамо го принуди да пропусне надпреварите в Ротердам и Акапулко. В Индиън Уелс Гришо тренира с австриеца Доминик Тийм, а наставникът му Даниел Валверду коментира, че няма по-добро място от това да се върнеш отново към състезанията. 27-годишният хасковлия не е играл от загубата си от Франсис Тиафо в осминафиналите на Откритото първенство на Австралия.", "date": "2019.02.28", "title": "Гришо тренира с Тийм за \"Индиън Уелс\" (ВИДЕО)"}
{"url": "https://standartnews.com/sport/botev-plovdiv-privleche-sasho-tonev-386167.html", "text": "Ботев Пловдив осъществи шестия си зимен трансфер. \"Канарчетата\" подсилиха състава си с национала на България Александър Тонев, съобщава официалният сайт на клуба. Преди броени дни се заговори, че българският национал влиза в трансферните планове на ЦСКА. В крайна сметка той ще носи екипа на Ботев. 29-годишният нападател сложи подписа си под контракт с \"жълто-черните\", който е до 30.06.2020г. Играчът ще се включи от днес в тренировъчния процес на пловдивчани. Александър Тонев е роден на 3 февруари 1990г. в Елин Пелин. Новото попълнение на Ботев има богата визитка. В България юношата на ЦСКА е играл за родния си клуб и Сливен, а от 2011 година се състезава за чуждестранни отбори. Зад граница Тонев носи последователно екипите на Лех Познан, Астън Вила, Селтик и Фрозиноне. За последно бе част от италианския футболен клуб Кротоне. Тонев има 27 мача за \"А\" националния отбор на България, като е реализирал 5 попадения.", "date": "2019.02.28", "title": "Ботев Пловдив привлече Сашо Тонев"}
{"url": "https://standartnews.com/sport/tsska-pokani-berbatov-386205.html", "text": "ЦСКА е поканил Димитър Бербатов да се завърне в отбора като помощник-треньор на наставника Любослав Пенев. 38-годишният Бербатов не е обявил края на състезателната си кариера, но не е играл от март миналата година след авантюрата си в Индия. Той изкара част от зимната подготовка с Берое, като дори пътува със \"зелено-белите\" на лагер в Турция. Това породи слухове, че Бербатов може да стане играещ асистент на един от най-добрите си приятели Александър Томаш, който е старши треньор на старозагорци. От ЦСКА по-рано днес съобщиха, че към състава за пролетта ще се присъедини португалския полузащитник Нуно Мигел До Адро Томаш като преотстъпен до края на сезона от Белененсес. Очаква се до края на деня \"червените\" да обявят привличането на още играчи, с които в момента се водят финални преговори", "date": "2019.02.28", "title": "ЦСКА покани Бербатов"}
{"url": "https://standartnews.com/sport/levski-vze-natsional-na-kazakhstan-386215.html", "text": "Левски осъществи още един трансфер през зимната пауза. \"Сините\" привлякоха 19-годишния Еркебулан Сейдахмет, по-известен като \"Казахстанския Меси\". Младокът идва под наем на стадион \"Георги Аспарухов\" от руския УФА. Контрактът на талантливия футболист е до 31 декември 2019 година. Двата клуба са се разбрали за опция, в която Левски може да откупи най-големия талант на Казахстан. Предимствата на Сейдахмет са неговата бързина и техника. \r\nМладокът вече е в България и мина успешно медицинските тестове. Той беше посрещнат от своя бивш треньор Станимир Стоилов. Именно специалистът е препоръчал на Павел Колев и Георги Дерменджиев . Още утре той ще направи първа тренировка с екипа на Левски. \r\nРоденият на 4 февруари 2000 година нападател дебютира в националния отбор на своята родина именно срещу България през март месец миналата година. Тогава Мъри го пуска титуляр в контролата на \"лъвовете\" срещу Казахстан в Унгария. Той играе 78-минути, българите спечелиха с гол на Николай Бодуров в продължението на срещата.  Кариерата на Сейдахмет започва в казахстанския Тараз през април 2017 година, когато дебютира в елита на своята родина. Той има общо 16 мача и един гола за клуба, след което преминава в руския УФА. Там записва едва три срещи, като през тази кампания има едва 22 минути в мача с ЦСКА (Москва). Под ръководството на Мъри Стоилов нападателят има шест мача и един гол за представителния отбор на Казахстан през последните 11 месеца. Той бележи първото си попадение за страната при победата над Андора с 4:0.  През тази зима Левски игра два мача с руския УФА по време на подготовката в Агия Напа, като първата среща завърши 1:1, а втората 0:0. Младокът обаче не взе участие в мачовете срещу столичния гранд.", "date": "2019.02.28", "title": "Левски взе национал на Казахстан"}
{"url": "https://standartnews.com/sport/vv-v-k-stadnart-shche-posinee-li-mesets-mart-386206.html", "text": "Страстите от дербито между Левски и ЦСКА не утихват вече цяла седмица. \"Сините\" спечели изнервения мач на студения национален стадион \"Васил Левски\" с \"бушон\" и нелеп автогол. Коментарите относно изгонването на Едвин Джеси от \"червените\" не стихват. Дали е трябвало реферът Владимир Вълков да изпрати под душовете играчи на \"армейците\"? Никой не може да каже със 100%-ова сигурност. От телевизионните камери с виждаше, че картонът е доста пресилен. Но в същото време не се видя точно какво прави ръката на Джеси. Друга камера, пусната от Левски пък показва удар от страна на играча, така че може би Вълков е имал право. Другата ситуация, която реално реши дербито бе автоголът на Перейра. Доста странен - защитникът скочи и доста нелепо си забоде топката във вратата, като преди това останаха и съмнения за фаул на Паулиньо от Левски при центрирането. Но мачът е минал, резултатът е 1:0 за \"сините\", които уж тресящи се от проблеми, вече са втори в класирането с 48 точки. Толкова имат и \"червените\", чиито треньор Любо Пенев орева света за съдийски тесли, откакто пое отбора, който определено не играе добре. А Левски пък, освен, че се изкачи втори, вече смело може да гледа към върха, където Лудогорец просто не може да спечели мач, пък какво да говорим за добра игра! \"Орлите\" като никога имат два хикса и загуба в първите си три мача от пролетния полусезон. \r\nСега, предстоят последните три кръга от редовния сезон в Първи лига. Но колко важни могат да се окажат те! Още този уикенд феновете на Левски ще разберат дали има промяна в \"синия\" клуб и ще бъде ли син месец март! Тимът ще играе дерби с черната си котка в последно време със Славия, а само след седмица идва и мачът с Лудогорец. Тези два мача със сигурност ще дадат отговор на въпроса - може ли Левски да се бори за титлата в плейофите. ЦСКА ще се опита да отлепи срещу Септември, но в последните два кръга Любо Пенев и компания ще имат сериозни тестове - Етър и Берое. Освен дербито с Левски, Лудогорец пък ще се опита да влезе в релси срещу Ботев Враца и Септември.", "date": "2019.02.28", "title": "Във в-к \"Стандарт\": Ще посинее ли месец март?"}
