{"url": "https://standartnews.com/regionalni/stolichnata-toplofikatsiya-s-novo-rkovodstvo-384668.html", "text": "Структурни и кадрови промени бяха извършени в софийската „Топлофикация”. Тя вече ще има двустепенна форма на управление. Председател на Управителния съвет е Иванка Попова, а неин заместник Петър Тодоров. Изпълнителен директор на „Топлофикация” София става Кремен Георгиев, досегашен член в ръководството на топлофикациите в Перник, Враца и Велико Търново, които се свързват с името на бизнесмена Христо Ковачки. Досегашният директор на софийската топлофикация Сашо Чакалски остава част от ръководството. Той ще е член на новообразувания Надзорен съвет на столичната топлофикация. Освен него в съвета влиза и Валентин Терзийски, също свързван с бизнесмена Христо Ковачки. Председател на Надзорния съвет е Десислава Билева, а неин заместник бившият вече изпълнителен директор Сашо Чакалски.", "date": "2019.02.09", "title": "Столичната \"Топлофикация\" с ново ръководство"}
{"url": "https://www.standartnews.com/sport/penev-se-zavrna-ss-zaguba-nachelo-na-tsska-sofiya-384659.html", "text": "ЦСКА-София загуби от Етър с 0:1 в повторния дебют на Любослав Пенев начело на „червените“. Привържениците на ЦСКА София изпълниха сектор „А“ на стадион Българска армия и демонстрираха подкрепа за един от безспорните си любимци, който в четвъртък изненадващо замени Нестор Ел Маестро като старши треньор на отбора. И в последната си контрола преди началото на първенството ЦСКА-София. „Червените“ в големи периоди от мача бяха надигравани от великотърновци, а в предни позиции не създадоха почти нищо интересно. Етър може да съжалява, че не постигна по-изразителна победа на „Българска армия“, като гостите пропуснаха няколко чисти положения. Флорент Боджадж отбеляза единствения гол в 34-ата минута. Крум Стоянов проби отляво и намери непокрития Боджадж, който с удар в долния ляв ъгъл реализира попадението за Етър. Малко по-късно Велко Батрович можеше да вкара втори гол за Етър, но Черниаускас спаси. Веднага след почивката нападателят на Етър Милчо Ангелов можеше да накаже бившия си отбор, но Черниаускас отново спаси удара отблизо. Ангелов имаше ново чисто положение в средата на полувремето, което пропусна, а минута преди края Етър направи нов пропуск, като след мощен удар на Кольо Станев бе избит от резервния вратар Данте Стипица.", "date": "2019.02.09", "title": "Пенев се завърна със загуба начело на ЦСКА-София"}
{"url": "https://www.standartnews.com/sport/seksskandal-grmna-v-otbora-na-despodov-384642.html", "text": "Сексскандал разтресе новия тим на Кирил Десподов - Каляри. Става дума за видео, което неговият френски съотборник Сирил Теро сподели в интернет. На кадрите се вижда веселият Теро, който е гол до кръста, а още един мъж и жена правят секс до него в същото време. Другият мъж не може да се разпознае от въпросното видео, но в Италия твърдят, че това е стражът на Фиорентина Албан Лафон. ", "date": "2019.02.09", "title": "Сексскандал гръмна в отбора на Десподов"}
{"url": "https://standartnews.com/sport/berbatov-ne-otpisvayte-totnm-384639.html", "text": "Манчестър Юнайтед няма загуба в последните си 10 двубоя под ръководството на новия мениджър Оле Гунар Солскяер. Ужасното начало на сезона с Жозе Моуриньо обаче направи така, че сега \"червените дяволи\" само могат да гледат отстрани борбата за титлата между Манчестър Сити и Ливърпул. Сити води с по-добра голова разлика, но мърсисайдци са с мач по-малко. Който и от двата отбора да триумфира в края на сезона, едва ли ще има фен на Юнайтед, който да е доволен. Това се отнася и за бившия нападател на \"червените дяволи\" Димитър Бербатов, който нарече \"кошмарен сценарий\" всеки един от двата варианта. \"Шампионска титла за Ливърпул или Сити е кошмарен сценарий за всички фенове на Юнайтед и аз определено не мога да избера кой от двата отбора предпочитам да спечели\", каза Берба. \"Който и да бъде, ще бъде неприятно за феновете на Манчестър Юнайтед, така че това ще е още един сезон, в който подкрепям Тотнъм в битката за титлата. Но реалността е, че и Сити, и Ливърпул играят прекрасен футбол и това трябва да се уважава. До този момент през сезона има два отбора, които заслужават да спечелят първенството.\" Тотнъм е на 5 точки зад лидерите и според Бербатов тимът на Маурисио Почетино не трябва да бъде пренебрегван. \"Няколко късни гола оставиха Тотнъм на победния път и те все още са в битката за титлата! Аутсайдер със сигурност, но все още в борбата. Това ще направи доста хора много щастливи - не и тези от Челси, Арсенал или Уест Хем. Това би било шокът на годината. Същото като Лестър преди няколко години! Според мен положителното е, че те стават все по-добри, справят се с мачовете и дори печелят тези, в които не играят добре. Имат шанс. И независимо дали ще прескочат горните два отбора или не, със сигурност ще изиграят огромна роля в борбата за трофея.\"", "date": "2019.02.09", "title": "Бербатов: Не отписвайте Тотнъм"}
{"url": "https://www.standartnews.com/sport/norvezhki-triumf-v-spuskaneto-na-svetovnoto-v-ore-384650.html", "text": "Норвежки триумф бе отбелязан днес в спускането при мъжете от световното първенство по ски алпийски дисциплини в Оре (Швеция). Златото спечели Киетил Янсруд, а втори само на 0,02 сек зад него остана неговия сънародник Аксел Лунд Свиндал за когото това бе последното състезание в кариерата му. Бронзът взе австриеца Винсент Крихмаир, който бе втори в супергигантския слалом в Оре. Състезанието беше отложено  с час заради лошото време в Оре и бе проведено в съкратен вариант от старта на супергигантския слалом. На 10-и февруари (неделя) от 13,30 ч (бъл.време) в Оре трябва да се проведе и спускането при жените.", "date": "2019.02.09", "title": "Норвежки триумф в спускането на Световното в Оре"}
{"url": "https://www.standartnews.com/sport/berbatov-ne-otpisvayte-totnm-384639.html", "text": "Манчестър Юнайтед няма загуба в последните си 10 двубоя под ръководството на новия мениджър Оле Гунар Солскяер. Ужасното начало на сезона с Жозе Моуриньо обаче направи така, че сега \"червените дяволи\" само могат да гледат отстрани борбата за титлата между Манчестър Сити и Ливърпул. Сити води с по-добра голова разлика, но мърсисайдци са с мач по-малко. Който и от двата отбора да триумфира в края на сезона, едва ли ще има фен на Юнайтед, който да е доволен. Това се отнася и за бившия нападател на \"червените дяволи\" Димитър Бербатов, който нарече \"кошмарен сценарий\" всеки един от двата варианта. \"Шампионска титла за Ливърпул или Сити е кошмарен сценарий за всички фенове на Юнайтед и аз определено не мога да избера кой от двата отбора предпочитам да спечели\", каза Берба. \"Който и да бъде, ще бъде неприятно за феновете на Манчестър Юнайтед, така че това ще е още един сезон, в който подкрепям Тотнъм в битката за титлата. Но реалността е, че и Сити, и Ливърпул играят прекрасен футбол и това трябва да се уважава. До този момент през сезона има два отбора, които заслужават да спечелят първенството.\" Тотнъм е на 5 точки зад лидерите и според Бербатов тимът на Маурисио Почетино не трябва да бъде пренебрегван. \"Няколко късни гола оставиха Тотнъм на победния път и те все още са в битката за титлата! Аутсайдер със сигурност, но все още в борбата. Това ще направи доста хора много щастливи - не и тези от Челси, Арсенал или Уест Хем. Това би било шокът на годината. Същото като Лестър преди няколко години! Според мен положителното е, че те стават все по-добри, справят се с мачовете и дори печелят тези, в които не играят добре. Имат шанс. И независимо дали ще прескочат горните два отбора или не, със сигурност ще изиграят огромна роля в борбата за трофея.\"", "date": "2019.02.09", "title": "Бербатов: Не отписвайте Тотнъм"}
{"url": "https://www.standartnews.com/sport/real-madrid-nakaza-atletiko-s-31-384661.html", "text": "Реал Мадрид победи категорично като гост с 3:1 другият мадридски гранд Атлетико. Двубоят бе от 23-ия кръг на испанската Ла Лига и се игра на новия стадион \"Уанда Метрополитано\". Каземира откри за Реал в началото на срещата. Антоан Гризман успя да възстанови равенството в средата на полувремето,. В 44-ата минута обаче Серхио Рамос се разписа от дузпа за 1:2 за Реал. Въпреки няколкото добри атаки Атлетико не успя да стигне до изравнителен гол. Влезлият като резерва за гостите Гарет Бейл оформи крайното 3:1 за европейския клубен шампион. Така Реал измести Атлетико от втората позиция в класирането. Тимът на Сантяго Солари вече имат 45 точки и е на 5 от лидера Барселона, който утре гостува на Атлетико в Билбао. Атлетико Мадрид е трети с 44 точки", "date": "2019.02.09", "title": "Реал Мадрид наказа Атлетико с 3:1"}
{"url": "https://www.standartnews.com/sport/medvedev-bi-monfis-i-posyaga-km-titlata-v-sofiya-384664.html", "text": "Данил Медведев е втория финалист на Sofia Open ATP 250. В полуфинала руснакът победи с лекота Гаел Монфис (Фр) с 6:2, 6:3 и на финала в \"Арена Армеец\" утре ще играе срещу Мартон Фучович (Унг). За разлика от вчера, когато Монфис победи гръцката звезда Стефанос Циципас днес французина бе неузнаваемо слаб. Единствено при 5:2 във втория сет за Медведев се хвърли да обръща мача, но силите му стигнаха да спечели само 2 гейма.", "date": "2019.02.09", "title": "Медведев би Монфис и посяга към титлата в София"}
{"url": "https://standartnews.com/sport/grisho-i-nikol-sa-si-dali-pochivka-trbyat-v-angliya-384638.html", "text": "Бившият футболист Джейми Реднап стана повод за нови коментари около връзката между певицата Никол Шерцингер и най-добрия български тенисист Григор Димитров. Темата излезе на дневен ред заради информация в Daily Mail, че Шерцингер е отхвърлила покана за среща от Реднап, който е решил да опита късмета си, заради ширещите се слухове за раздяла между певицата и Димитров. Никол Шерцингер отвърнала на интереса на 45-годишния бивш футболист с думите, че „моментът не е подходящ” за нея. Източник на друга английска медия The Sun твърди, че Джейми харесва Никол отдавна, но не би предприел нищо, докато тя е във връзка с Григор. „След раздялата, той е демонстрирал интереса си да излязат на среща, но за нея времето не било подходящо. Биха били чудесна двойка, но кой знае, може да се случи в бъдеще”, пише вестникът. Според публикацията Григор Димитров и Никол Шерцингер „са си дали почивка”, като и двамата са се концентрирали върху кариерите си.", "date": "2019.02.09", "title": "Гришо и Никол са си дали почивка, тръбят в Англия"}
{"url": "https://standartnews.com/sport/vitosha-priema-za-treta-godina-zimniya-semeen-praznik-384621.html", "text": "„София – европейска столица на спорта“ и „Мачирски спорт“ ви канят на третия Зимен семеен празник на Витоша. В местността Офелиите на 10 февруари, неделя, от 11.00 до 13.00 ч. ще се организират няколко развлекателни зимни надпревари и активности: \r\n- отворен ски-слалом за деца (от 10 до 16-годишни) \r\n- семейна щафета с шейни \r\n- конкурс за направа на снежен човек \r\n- състезание по теглене на въже \r\n- конкурс за най-атрактивна визия на шейна \r\n- снежен карнавал \r\nСъстезанията с шейни ще бъдат на семеен принцип с изискване за участие на дете и родител(роднина). Записванията ще бъдат на място в деня на Феста от 10.00 ч. до 11.00 ч. на обособени пунктове от организаторите. Участието е със собствена ски-екипировка и шейни. Най-добрите ще бъдат отличени с предметни награди и медали. \r\nПо време на спортния празник ски и борд учители ще направят демонстрации и ще помагат безплатно на малките скиори да повишат уменията си. \r\nПрограмата за Феста предвижда още множество демонстрации, състезания, забавни надпревари и викторини. На голямата поляна ще се организират игри, битка със снежни топки, теглене на въже, конкурс за най-добра визия на шейна, за най-голяма снежна топка, за най-атрактивно претъркаляне в снега, ще има планинарски песни на импровизираната сцена и забавни викторини с много награди и др. \r\nЗимен семеен празник е посветен на желанието на хората да живеят активно, да спортуват, да се отдават на физически и забавни занимания през зимата, като се наслаждават на емоциите, които предоставя природата, допълнени с удоволствието от игрите на снега. Целта е да се мотивират децата да се запознаят и да заобичат зимните спортове и забавления. \r\nГответе се за голямото снежно шоу – Зимен семеен празник 2019. Очакваме ви на 10 февруари на поляната в местността Офелиите на Витоша.", "date": "2019.02.09", "title": "Витоша приема за трета година зимния семеен празник"}
{"url": "https://standartnews.com/mneniya/khubava-rabota-ama-tsiganska-384665.html", "text": "„Хубава работа, ама циганска“, биха казали самите роми за решението, с което МОН им дава възможност да вземат три класа в рамките на една година, след като вече веднъж са отпаднали от училище. Причината – проектът „Нов шанс за успех“, финансиран от Брюксел, с който отпадналите възрастни хора трябва да получат възможност да вземат средно образование, приключва догодина. И отпуснатите от Европа пари трябва да бъдат отчетени. Не са малко – към 25 милиона са. Само дето има една подробност – възрастен ром, който сега е влязъл в пети клас, няма как да вземе диплома за основно образование, пък пари сме давали за него. И му даваме възможност – . При това, по олекотен учебен материал. И на всичко отгоре му плащаме за всяко посещение в клас. Надали някой вярва, че той ще успее да усвои дори минимума на учебното съдържание за отпуснатите часове.  – симпатични хора, отдавна откъснали се от класните стаи, които искаха примерно да вземат шофьорска книжка, без да си купят диплома. Или работеха и внезапно за длъжността им бе станала изискуема поне минимална диплома. Някои имаха деца в по-горен клас, отколкото са те – спомням си С други думи, хората се опитваха да учат, доколкото им е възможно, защото това бе гаранция, че ще си намерят работа. Някои от тях, разбира се, със сигурност отиваха заради стипендията от 4-5 лева на час, щото и това са доходи, бате, не можем да живеем само от детските... Но на финала държавата явно предлага две опции – или отпадат и не си вземат дипломата, въпреки цялото старание, което са положили. Или си затваря очите, за да усвои още пари, и ги пускат да минат по-нагоре. Накрая дори ще ги водим грамотни. Предполагам, че в различните сегрегирани училища нещата ще се случат по различен начин. Но пък се чудя  . Вместо това ще трябва да мине през куп комисии, които да му позволят да се обучава по самостоятелен план. Да ни е честита новата грамотност! Пък ако вземат и шофьорски книжки...    ", "date": "2019.02.09", "title": "Хубава работа, ама циганска!"}
{"url": "https://standartnews.com/sport/sportt-po-tv-za-9-fevruari-384637.html", "text": "ТВ Акценти - Събота 09.02.2019 Диема спорт 14,00; 16,00 и 18,00 Тенис: Мачове от Sofia Open 2019 (пряко) Диема спорт 2 14,30 Футбол, Англия, Висша лига: Фулъм - Ман Юн; 17,00 Ливърпул - Борнемут; 19,30 Брайтън - Бърнли (пряко) 00,00 Баскетбол, НБА: Юта Джаз - Сан Антонио Спърс (пряко) Nova Sport 17,00 Футбол, Англия, Чемпиъншип: Нотингам Форест - Брентфорд; 19,30 Сток - Уест Бромич (пряко) MaxSport1 19,30 Футбол, Холандия, Ередивизи: Хераклес - Аякс; 21,45 Фейенорд - Де Граафшап (пряко) MaxSport2 20,00 Хокей на лед, НХЛ: Бостън Бруинс - Лос Анджелис Кингс; 02,00 Тампа Бей Лайтнинг - Питсбърг Пенгуинс (пряко) MaxSport3 19,00 Футбол, Италия, Серия А: Фиорентина - Наполи; 21,30 Парма - Интер (пряко) MaxSport4 14,00 Футбол, Испания, Ла Лига: Хетафе - Селта; 17,15 Атлетико М - Реал М; 19,30 Еспаньол - Райо Валекано; 21,45 Жирона - Уеска (пряко) Kanal 3 21,15 \"Спорт в обектива\" Ring.BG 16,30 и 19,00 Волейбол, Купа на Италия: Полуфинали (пряко)  Eurosport 12,15 и 16,30 Северна комбинация: Световна купа в Лахти, ски скокове и ски бягане (пряко) 13,30 Ски, СП: Оре, спускане, мъже (пряко) 15,00 Колоездене: Обиколка на Валенсия, четвърти етап (пряко) 17,15 Ски скокове: Световна купа в Лахти, състезание (пряко) 21,15 и 23,30 Биатлон, СК: Кенмор, щафета, мъже и жени (пряко) Eurosport 2 06,30 Колоездене на писта: Шест дни на Мелбърн, трети ден (пряко) 10,45 Сноуборд: Световна купа във Фелдберг, крос (пряко) 14,15 Ски бягане: Световна купа в Лахти, спринт (пряко) 16,30 Футбол, Германия, Първа Бундеслига: Борусия Д - Хофенхайм; 19,30 Байерн - Шалке (пряко) 21,30 Снукър: Уърлд Гран При в Престън, полуфинали (пряко)", "date": "2019.02.09", "title": "Спортът по тв за 9 февруари"}
{"url": "https://standartnews.com/sport/roma-s-ubeditelna-pobeda-kato-gost-384630.html", "text": "Рома победи Киево с 3:0 като гост в среща от 23-и кръг на италианската Серия А и се изкачи на четвъртото място във вречменното класиране. Головете за победителите вкараха Стефан Ел Шаарауи (9), Един Джеко (19) и Александър Коларов (51). ", "date": "2019.02.09", "title": "Рома с убедителна победа като гост"}
{"url": "https://standartnews.com/sport/16-talanti-shche-predstavyat-blgariya-na-olimpiyskiya-zimen-fest-384631.html", "text": "Шестнайсет наши млади състезатели отпътуваха рано тази сутрин за 14-то издание на Европейския олимпийски зимен фестивал в Сараево и Източно Сараево. Форумът се открива утре, неделя, 10 февруари и ще продължи до петък, 15 февруари. България ще бъде представена в 5 вида спорт - биатлон, ски-алпийски дисциплини, ски-бягане, шорттрек и фигурно \r\nпързаляне. От името на БОК олимпийците получиха националния трибагреник с пожеланието да имат поводи да го развяват, а по традиция на всички състезатели и треньори бяха връчени на изпроводяк плюшени лъвчета за късмет от спонсора на БОК Fibank. В официалната ни делегация като треньор е включена най-титулуваната ни състезателка в шорттрека Евгения Раданова и един от успешните ни алпийци Стефан Георгиев, като и двамата са участници в първия зимен ЕМОФ в Аоста през 1993. Раданова бе най-търсена за снимки при изпращането на аерогарата, повечето млади български състезатели искаха да се докосната до легендата и да си \r\nнаправят селфита с нея за кадем. Водач на делегацията е Белчо Горанов, генерален секретар на БОК. \r\nУчастието и постиженията на младите спортисти на възраст между 14 и 18 години в тези мулти спортни прояви, организирани по идея на Жак Рог и провеждани под егидата на европейските олимпийски комитети, са гаранция за реализиране на успешна кариера от много спортисти от Европа. \r\nБезспорно доказателство за това са спечелените три олимпийски отличия от най-успешната ни състезателка в шорттрека Жени Раданова. Участничка в четири олимпийски игри (Лилехамер 1994, Нагано 1998) и носителка на сребърен медал в коронната й дисциплина 500м и бронзов на 1000м от игрите в Солт Лейк Сити 2002, както и сребърен медал на 500м от Торино 2006. \r\nС участие и първи успехи, звездния си път започва и шампионът ни в сноуборда Радослав Янков, спечелил златен медал в паралелния слалом от ЕМОФ Хака 2007. Той е носител на Кристалния глобус за 2017 и участник в две зимни олимпиади в Сочи 2014 и ПьонгЧанг 2018. \r\nНосител на сребърен медал от зимен фестивал в Сласк Бескиди 2009 е и най-добрия ни ски-скачач Владимир Зографски. Участник в две зимни олимпийски игри в Сочи 2014 и ПьонгЧанг 2018, като при последното си участие заема 14-о място - най-доброто класиране на български скачач от акъв форум. \r\nС два сребърни медала в алпийските ски дисциплини от ЕМОФ Форалберг/Лихтенщайн 2015 е и младата ни звезда Алберт Попов, с когото \r\nса свързани надеждите ни за нов пробив в световния елит в тази дисциплина. \r\n------ \r\nЕто кои млади олимпийци ще представят България в Сараево: \r\nБиатлон 4 момчета \r\nБЛАГОЙ ТОДЕВ \r\nДЕЯН РАЗЛОЖКИ \r\nДАНИЕЛ ПЕШКОВ \r\nВАСИЛ ЗАШЕВ \r\nСки \r\nАлпийски дисциплини 1 момиче 3 момчета \r\nЕВА ВУКАДИНОВА \r\nКАЛИН ЗЛАТКОВ \r\nГЕОРГИ ЕРГИН \r\nКОНСТАНТИН СТОИЛОВ \r\nСки бягане 2 момичета 3 момчета \r\nЛИДИЯ НАНОВА \r\nКАЛИНА НЕДЯЛКОВА \r\nАЛЕКСАНДЪР ОГНЯНОВ \r\nТОДОР МАЛЧОВ \r\nКРАСИМИР АТАНАСОВ \r\nКънки \r\nФигурно пързаляне 1 момиче \r\nИВЕЛИНА БАЙЧЕВА \r\nШорттрек 2 момчета \r\nЛЮБОМИР КАЛЧЕВ \r\nПЕТКО ДАПЧЕВ \r\nОфициалното откриване на фестивала е утре от 20 ч. българско време, а състезанията започват в понеделник, когато още в 10 ч. сутринта първи от нашите на старт ще застанат петимата от ски-бягането за спринтовите дисциплини, двамата ни представители в шорттрека за гонката на 1500 м и Ева Вукадинова за първия манш на гигантския слалом.", "date": "2019.02.09", "title": "16 таланти ще представят България на олимпийския зимен фест"}
{"url": "https://www.standartnews.com/sport/galin-ivanov-izbra-ungariya-384641.html", "text": "Националът на България Галин Иванов направи своя окончателен избор. Крилото избра офертата на последния в унгарското първенство Халадаш, който му предлага страхотните 500 000 евро за следващите 18 месеца. Футболистът отива там със статут на свободен агент, след като разтрогна със Славия в началото на седмицата. Очаква се офанзивният играч да бъде представен в понеделник. \"Да, отивам в Унгария. Живот и здраве утре ще пътувам, като взехме най-доброто решение за мен и семейството ми на този етап. Искам да благодаря специално на президента Венцеслав Стефанов, на цялото ръководството, треньорите, играчите и феновете на Славия. Никога няма да забравя, че ми подадоха ръка в много труден момент, както и подкрепата, която ми даваха през целия ми престой в Славия. Оставям приятели и незабравими мигове, като този през месец май миналата година, когато спечелихме Купата на България срещу Левски. Страхотен момент за всички нас и обичащите клуба. На \"Овча Купел\" чакаха този трофей 22 години, като зарадвахме много хора. На всички в клуба пожелавам много успех от сърце\", сподели Иванов пред \"Спортал\".  \r\nТой имаше и оферта от Левски. \"Истина е, че имах оферта от Левски, но на този етап най-приемливото ми предложение идва от Унгария\", допълни той.", "date": "2019.02.09", "title": "Галин Иванов избра Унгария"}
{"url": "https://www.standartnews.com/sport/livrpul-si-vrkha-prvoto-myasto-vv-visshata-liga-384662.html", "text": "Ливърпул се върна на върха във Висшата лига след като победи с 3:0. \"Червените\" отново дръпнаха с 3 точки на втория Манчестър Сити. Това бе първа победа за \"мърсисайдци\" след двете поредни шампионатни равенства - с Лестър (1:1) и Уест Хям (1:1). Головете в мача вкараха Мане (24), Вайналдум (34) и Салах (48). \r\n ", "date": "2019.02.09", "title": "Ливърпул си върна първото място във Висшата лига"}
{"url": "https://www.standartnews.com/sport/ungarets-stigna-do-finala-na-sofia-open-384660.html", "text": "Непоставеният Мартон Фучович е първият финалист в АТР 250 тенис турнирът Sofia Open ATP250. Унгарецът направи пълен обрат в \"Арена Армеец“ срещу Матео Бератини (Италия) и го победи с 5:7, 7:5, 6:3. Двубоят продължи 2,17часа. Така Фучович ще играе за втори път в кариерата си в мач за титлата след турнира в Женева на клей, който спечели през миналата година.Съперникът на Мартон Фучович в неделния финал се определя в мача между №3 Данийл Медвев (Русия) и №7 Гаел Монфис (Франция).", "date": "2019.02.09", "title": "Унгарец стигна до финала на Sofia Open"}
{"url": "https://standartnews.com/sport/medvedev-bi-monfis-i-posyaga-km-titlata-v-sofiya-384664.html", "text": "Данил Медведев е втория финалист на Sofia Open ATP 250. В полуфинала руснакът победи с лекота Гаел Монфис (Фр) с 6:2, 6:3 и на финала в \"Арена Армеец\" утре ще играе срещу Мартон Фучович (Унг). За разлика от вчера, когато Монфис победи гръцката звезда Стефанос Циципас днес французина бе неузнаваемо слаб. Единствено при 5:2 във втория сет за Медведев се хвърли да обръща мача, но силите му стигнаха да спечели само 2 гейма.", "date": "2019.02.09", "title": "Медведев би Монфис и посяга към титлата в София"}
{"url": "https://standartnews.com/svyat/raste-broyat-na-zhertvite-ot-sruteniya-blok-v-istanbul-384663.html", "text": "Броят на жертвите при срутването на осеметажния блок в Истанбул стигна 17 души, предаде БГНЕС.Информацията беше потвърдена и от турския президент Реджеп Ердоган, който посети мястото на трагедията. Той заяви, че властите трябва да си вземат поука от случилото се. 9 от загиналите са членове на едно семейство. Причината за инцидента все още не е ясна. Пострадали са 14 души, сред тях има и деца. Реджеп Ердоган заяви, че ще бъдат предприети мерки в бъдеще да се избегнат подобни инциденти. Копирано от standartnews.com", "date": "2019.02.09", "title": "Расте броят на жертвите от срутения блок в Истанбул"}
{"url": "https://standartnews.com/sport/norvezhki-triumf-v-spuskaneto-na-svetovnoto-v-ore-384650.html", "text": "Норвежки триумф бе отбелязан днес в спускането при мъжете от световното първенство по ски алпийски дисциплини в Оре (Швеция). Златото спечели Киетил Янсруд, а втори само на 0,02 сек зад него остана неговия сънародник Аксел Лунд Свиндал за когото това бе последното състезание в кариерата му. Бронзът взе австриеца Винсент Крихмаир, който бе втори в супергигантския слалом в Оре. Състезанието беше отложено  с час заради лошото време в Оре и бе проведено в съкратен вариант от старта на супергигантския слалом. На 10-и февруари (неделя) от 13,30 ч (бъл.време) в Оре трябва да се проведе и спускането при жените.", "date": "2019.02.09", "title": "Норвежки триумф в спускането на Световното в Оре"}
{"url": "https://standartnews.com/sport/seksskandal-grmna-v-otbora-na-despodov-384642.html", "text": "Сексскандал разтресе новия тим на Кирил Десподов - Каляри. Става дума за видео, което неговият френски съотборник Сирил Теро сподели в интернет. На кадрите се вижда веселият Теро, който е гол до кръста, а още един мъж и жена правят секс до него в същото време. Другият мъж не може да се разпознае от въпросното видео, но в Италия твърдят, че това е стражът на Фиорентина Албан Лафон. ", "date": "2019.02.09", "title": "Сексскандал гръмна в отбора на Десподов"}
{"url": "https://standartnews.com/sport/penev-se-zavrna-ss-zaguba-nachelo-na-tsska-sofiya-384659.html", "text": "ЦСКА-София загуби от Етър с 0:1 в повторния дебют на Любослав Пенев начело на „червените“. Привържениците на ЦСКА София изпълниха сектор „А“ на стадион Българска армия и демонстрираха подкрепа за един от безспорните си любимци, който в четвъртък изненадващо замени Нестор Ел Маестро като старши треньор на отбора. И в последната си контрола преди началото на първенството ЦСКА-София. „Червените“ в големи периоди от мача бяха надигравани от великотърновци, а в предни позиции не създадоха почти нищо интересно. Етър може да съжалява, че не постигна по-изразителна победа на „Българска армия“, като гостите пропуснаха няколко чисти положения. Флорент Боджадж отбеляза единствения гол в 34-ата минута. Крум Стоянов проби отляво и намери непокрития Боджадж, който с удар в долния ляв ъгъл реализира попадението за Етър. Малко по-късно Велко Батрович можеше да вкара втори гол за Етър, но Черниаускас спаси. Веднага след почивката нападателят на Етър Милчо Ангелов можеше да накаже бившия си отбор, но Черниаускас отново спаси удара отблизо. Ангелов имаше ново чисто положение в средата на полувремето, което пропусна, а минута преди края Етър направи нов пропуск, като след мощен удар на Кольо Станев бе избит от резервния вратар Данте Стипица.", "date": "2019.02.09", "title": "Пенев се завърна със загуба начело на ЦСКА-София"}
{"url": "https://standartnews.com/sport/galin-ivanov-izbra-ungariya-384641.html", "text": "Националът на България Галин Иванов направи своя окончателен избор. Крилото избра офертата на последния в унгарското първенство Халадаш, който му предлага страхотните 500 000 евро за следващите 18 месеца. Футболистът отива там със статут на свободен агент, след като разтрогна със Славия в началото на седмицата. Очаква се офанзивният играч да бъде представен в понеделник. \"Да, отивам в Унгария. Живот и здраве утре ще пътувам, като взехме най-доброто решение за мен и семейството ми на този етап. Искам да благодаря специално на президента Венцеслав Стефанов, на цялото ръководството, треньорите, играчите и феновете на Славия. Никога няма да забравя, че ми подадоха ръка в много труден момент, както и подкрепата, която ми даваха през целия ми престой в Славия. Оставям приятели и незабравими мигове, като този през месец май миналата година, когато спечелихме Купата на България срещу Левски. Страхотен момент за всички нас и обичащите клуба. На \"Овча Купел\" чакаха този трофей 22 години, като зарадвахме много хора. На всички в клуба пожелавам много успех от сърце\", сподели Иванов пред \"Спортал\".  \r\nТой имаше и оферта от Левски. \"Истина е, че имах оферта от Левски, но на този етап най-приемливото ми предложение идва от Унгария\", допълни той.", "date": "2019.02.09", "title": "Галин Иванов избра Унгария"}
{"url": "https://standartnews.com/sport/real-madrid-nakaza-atletiko-s-31-384661.html", "text": "Реал Мадрид победи категорично като гост с 3:1 другият мадридски гранд Атлетико. Двубоят бе от 23-ия кръг на испанската Ла Лига и се игра на новия стадион \"Уанда Метрополитано\". Каземира откри за Реал в началото на срещата. Антоан Гризман успя да възстанови равенството в средата на полувремето,. В 44-ата минута обаче Серхио Рамос се разписа от дузпа за 1:2 за Реал. Въпреки няколкото добри атаки Атлетико не успя да стигне до изравнителен гол. Влезлият като резерва за гостите Гарет Бейл оформи крайното 3:1 за европейския клубен шампион. Така Реал измести Атлетико от втората позиция в класирането. Тимът на Сантяго Солари вече имат 45 точки и е на 5 от лидера Барселона, който утре гостува на Атлетико в Билбао. Атлетико Мадрид е трети с 44 точки", "date": "2019.02.09", "title": "Реал Мадрид наказа Атлетико с 3:1"}
{"url": "https://standartnews.com/biznes/izteglili-sme-54-mlrd-lv-zaemi-ot-bankite-384648.html", "text": "Над 54 млрд. лв. са изтеглените заеми от банките у нас в края на 2018 г.  Размерът им се повишава със 7,7% на годишна основа в сравнение с 6,2% годишно увеличение към края на септември 2018 година, показва статистиката на Българската народна банка, цитирана от Инвестор.бг Най-голям е ръстът на броя на кредитите, които гражданите са вземали в диапазона от 100 хил. до 250 хил. лева. На годишна база те растат с 20%. В края на декември 2018 г. спрямо края на предходното тримесечие броят на кредитите на бизнеса и домакинствата спада с 0,1%, а размерът им нараства с 1%. От централната банка съобщават, че в края на миналата година броят на заемите е 3,066 милиона броя. На годишна база те нарастват с 11,6% при 10,2% годишно повишение в края на септември 2018 година. Размерът на кредитите на фирмите към 31 декември е 32,910 млрд. лева, което представлява нарастване с 5,5% на годишна база в сравнение с 4% годишно увеличение в края на септември. В края на четвъртото тримесечие на 2018 година броят на заемите е 147 хил. броя, като на годишна база намаляват с 0,7% при годишен ръст от 0,4% в края на септември. Най-голямо е намалението в броя на кредитите, изтеглени между 5 хил. и 10 хил. лева. За една година спадът е 4%. В БНБ пресмятат, че спрямо края на третото тримесечие броят на кредитите на бизнеса намалява с 3,3%, а размерът им нараства с 0,4%. В края на декември 2018 г. размерът на заемите на домакинствата и фирмите, които ги обслужват, нараства на годишна база с 11,2%, като достига 21,829 млрд. лева, при 9,7% годишно увеличение в края на третото тримесечие. Броят на кредитите се увеличава с 12,3% на годишна база, като достига 2,918 милиона при 10,8% годишно повишение в края на септември. В края на декември в сравнение с края на третото тримесечие на миналата година броят на тези заеми нараства с 0,1%, а размерът им – с 1,9%.", "date": "2019.02.09", "title": "Изтеглили сме 54 млрд. лв. заеми от банките"}
{"url": "https://standartnews.com/sport/livrpul-si-vrkha-prvoto-myasto-vv-visshata-liga-384662.html", "text": "Ливърпул се върна на върха във Висшата лига след като победи с 3:0. \"Червените\" отново дръпнаха с 3 точки на втория Манчестър Сити. Това бе първа победа за \"мърсисайдци\" след двете поредни шампионатни равенства - с Лестър (1:1) и Уест Хям (1:1). Головете в мача вкараха Мане (24), Вайналдум (34) и Салах (48). \r\n ", "date": "2019.02.09", "title": "Ливърпул си върна първото място във Висшата лига"}
{"url": "https://standartnews.com/sport/ungarets-stigna-do-finala-na-sofia-open-384660.html", "text": "Непоставеният Мартон Фучович е първият финалист в АТР 250 тенис турнирът Sofia Open ATP250. Унгарецът направи пълен обрат в \"Арена Армеец“ срещу Матео Бератини (Италия) и го победи с 5:7, 7:5, 6:3. Двубоят продължи 2,17часа. Така Фучович ще играе за втори път в кариерата си в мач за титлата след турнира в Женева на клей, който спечели през миналата година.Съперникът на Мартон Фучович в неделния финал се определя в мача между №3 Данийл Медвев (Русия) и №7 Гаел Монфис (Франция).", "date": "2019.02.09", "title": "Унгарец стигна до финала на Sofia Open"}
{"url": "https://www.standartnews.com/sport/vitosha-priema-za-treta-godina-zimniya-semeen-praznik-384621.html", "text": "„София – европейска столица на спорта“ и „Мачирски спорт“ ви канят на третия Зимен семеен празник на Витоша. В местността Офелиите на 10 февруари, неделя, от 11.00 до 13.00 ч. ще се организират няколко развлекателни зимни надпревари и активности: \r\n- отворен ски-слалом за деца (от 10 до 16-годишни) \r\n- семейна щафета с шейни \r\n- конкурс за направа на снежен човек \r\n- състезание по теглене на въже \r\n- конкурс за най-атрактивна визия на шейна \r\n- снежен карнавал \r\nСъстезанията с шейни ще бъдат на семеен принцип с изискване за участие на дете и родител(роднина). Записванията ще бъдат на място в деня на Феста от 10.00 ч. до 11.00 ч. на обособени пунктове от организаторите. Участието е със собствена ски-екипировка и шейни. Най-добрите ще бъдат отличени с предметни награди и медали. \r\nПо време на спортния празник ски и борд учители ще направят демонстрации и ще помагат безплатно на малките скиори да повишат уменията си. \r\nПрограмата за Феста предвижда още множество демонстрации, състезания, забавни надпревари и викторини. На голямата поляна ще се организират игри, битка със снежни топки, теглене на въже, конкурс за най-добра визия на шейна, за най-голяма снежна топка, за най-атрактивно претъркаляне в снега, ще има планинарски песни на импровизираната сцена и забавни викторини с много награди и др. \r\nЗимен семеен празник е посветен на желанието на хората да живеят активно, да спортуват, да се отдават на физически и забавни занимания през зимата, като се наслаждават на емоциите, които предоставя природата, допълнени с удоволствието от игрите на снега. Целта е да се мотивират децата да се запознаят и да заобичат зимните спортове и забавления. \r\nГответе се за голямото снежно шоу – Зимен семеен празник 2019. Очакваме ви на 10 февруари на поляната в местността Офелиите на Витоша.", "date": "2019.02.09", "title": "Витоша приема за трета година зимния семеен празник"}
{"url": "https://www.standartnews.com/sport/16-talanti-shche-predstavyat-blgariya-na-olimpiyskiya-zimen-fest-384631.html", "text": "Шестнайсет наши млади състезатели отпътуваха рано тази сутрин за 14-то издание на Европейския олимпийски зимен фестивал в Сараево и Източно Сараево. Форумът се открива утре, неделя, 10 февруари и ще продължи до петък, 15 февруари. България ще бъде представена в 5 вида спорт - биатлон, ски-алпийски дисциплини, ски-бягане, шорттрек и фигурно \r\nпързаляне. От името на БОК олимпийците получиха националния трибагреник с пожеланието да имат поводи да го развяват, а по традиция на всички състезатели и треньори бяха връчени на изпроводяк плюшени лъвчета за късмет от спонсора на БОК Fibank. В официалната ни делегация като треньор е включена най-титулуваната ни състезателка в шорттрека Евгения Раданова и един от успешните ни алпийци Стефан Георгиев, като и двамата са участници в първия зимен ЕМОФ в Аоста през 1993. Раданова бе най-търсена за снимки при изпращането на аерогарата, повечето млади български състезатели искаха да се докосната до легендата и да си \r\nнаправят селфита с нея за кадем. Водач на делегацията е Белчо Горанов, генерален секретар на БОК. \r\nУчастието и постиженията на младите спортисти на възраст между 14 и 18 години в тези мулти спортни прояви, организирани по идея на Жак Рог и провеждани под егидата на европейските олимпийски комитети, са гаранция за реализиране на успешна кариера от много спортисти от Европа. \r\nБезспорно доказателство за това са спечелените три олимпийски отличия от най-успешната ни състезателка в шорттрека Жени Раданова. Участничка в четири олимпийски игри (Лилехамер 1994, Нагано 1998) и носителка на сребърен медал в коронната й дисциплина 500м и бронзов на 1000м от игрите в Солт Лейк Сити 2002, както и сребърен медал на 500м от Торино 2006. \r\nС участие и първи успехи, звездния си път започва и шампионът ни в сноуборда Радослав Янков, спечелил златен медал в паралелния слалом от ЕМОФ Хака 2007. Той е носител на Кристалния глобус за 2017 и участник в две зимни олимпиади в Сочи 2014 и ПьонгЧанг 2018. \r\nНосител на сребърен медал от зимен фестивал в Сласк Бескиди 2009 е и най-добрия ни ски-скачач Владимир Зографски. Участник в две зимни олимпийски игри в Сочи 2014 и ПьонгЧанг 2018, като при последното си участие заема 14-о място - най-доброто класиране на български скачач от акъв форум. \r\nС два сребърни медала в алпийските ски дисциплини от ЕМОФ Форалберг/Лихтенщайн 2015 е и младата ни звезда Алберт Попов, с когото \r\nса свързани надеждите ни за нов пробив в световния елит в тази дисциплина. \r\n------ \r\nЕто кои млади олимпийци ще представят България в Сараево: \r\nБиатлон 4 момчета \r\nБЛАГОЙ ТОДЕВ \r\nДЕЯН РАЗЛОЖКИ \r\nДАНИЕЛ ПЕШКОВ \r\nВАСИЛ ЗАШЕВ \r\nСки \r\nАлпийски дисциплини 1 момиче 3 момчета \r\nЕВА ВУКАДИНОВА \r\nКАЛИН ЗЛАТКОВ \r\nГЕОРГИ ЕРГИН \r\nКОНСТАНТИН СТОИЛОВ \r\nСки бягане 2 момичета 3 момчета \r\nЛИДИЯ НАНОВА \r\nКАЛИНА НЕДЯЛКОВА \r\nАЛЕКСАНДЪР ОГНЯНОВ \r\nТОДОР МАЛЧОВ \r\nКРАСИМИР АТАНАСОВ \r\nКънки \r\nФигурно пързаляне 1 момиче \r\nИВЕЛИНА БАЙЧЕВА \r\nШорттрек 2 момчета \r\nЛЮБОМИР КАЛЧЕВ \r\nПЕТКО ДАПЧЕВ \r\nОфициалното откриване на фестивала е утре от 20 ч. българско време, а състезанията започват в понеделник, когато още в 10 ч. сутринта първи от нашите на старт ще застанат петимата от ски-бягането за спринтовите дисциплини, двамата ни представители в шорттрека за гонката на 1500 м и Ева Вукадинова за първия манш на гигантския слалом.", "date": "2019.02.09", "title": "16 таланти ще представят България на олимпийския зимен фест"}
{"url": "https://www.standartnews.com/sport/roma-s-ubeditelna-pobeda-kato-gost-384630.html", "text": "Рома победи Киево с 3:0 като гост в среща от 23-и кръг на италианската Серия А и се изкачи на четвъртото място във вречменното класиране. Головете за победителите вкараха Стефан Ел Шаарауи (9), Един Джеко (19) и Александър Коларов (51). ", "date": "2019.02.09", "title": "Рома с убедителна победа като гост"}
{"url": "https://www.standartnews.com/sport/grisho-i-nikol-sa-si-dali-pochivka-trbyat-v-angliya-384638.html", "text": "Бившият футболист Джейми Реднап стана повод за нови коментари около връзката между певицата Никол Шерцингер и най-добрия български тенисист Григор Димитров. Темата излезе на дневен ред заради информация в Daily Mail, че Шерцингер е отхвърлила покана за среща от Реднап, който е решил да опита късмета си, заради ширещите се слухове за раздяла между певицата и Димитров. Никол Шерцингер отвърнала на интереса на 45-годишния бивш футболист с думите, че „моментът не е подходящ” за нея. Източник на друга английска медия The Sun твърди, че Джейми харесва Никол отдавна, но не би предприел нищо, докато тя е във връзка с Григор. „След раздялата, той е демонстрирал интереса си да излязат на среща, но за нея времето не било подходящо. Биха били чудесна двойка, но кой знае, може да се случи в бъдеще”, пише вестникът. Според публикацията Григор Димитров и Никол Шерцингер „са си дали почивка”, като и двамата са се концентрирали върху кариерите си.", "date": "2019.02.09", "title": "Гришо и Никол са си дали почивка, тръбят в Англия"}
{"url": "https://standartnews.com/svyat/guaido-ne-izklyuchva-varianta-za-vnshna-voenna-interventsiya-384634.html", "text": "Самопровъзгласилият се за временен президент на Венецуела Хуан Гуаидо каза, че е готов да разреши, ако е необходимо, американска военна интервенция, за да принуди държавния глава Николас Мадуро да се оттегли от властта и да сложи край на хуманитарната криза в страната, предаде Франс прес. Това изявление Гуаидо направи в интервю за френската агенция. \"Ще направим всичко, което е необходимо, всичко, което ние трябва да направим, за да спасим човешки животи, за да престанат децата да измират\", каза Гуаидо, признат за временен президент на Венецуела от около 40 страни, начело със САЩ. \"Ще направим всичко, което е възможно. Това е един очевидно полемичен въпрос, но използвайки нашия суверенитет, упражнявайки нашите прерогативи, ние ще направим необходимото\", каза Гуаидо в отговор на въпрос дали ще използва законовите компетенции, които има в качеството си на председател на парламента и временен президент, за да разреши евентуална чужда интервенция. \"Тук във Венецуела всеки ден, който минава, се брои в човешки животи\", допълни той. Сериозната икономическа криза, обхванала страната, доведе до недостиг на храна и на медикаменти. Над 2 милиона души напуснаха Венецуела от 2015 г., според данни на ООН. В интервю за в. \"Уолстрийт джърнъл\" Гуаидо заяви, че Русия или Китай рано или късно ще се откажат от поддържането на президента Мадуро, предаде ТАСС. \"Лично аз не вярвам, че Русия и Китай са на страната на Мадуро. Те просто защитават своите инвестиции във Венецуела. Но постепенно те ще започнат да разбират, че Мадуро не може да им предложи стабилност, нито гаранции\", каза Гуаидо. Той не изключи възможността, че за смяна на съществуващия режим, ще се наложи чужда интервенция. \"Важно е да се помни, че диктаторът доброволно не може да предаде властта, след като е присвоил за себе си конституцията и е управлявал страната с помощта на заплахи и обещания. Понякога е нужно да се окаже адекватен натиск, за да си отиде той\", каза Гуаидо. \"Военна операция би могла да бъде най-ефективната форма на натиск, но не на това се надяваме\", допълни той. Междувременно стана ясно, че  , докато приблизително същото количество американски помощи за Венецуела остават блокирани на колумбийската граница, предаде ДПА. Кораб на венецуелския военноморски флот пристигна в пристанището на Хавана с помощ за жителите, пострадали от силното торнадо, съобщи в Туитър венецуелското посолство в Куба, прилагайки снимка, посочва Франс прес. В края на миналия месец кубинската столица беше връхлетяна от торнадо, което взе шест жертви и повреди хиляди къщи. Венецуелският кораб докара строителни машини и материали за възстановяване на пострадалите жилища. \"В трудни времена проявите на солидарност са двойно по-ценни\", заяви в Туитър кубинският министър на външната търговия Родриго Малмиерка. Капитанът на кораба каза пред кубинска медия, че помощта идва в момент, когато Венецуела е подложена на политическа и икономическа атака от САЩ. Кубинският заместник-министър на външната търговия Антонио Карикарте благодари на Каракас за жеста и каза, че страната му подкрепя \"венецуелското правителство и народ срещу вътрешната и външна акция за налагане на смяна на режима. Междувременно около 100 тона храни, лекарства, хигиенни продукти и друга помощ са блокирани в приемен център в колумбийския пограничен град Кукута и не е ясно как тя ще бъде доставена през охраняваната от венецуелски войници граница. Помощта беше изпратена по молба на обявилия се за временен президент на Венецуела председател на парламента Хуан Гуаидо, който казва, че тя ще бъде раздадена на близо 300 хилядите венецуелци, които изпитват остър недостиг от храни и лекарства. Президентът Николас Мадуро, който вчера заяви, че \"псевдохуманитарната помощ\" е заговор за извършване на американска военна интервенция в страната му, обаче не възнамерява да допусне тази помощ през границата.  ", "date": "2019.02.09", "title": "Гуаидо не изключва варианта за външна военна интервенция"}
{"url": "https://www.standartnews.com/sport/sportt-po-tv-za-9-fevruari-384637.html", "text": "ТВ Акценти - Събота 09.02.2019 Диема спорт 14,00; 16,00 и 18,00 Тенис: Мачове от Sofia Open 2019 (пряко) Диема спорт 2 14,30 Футбол, Англия, Висша лига: Фулъм - Ман Юн; 17,00 Ливърпул - Борнемут; 19,30 Брайтън - Бърнли (пряко) 00,00 Баскетбол, НБА: Юта Джаз - Сан Антонио Спърс (пряко) Nova Sport 17,00 Футбол, Англия, Чемпиъншип: Нотингам Форест - Брентфорд; 19,30 Сток - Уест Бромич (пряко) MaxSport1 19,30 Футбол, Холандия, Ередивизи: Хераклес - Аякс; 21,45 Фейенорд - Де Граафшап (пряко) MaxSport2 20,00 Хокей на лед, НХЛ: Бостън Бруинс - Лос Анджелис Кингс; 02,00 Тампа Бей Лайтнинг - Питсбърг Пенгуинс (пряко) MaxSport3 19,00 Футбол, Италия, Серия А: Фиорентина - Наполи; 21,30 Парма - Интер (пряко) MaxSport4 14,00 Футбол, Испания, Ла Лига: Хетафе - Селта; 17,15 Атлетико М - Реал М; 19,30 Еспаньол - Райо Валекано; 21,45 Жирона - Уеска (пряко) Kanal 3 21,15 \"Спорт в обектива\" Ring.BG 16,30 и 19,00 Волейбол, Купа на Италия: Полуфинали (пряко)  Eurosport 12,15 и 16,30 Северна комбинация: Световна купа в Лахти, ски скокове и ски бягане (пряко) 13,30 Ски, СП: Оре, спускане, мъже (пряко) 15,00 Колоездене: Обиколка на Валенсия, четвърти етап (пряко) 17,15 Ски скокове: Световна купа в Лахти, състезание (пряко) 21,15 и 23,30 Биатлон, СК: Кенмор, щафета, мъже и жени (пряко) Eurosport 2 06,30 Колоездене на писта: Шест дни на Мелбърн, трети ден (пряко) 10,45 Сноуборд: Световна купа във Фелдберг, крос (пряко) 14,15 Ски бягане: Световна купа в Лахти, спринт (пряко) 16,30 Футбол, Германия, Първа Бундеслига: Борусия Д - Хофенхайм; 19,30 Байерн - Шалке (пряко) 21,30 Снукър: Уърлд Гран При в Престън, полуфинали (пряко)", "date": "2019.02.09", "title": "Спортът по тв за 9 февруари"}
{"url": "https://standartnews.com/svyat/slzotvoren-gaz-sreshchu-zhltite-zhiletki-384649.html", "text": "Френската полиция разпръсна със сълзотворен газ протестиращите „жълти жилетки” в Париж. Тази събота демонстрантите изразиха недоволството си срещу правителството на президента Емануел Макрон за 13-ти път, информира „Ройтерс”. Протестното шествие започна от Триумфалната арка, край която при предишните протести имаше кървави сблъсъци. „Жълтите жилетки” минаха по площад „Шанс Елизе“ и се отправиха към парламента. При опит да съборят част от загражденията около сградата, която в момента се ремонтира, полицията използва сълзотворен газ срещу протестиращите. Пострадали са двама демонстранти и двама униформени. Участник в протестите е бил тежко ранен, след като при избухване на граната със сълзотворен газ е била откъсната ръката му, съобщи бТВ. Протестът на „жълтите жилетки” започна в средата на ноември 2018 г. като недоволство срещу поскъпването на горивата. След това демонстрациите преминаха в искания за подобряване на стандарта на живот, а протестите прераснаха в бунтове и сблъсъци с полицията, които взеха жертви. По официални данни, за 13 седмици по време на демонстрациите около 1700 протестиращи 1000 полицаи са били ранени.", "date": "2019.02.09", "title": "Сълзотворен газ срещу жълтите жилетки"}
{"url": "https://standartnews.com/svyat/guaydo-vzmozhna-e-amerikanska-voenna-namesa-vv-venetsuela-384618.html", "text": "Възможна е американска военна намеса във Венецуела. Хуан Гуайдo не отхвърли такава вероятност, чиято цел би била да отстрани Николас Мадуро и да сложи край на хуманитарната криза. В медийно изявление председателят на Националната асамблея, който беше обявен за президент,  все пак нарича въпроса за евентуална намеса „много противоречива тема”.  Под ръководството на Мадуро икономиката на Венецуела се срина, страната беше обхваната от хиперинфлация, рецесия и недостиг на храна и лекарства. Военните в страната блокираха опитите да бъде доставена хуманитарна помощ за хората там. Мадуро заяви, че няма да допусне фалшива помощ. Според него кризата във Венецуела е измислена от Вашингтон, за да оправдае военна намеса.  В отговор Гуайдо призова привържениците си да излязат по улиците, за да осигурят доставките на хуманитарна помощ. ", "date": "2019.02.09", "title": "Гуайдо: Възможна е американска военна намеса във Венецуела"}
{"url": "https://standartnews.com/svyat/trmp-sreshchata-s-kim-chen-un-shche-se-sstoi-v-khanoy-384619.html", "text": "Президентът на САЩ Доналд Тръмп съобщи, че срещата му със севернокорейския лидер Ким Чен-ун по-късно този месец ще се състои във виетнамската столица Ханой, предаде Ройтерс. \"Представителите ми тъкмо се върнаха от Северна Корея след много ползотворна среща и уточняване на датата и времето на втората среща на върха с Ким Чен-ун. Тя ще е в Ханой, Виетнам, на 27 и 28 февруари\", обяви Тръмп в Twitter. \"С нетърпение очаквам да се срещна с Председателя Ким и да дадем тласък на каузата на мира\", допълни той.", "date": "2019.02.09", "title": "Тръмп: Срещата с Ким Чен-ун ще се състои в Ханой"}
{"url": "https://standartnews.com/svyat/edin-zaginal-i-chetirima-raneni-pri-sblska-na-vlakove-v-ispaniya-384629.html", "text": "Един човек загина, а четирима са тежко ранени след челен удар снощи на два регионални пътнически влака в Североизточна Испания, на около 50 км от Барселона, предаде Франс прес, като се позова на железопътната компания и на властите. Жертвата е 26-годишната машинистка на единия от влаковете, съобщиха в Туитър службите за спешна помощ. По данни, разпространени от регионалното правителство късно снощи, четирима души са в тежко състояние, около 100 имат по-леки наранявания, а 65 души не са пострадали. Катастрофата е станала към 18,30 ч. между каталунските градове Сант Висенс де Кастелет и Манреса. Единият от влаковете пътувал за Барселона, а другият - за Манреса, когато се оказали на една и съща линия. Започнало е разследване, за да се установи дали катастрофата е станала поради проблем в системата за сигнализация или в тази за контрол на местоположението и движението на влаковете, каза пред журналисти представител на каталунските власти. През ноември миналата година по същата линия, между Манреса и Барселона, имаше друг подобен случай: влак дерайлира в резултат на свличане на земни маси. Един човек загина, а 49 бяха ранени, припомня АФП.", "date": "2019.02.09", "title": "Един загинал и четирима ранени при сблъсъка на влакове в Испания"}
{"url": "https://standartnews.com/svyat/masovi-antipravitelstveni-protesti-v-srbiya-384623.html", "text": "Масови антиправителствени протести се проведоха в петък вечер в 16 града на Сърбия, съобщи РТС. Хората искаха оставка на действащата власт. Демонстрациите минаха под лозунга „Един от пет милиона”. Той се появи, след като президентът Александър Вучич заяви, че няма да допусне незаконно вземане на властта „дори протестиращите да са пет милиона”. Снимка: ЕПА/БГНЕС Освен оставка на действащата власт участниците носиха и транспаранти за създаване на свободна Сърбия, решаване на проблемите по места и други. Протестираха жителите на Ниш, Смедерево, Нови Сад, Суботица, Крушевац, Шапац, Панчево, Ужице, Кралево, Лозница, Кикинда, Валиева, Лесковац, Зайчар, Пожаревац, Чачак. В Нови Сад протестиращите искаха свобода на медиите. В Лесковац те настояха Вучич да бъде лишен от званието почетен гражданин на града, а кметът Горан Цветанович да подаде оставка. Аналогични изискванията предявиха и жителите на Чачак. Снимка: ЕПА/БГНЕС За събота е планирана голяма демонстрация в Белград. Опозиционното обединение „Съюз заради Сърбия” и редица опозиционни движения ще представят на митинг списък с исканията и целите си, след които отказ от участие в евентуални парламентарни избори и бойкот на парламента и съветите на различни нива. По-рано документът бе подписан от 16 лидери на политически движения, включително от бившия президент Борис Тадич, бившия столичен кмет Драган Джилас, бившия вътрешен министър Вук Еремич и други. Снимка: ЕПА/БГНЕС Протестните акции се провеждат десета седмица. Повод стана побоят над опозиционера Борко Стефанович в град Крушевац от група злосторници. По този повод опозицията обвини властта в създаване на атмосфера на насилие и призова привържениците да излязат на протести. ", "date": "2019.02.09", "title": "Масови антиправителствени протести в Сърбия"}
{"url": "https://standartnews.com/svyat/stotitsi-poleti-sa-otmeneni-v-siatl-i-tokio-zaradi-snyag-384635.html", "text": "Зимна буря връхлетя американския щат Вашингтон и наложи отмяната на 200 полета от летището в Сиатъл, предаде Асошиейтед прес. На места снежната покривка вече е 20 сантиметра. Социални работници прибират от улиците бездомници и ги приютяват в убежища заради студа. Снежна буря има и в Япония, заради която бяха отменени около 100 полета от токийските летища Нарита и Ханеда, предаде ТАСС. На остров Хокайдо беше регистрирана рекордната за тази зима температура от минус 31,8 градуса по Целзий. В южното полукълбо, където е лято, силен пожар бушува в Нова Зеландия, предаде ДПА. Над 3000 души са евакуирани заради огнената стихия близо до Нелсън на Южния остров. Огънят е обхванал вече площ от 2100 хектара с 27-километров периметър. Метеоролози прогнозират силни ветрове за утре, което може да усложни обстановката. Смята се, че пожарът е бил причинен случайно от фермер, обработвал земята си. Около 30 000 домакинства останаха без ток заради буря в Сидни, предаде ТАСС. Стихията е засегнала основно западните райони на мегаполиса. Според националната метеорологична служба за два часа температурата в града е спаднала с 10 градуса, до 21 градуса. Бурята се е изнесла на север от града, но в идните дни студеният фронт, дошъл от морето, ще продължава да оказва влияние върху Сидни и района му.", "date": "2019.02.09", "title": "Стотици полети са отменени в Сиатъл и Токио заради сняг"}
{"url": "https://standartnews.com/svyat/partiya-na-brekzita-v-angliya-384640.html", "text": "Партия на Брекзита беше създадена във Великобритания. Тя има подкрепата на евроскептика Найджъл Фараж, съобщи бТВ. Председател на новата формация също е бивш кадър на основаната от Фараж Партия за независимост на Обединеното кралство. Лидерите на Партията на брекзита очакват към тях да се присъединят разочаровани от политиката на Тереза Мей привърженици на Консервативната партия. \r\nФараж изрази готовност новата партия да участва и на европейските избори през май, ако дотогава Великобритания не е успяла да напусне Съюза.    ", "date": "2019.02.09", "title": "Партия на Брекзита в Англия"}
{"url": "https://standartnews.com/svyat/pompeo-iska-ot-orban-da-se-otkazhe-ot-turski-potok-384653.html", "text": "Държавният секретар на САЩ Майк Помпео ще използва визитата си в няколко европейски страни следващата седмица, за да ги призове да се откажат от подкрепата си за проекта „Турски поток“, съобщи РИА \"Новости\", като се позова на изявление на високопоставен служител на Държавния департамент.   Предвижда се в периода от 11 до 15 февруари Помпео да посети Унгария, Словакия, Полша, Белгия и Исландия.   \"В Унгария ще продължим да настояваме за диверсификация на енергодоставките в Централна Европа. Държавният секретар ще призове Унгария за по-активното й участие в завършването на терминала на о-в Крк за внос на втечнен газ и изграждането на тръбопровода, както и ще се опита да убеди Унгария да оттегли подкрепата си за „Турски поток“, заявил представителят на ведомството.   Служителят отбелязал също, че в Будапеща ще бъдат обсъдени теми, свързани с укрепване на отношения в сферата на сигурноста и засилване на способностите на НАТО за сдържане на руската агресия. Представителят на Държавния департамент уточнил, че Помпео ще призове Унгария „да прекрати блокирането на взаимодействието на НАТО с Украйна“. Служителят съобщил още, че предстои активизиране на усилията на Вашингтон за възпиране на влиянието на Русия и Китай в района. \"Ще се опитаме да увеличим навсякъде в Централна Европа нашето дипломатическо, търговски, военно и културно присъствие. Смятаме, че това е навременно и необходимо. Отчитаме като наш недостатък, че през последните десетина години отслабихме влиянието си в Централна Европа, което доведе до появата на вакуум, от който се възползваха Китай и Русия“, заявил дипломатът. Проектът „Турски поток“ предвижда изграждането на газопровод с две тръби, всяка от които с мощност от 15,75 млрд. куб.м., припомня РИА \"Новости\". По първата ще се доставя газ за потребителите на територията на Турция, а втората ще снабдява страните от Южна и Югоизточна Европа. Предвижда се първата тръба да бъде пусната в експлоатация до края на 2019 г. Маршрутът на втората тръба все още не е окончателно определен, тъй като Русия настоява за твърди гаранции от ЕС, че строителството няма да бъде блокирано. Именно тя трябва да мине през България. Администрацията на Доналд Тръмп активно се противопоставя на руските газови проекти в Европа и лобира за доставки на американски втечнен газ. Унгария е сред страните в ЕС, които се обявяват за по-тясно сътрудничество с Русия, включително в сферата на енергетиката.", "date": "2019.02.09", "title": "Помпео иска от Орбан да се откаже от Турски поток"}
