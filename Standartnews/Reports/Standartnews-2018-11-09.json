{"url": "http://standartnews.com/svyat/semeystvo_s_balgarski_koreni_ot_ukrayna_se_varna_v_zemite_na_dedite_si-378061.html", "text": "Семейство с български корени от Украйна се върна в земите на дедите си край Силистра. Анастасия Орешевская е доктор по икономика, потомствена българка от Украйна. След като затварят университета в Първомайск, където преподава, тя решава да се върне в земята на своите предци – силистренската община Кайнарджа. Анастасия признава, че е преодоляла много бюрократични бариери докато получи документите за гражданство, но благодари на общинската власт за  помощта. Днес тя се обучава за касиер в общинската администрация. Макар че са от месец и половина в Кайнарджа, дъщерите на Анастасия  вече се адаптират успешно в училище. Тези дни в Кайнарджа пристигна група българи, живеещи в украинския град Олшанка. Въпреки бедността си българите, живеещи в района на Олшанка, събират пари и изработват върху черен гранит паметна плоча, която монтираха в историческия комплекс в Кайнарджа – спомен за предците им – 400 семейства, които преди 245 години са тръгнали от този край за Украйна.", "date": "2018.11.08", "title": "Семейство с български корени от Украйна се върна в земите на дедите си"}
{"url": "http://standartnews.com/svyat/ostavka_izmesti_mezhdinnite_izbori_v_sasht-378032.html", "text": "Часове след края на междинните избори в Съединените щати, главният прокурор Джеф Сешънс беше принуден да напусне поста си. Това беше кулминацията на продължилите година остри нападки от президента Доналд Тръмп. Те бяха предизвикани от решението на главния прокурор да се оттегли от разследването за намеса на Русия в президентските избори през 2016 г. За изпълняващ длъжността главен прокурор Доналд Тръмп назначи шефа на кабинета на Сешънс Матю Уитакър, бивш прокурор от щата Айова.", "date": "2018.11.08", "title": "Оставка измести междинните избори в САЩ"}
{"url": "http://standartnews.com/svyat/naymalko_13_ubiti_pri_bunt_v_zatvor_v_tadzhikistan-378039.html", "text": "Таджикистанските сили за сигурност убиха най-малко 13 затворници по време на бунт, избухнал снощи в затвор в град Ходжант, съобщи Ройтерс, като се позовава на трима източника от правоохранителните органи. Местните власти потвърдили пред агенцията, че е имало бунт, но не дали повече информация.", "date": "2018.11.08", "title": "Най-малко 13 убити при бунт в затвор в Таджикистан"}
{"url": "http://standartnews.com/svyat/milen_keremedchiev_za_izborite_v_sasht_ima_chastichna_pobeda_i_za_demokratite_i_za_tramp-378040.html", "text": "На междинните избори в САЩ частична победа има и за демократите, и за президента Доналд Тръмп. Това обяви в предаването „Тази сутрин\" Милен Керемедчиев, бивш зам.-външен министър. Победата за демократите е, че превзеха долната камара на Конгреса в САЩ, а Тръмп спечели с факта, че нямаше силна вълна на обединение срещу него, коментира Керемедчиев. По думите му демократите нямат силна кандидатура, която да извадят на следващите президентски избори срещу Доналд Тръмп и засега той е почти сигурен победител. Според бившия ни зам.-външен министър американският президент е сбъркал с това, че не е заложил на безспорния икономически растеж през последните две години, а на керваните с мигранти, т.е. на конфронтацията. Демократите пък не е трябвало да вадят Хилари Клинтът от предизборната кампания и да залагат на „Обамакеър\", която е противоречива като политика.", "date": "2018.11.08", "title": "Милен Керемедчиев за изборите в САЩ: Има частична победа и за демократите, и за Тръмп"}
{"url": "http://standartnews.com/svyat/strelba_v_bar_v_kaliforniya_ima_raneni-378058.html", "text": "Най-малко шест души, сред които помощник-шериф, бяха ранени при стрелба в бар в Южна Калифорния късно снощи, съобщи Асошиейтед прес, като се позовава на местната полиция. Полицията получила малко преди полунощ първите съобщения за стрелба в заведението „Бордърлайн Бар енд Грил\" в Таузънд Оукс, на 60 км западно от Лос Анджелис.", "date": "2018.11.08", "title": "Стрелба в бар в Калифорния, има ранени"}
{"url": "http://standartnews.com/svyat/beliyat_dom_prekrati_akreditatsiyata_na_zhurnalist_ot_si_en_en-378052.html", "text": "Белият дом прекрати временно акредитацията на кореспондента на Си Ен Ен Джим Акоста. Решението беше взето, след като на пресконференция Акоста запита президента Доналд Тръмп за кервана с мигранти от Латинска Америка, който напредва към южната граница на Съединените щати. При опита му да зададе допълнителен въпрос Тръмп каза: \"Достатъчно!\". След това сътрудничка на Белия дом опита да вземе микрофона на журналиста, но опитът ѝ се оказа неуспешен. Прессекретарят на президента Сара Сандърс обвини Акоста в неприемливо поведение спрямо сътрудничката на Белия дом.", "date": "2018.11.08", "title": "Белият дом прекрати акредитацията на журналист от Си Ен Ен"}
{"url": "http://standartnews.com/svyat/belgiya_razsledva_voenna_vrazka_v_razprostranenieto_na_afrikanska_chuma_po_svinete-378060.html", "text": "Белгия разследва \"военна връзка\" в разпространението на африканска чума по свинете, съобщи министърът на отбраната Стивен Вандепют, цитиран от местни медии, предаде БТА. Министерството на отбраната е решило временно да закрие полигон на сухопътните войски, където бяха открити първите трупове на диви свине, заразени с вируса. Отбелязва се, че първоначално властите са имали съмнения за пренасянето на вируса от товарни автомобили от Източна Европа. Допълва се, че вирусът е разпространен в България, Естония, Унгария, Литва, Латвия, Полша, Чехия, Румъния, Русия и Китай. Вандепют е уточнил, че първите смъртни случаи на диви прасета в Белгия са установени през август миналата година. Досега в страната са известни 104 случая. Учени се опитват да разберат дали заразените животни са навлезли в Белгия от друга държава. Изследванията им са потвърдили, че вирусът, открит в Белгия, е същият като разпространения в източноевропейските държави. На основата на данните от разследването медии допускат, че има три основни възможности за появата на вируса. Първата, почти отхвърлена, е диви свине да са били пренесени незаконно до Белгия. Втората и третата възможност са свързани с огнището на епидемията - учебен полигон за подготовка на военни действия в градска среда. Допуска се, че вирусът може да е бил пренесен от белгийски войници, участвали в учения в Прибалтика, или от гостуващи военни от Полша и Чехия. Белгия е първата държава в Западна Европа, където бе открито разпространение на вируса след появата на смъртни случаи от африканска свинска чума в Европа в последните месеци. Отбелязва се, че вирусът не е опасен за хората, но поразява домашни свине, в чието отглеждане в Белгия са заети около 15 000 семейства. За последен път това заболяване е било наблюдавано в страната през 1985 година.", "date": "2018.11.08", "title": "Белгия разследва \"военна връзка\" в разпространението на африканска чума по свинете"}
{"url": "http://standartnews.com/svyat/magistrala_na_obedinenieto_do_granitsata_s_moldova_shte_stroyat_v_rumaniya-378086.html", "text": "Румънският парламент одобри закон, който предвижда изграждане на магистрала от централната част на страната до границата с Молдова. Законът за високоскоростния път, който е наречен \"Магистрала на Обединението\", беше приет с 261 гласа \"за\", два \"против\" и пет \"въздържали се\". Законът ще бъде изпратен за обнародване на президента Клаус Йоханис, а в срок от 30 дни след публикуването му в Държавен вестник, министерството на транспорта е длъжно да започне процедурите, свързани със строителството на пътя. \"Магистралата на Обединението\" трябва да свърже град Търгу Муреш в централната част на страната със североизточния град Яш и да достига до границата с Молдова. Строителството на магистралата беше обещано преди повече от десетилетие. До 2010 г. за този проект бяха похарчени близо 4,8 милиона евро и беше изготвено проучване за осъществимост. Теоретично тогава проектът беше стигнал до фазата избор на изпълнител. През 2012 г. Европейската комисия изрази съгласие да съфинансира изграждането на магистралата, но при условие, че документацията бъде преразгледана. Това стана едва през 2016 г., но през 2017 г. Сметната палата сезира Националната дирекция за борба с корупцията, че се изразходват твърде много средства за едно проучване за осъществимост, за което вече е била изплатена огромна сума. В крайна сметка през януари тази година компания \"Автомагистрали\" разтрогна договора за преразглеждане на документацията. За да не се стигне до отказ от проекта, 70 депутати и сенатори от всички парламентарни сили изготвиха закон, който да принуди министерството на транспорта да осъществи плана за магистралата.", "date": "2018.11.08", "title": "\"Магистрала на Обединението\" до границата с Молдова ще строят в Румъния"}
{"url": "http://standartnews.com/svyat/enp_reshi_manfred_veber_e_kandidatat_za_shef_na_evrokomisiyata_dopalnena-378084.html", "text": "Делегатите на Европейската народна партия избраха германеца Манфред Вебер за свой водещ кандидат за европейските избори през май 2019 г., предава AFP. Съгласно разпространените данни, германският политик е получил подкрепата на 79,2% от делегатите на ЕНП. Неговият опонент – бившият финландски премиер Александър Стуб, е събрал 20% от гласовете. Вебер заяви, че ще направи всичко възможно България да стане пълноправен член на Шенген. На конгреса присъстваха и делегати от ГЕРБ, водени от премиера и лидер на партия ГЕРБ Бойко Борисов, както и представители на СДС и Движение \"България на гражданите\". В Хелзинки премиерът Борисов се срещна и с финландския си колега Юха Сипиля. 619 делегати от над 50 страни трябваше да избират днес между Вебер и Стуб. 492 от тях гласуваха за германеца, който е най-вероятният наследник на Жан-Клод Юнкер. Целта на Европейската народна партия е да остане най-голямата политическа сила в Европа, каза Вебер след избирането си. 46-годишният политик е заместник-председател на баварския Християнсоциален съюз и от 2004 година е евродепутат. В момента е председател на групата на ЕНП в Европейския парламент. Вебер е проевропейски настроен, гласува за задействане на наказателна процедура срещу Унгария и е против членство на Турция в Европейския съюз. \"България не беше третирана справедливо по отношение на Шенген. Правителството на Борисов свърши много добра работа в опазването на външните ни граници, в това да въведе всички шенгенски правила, за които сме се разбрали на европейско ниво. Затова е логично България да стане член на Шенген и аз ще направя всичко възможно страната ви да стане пълноправен член\", каза Манфред Вебер. На конгреса в Хелзинки реч произнесе и премиерът Бойко Борисов. Той заяви, че Европейската народна партия трябва да има по-категорични позиции по важни въпроси като миграцията, сигурността и приемането ни в Шенген. Делегатите от ГЕРБ гласуваха за Манфред Вебер, а тези от СДС - за Александър Стуб. \"Хубаво е, че за разлика от другите политически семейства, европейската народна партия има двама кандидати. Двама изключително силни, много аргументирани. Но Манфред Вебер беше с няколко идеи по-добър и затова дадох гласа си за Манфред Вебер\", обясни заместник-председателят на ГЕРБ Цветан Цветанов.", "date": "2018.11.08", "title": "ЕНП реши: Манфред Вебер е кандидатът за шеф на Еврокомисията (ДОПЪЛНЕНА)"}
{"url": "http://standartnews.com/lyubopitno/idealnata_domashna_pitsa_se_peche_na_232_gradusa-378090.html", "text": "Учени-физици изведоха термодинамична формула за идеалната домашна пица, която може да съперничи на изпечената в пещ, съобщи в. \"Дейли мейл\". Тайната е в температурата и продължителността на печенето. В електрическа фурна температурата трябва да е 232 градуса и печенето да продължи 170 секунди. За да изведат формулата, Андреас Глац от университета на Северен Илинойс и Андрей Варламов от университета \"Тор Вергата\" в Рим са посетили много италиански пицарии и са разговаряли с майсторите. Те изучили термодинамиката на пещите на дърва и установили, че идеално хрупкавата коричка с мека разтопена плънка се осигурява от проводимостта, конвекцията и излъчването в пещта. В пещта дървата горят в единия ѝ край, топлината преминава по извитите стени и дъното и така пицата се изпича равномерно. Температурата в пещите достига до 330 градуса Целзий, като пиците се пекат две минути. Тази температура обаче е непостижима в домашни условия. Затова физиците са я намалили и са увеличили продължителността на печенето. За изследването си физиците са използвали пица Маргарита.", "date": "2018.11.08", "title": "Идеалната домашна пица се пече на 232 градуса"}
{"url": "http://standartnews.com/kultura/ashli_tisdeyl_pusna_nova_muzika-378116.html", "text": "Звездата от „Училищен мюзикъл\" Ашли Тисдейл пусна нов сингъл от предстоящия си албум „Symptoms\". Парчето „Voices In My Head\" е първото за актрисата от почти десетилетие насам. Последният й албум „Guilty Pleasure\" излезе през 2009-а. „Борбата ми с паник атаките, които получавам от малка, ме подтикна да напиша този албум. Надявам се, че музиката и текстовете ще могат да помогнат на тези, които страдат от същото. Много съм развълнувана\", заяви 33-годишната красавица пред списанието „Teen Vogue\". Тя споделя, че докато работила върху новия материал, слушала главно Queen, Дейвид Боуи и Ели Голдинг за вдъхновение. Бившата звезда на Дисни се прочу с ролите си в поредицата „Училищен мюзикъл\", сериала „Лудориите на Зак и Коди\", а по-късно като озвучаваща актриса в анимацията „Финиъс и Фърб\". Дебютът на Тисдейл в музикалната индустрия е през 2007-а, когато се появява първият й албум „Headstrong\". Новата трета тава на Ашли се очаква да излезе на пазара тази есен.", "date": "2018.11.08", "title": "Ашли Тисдейл пусна нова музика"}
{"url": "http://standartnews.com/mneniya/kak_votat_v_sasht_mozhe_da_povliyae_na_rabotata_na_kongresa_-378107.html", "text": "Демократите левоцентристи получиха контрола върху долната камара на Конгреса, Камарата на представителите, а републиканците на президента Доналд Тръмп запазиха мнозинство в Сената, горната камара. Ще прокарва ли правителството закони или ще се засилят блокажът и политическите пристрастия? Ще бъдат ли оповестени данъчните декларации на Тръмп? По-вероятен ли става импийчмънтът? Това добре ли е за икономиката, или е зле? Американската конституция е разделила задълженията на двете камари на Конгреса. Камарата на представителите може да предизвика импийчмънт, но това е само началото на процедурата. Същинският процес е в Сената. Някои демократи смятат, че спешно трябва да започне процедура по импийчмънт, но партийните лидери са по-предпазливи. Най-малкото получаването на контрол върху комисиите в долната камара ще даде на демократите право да водят разследване и ще им позволи да призовават свидетели и да изискват документи. Това може да включва деликатни въпроси като данъчните декларации на Тръмп, общи въпроси за финансирането на предизборната кампания, твърдения за корупция в правителствените служби и руската намеса в изборите през 2016 г. Лидерът на демократите в Камарата на представителите, Нанси Пелоси обеща да възстанови системата на контрол и баланс над Белия дом. Демократите също така дадоха да се разбере, че изчакват да видят какво ще направи специалният прокурор Робърт Мълър с разследването си за руската намеса и дали ще уличи Тръмп. Във Вашингтон често се чува изразът \"сътрудничество между партиите\". Той би трябвало да означава, че двете основни партии са способни да намират прагматичен начин, за да работят заедно. През последните години този израз се превърна в клише, използвано от експерти и политици, които оплакват смъртта на сътрудничеството между партиите и горчиво се жалват, че законодателите са престанали да си протягат ръка. Партийното разделението в Конгреса в идеалния случай може да предостави на партиите шанс да работят заедно и да постигат съгласие. Например има сближаване между Тръмп и демократите по въпроси като намаляването на цените на лекарствата и инвестирането в инфраструктурата, нещо което Тръмп не направи през първите две години от мандата си, въпреки че беше едно от главните му обещания. След изборните резултати от онзиден високопоставени демократи и републиканци казаха, че ще се стремят да работят заедно. Но разделението в САЩ и поляризиращата личност на самия Тръмп могат да попречат това да се случи. В най-простия случай демократите в долната камара могат да блокират законодателство чрез процедурни хватки. Но нещата са по-сложни. Ако демократите наистина искат да блокират президента, Тръмп може да използва това като оръжие срещу партията им, обвинявайки ги за всеки неуспех да прокара закони по ключови въпроси и така до президентските избори през 2020 г. Дали това ще проработи като предизборна стратегия е друг въпрос, но избирателите са склонни да недоволстват от политически блокажи и искат резултати от Конгреса по въпроси, засягащи тяхното ежедневие. На следващите избори те биха могли да накажат онези, които сметнат за отговорни за конфронтацията на Капитолийски хълм. Демократите ще трябва също да гласуват единодушно в долната камара, а това може да се окаже сложно по някои въпроси, по които представителите на селските райони или по-консервативните членове на партията може да не са съгласни с либералите от големите градове. Тръмп вече показа, че обича да упправлява чрез укази. Републиканците бяха остро критични към използването им от Барак Обама, когато те контролираха Конгреса, но в политиката нещата се изменят според обстоятелствата. Указите имат своите ограничения и носят риска да бъдат отменени от следващия президент. Като цяло спори се дали е конституционно изпълнителната власт на практика да изземва ролята на законодателната и указите могат да бъдат оспорени в съда. Пазарите до голяма степен бяха готови за победата на демократите в Камарата на представителите и изглежда не възразяват срещу известен блокаж, въпреки че с времето това може да се отрази на доверието и растежа. Въпрос от ключово значение е дали двете партии могат да намерят начини да работят заедно по въпроси като инфраструктурата и данъчната реформа. Тръмп започна търговска война с търговските партньори на САЩ, която започва да вреди на фермерите и индустриалците. И ако риториката на Тръмп за търговията, когато той настоява останалите страни да се отнасят с Америка по-справедливо, буди известни симпатии, когато печалбите намаляват, търпението се изчерпва.", "date": "2018.11.08", "title": "Как вотът в САЩ може да повлияе на работата на Конгреса"}
{"url": "http://standartnews.com/svyat/borisov_vidya_dvoen_standart_kam_balgariya_i_rumaniya_za_shengen-378071.html", "text": "Има двоен стандарт от ЕС към България и Румъния за присъединяването им към Шенгенското пространство. Това заяви премиерът на България и председател на управляващата партия ГЕРБ Бойко Борисов пред конгреса на Европейската народна партия, информираха от ГЕРБ. \"Всички европейски институции и държавни лидери казаха, че по въздух сме готови да влезем още сега, но все още нищо не се е случило\", коментира Борисов. По думите на председателя на ГЕРБ на предстоящите европейски избори политическите опоненти на ЕНП ще задават много въпроси, като на някои от тях ЕНП все още няма отговор. Най-големите предизвикателства пред ЕС са Брекзит и Европа на две скорости. По думите на Борисов за Брекзит е свършена изключително много работа, но има още няколко ключови неясноти, които трябва да се решат. \"Ако с миграцията някак успяхме да се справим, то Европа на две скорости може да счупи ЕС и евроскептицизмът в някои страни да се засили\", каза председателят на ГЕРБ и министър-председател на България Бойко Борисов по време на своето изказване пред конгреса на Европейската народна партия (ЕНП) в Хелзинки. \"Преди години предупредих какви може да са последствията за Европа, ако не се вземат мерки за защита на външните граници\", каза Борисов. Според него България е направила необходимото и е изпълнила дълга си към опазване на сигурността на европейските граждани. \"Други страни не го направиха и виждате какви са последствията - цели държави се разтресоха\", каза председателят на ГЕРБ. Премиерът Борисов отбеляза през какви трудности са преминали България и Македония при подписването на Договора за добросъседство. \"Ние дадохме пример как една партия като ГЕРБ - част от ЕНП, и социалдемократическата партия на Заев в Македония могат да постигнат този успех. Ние го направихме, защото сме уверени, че гарантирането на европейска перспектива на Македония минава през този договор\", категоричен бе българският премиер.", "date": "2018.11.08", "title": "Борисов видя двоен стандарт към България и Румъния за Шенген"}
{"url": "http://standartnews.com/kultura/alen_delon_na_83__krasivoto_losho_momche_s_angelsko_litse_i_dyavolska_dusha-378077.html", "text": "Романтичен пронизващ поглед, иронична усмивка – какво повече се иска за едно лице, изтъкано от греховност? Милиони жени по цял свят въздишали над снимките на френския секс-символ. Дори и днес Ален Делон е еталон на мъжката красота за много представителки на нежния пол. Актьорът никога не криел пороците си – алкохол, връзки с мафията, престъпления и опасни интриги с жени. И признавал, че държи постиженията си именно на дамите. Влюбчивият Ален не можел да живее без страстни трепети в сърцето, но дори и когато бил обвързан, не се и опитвал да пази вярност. Делон не вярва в моногамията и има свободни възгледи за брака. Официалните връзки изобщо не променяли стила му на живот и той прекарвал свободното си време в компанията на манекенки и проститутки. Ален имал късмет с постоянните си партньорки – случил на интелигентни жени, които му прощавали „малките\" му слабости. Сега вече Ален се е пенсионирал и заявява публично, че жените са зло. Но при това необходимо и задължително зло. Легендата на френското кино днес навършва 83. Чудесен повод да си припомним за един от най-големите секссимволи на миналия век... Тайните на прелъстяването Ангелско лице и дяволска душа – това е взривоопасният коктейл. И Ален Делон винаги го е знаел. На актьора изобщо не му се налагало да прелъстява някого – момичетата сами му се нахвърляли, очаровани от образа му на герой-любовник... И чак по-късно забелязвали втората му природа, но не намирали сили да зарежат „лошото момче\". Та злото е толкова привлекателно и вълнуващо! Но кого всъщност е обичал Ален? В едно интервю той изпуска следната реплика: „Бих искал всички да ме обичат толкова, колкото аз сам се обичам\". Източник: woman.bg", "date": "2018.11.08", "title": "Ален Делон на 83 – красивото лошо момче с ангелско лице и дяволска душа"}
{"url": "http://standartnews.com/biznes/balgarski_spetsialist_e_sred_top_novatorite_vav_vrazkite_s_obshtestvenostta_za_2018_g-378105.html", "text": "Една от най-авторитетните световни класации за комуникации The Holmes Report публикува ежегодния си списък за иноваторите в ПР (връзките с обществеността) за 2018 г., за регион Европа, Близък Изток и Африка. Любомир Аламанов, управляващ партньор на SiteMedia Consultancy, е единственият българин, удостоен с признание за Innovator of the Year. Той се нарежда сред комуникационни специалисти от Великобритания, Германия, Швеция, Обединени арабски емирства, Южна Африка, Русия и други. За първи път българин е включен в престижния списък. Признанието идва само месеци след като агенцията SiteMedia Consultancy бе определена за едно от най-добрите работни места в ПР сферата за целия сват от PR News. „Това отличие е резултат на непрекъснатите ни усилия да се развиваме и да подобряваме нивото на комуникации. Иновативните услуги, разширяването на границите, цялостното развитие на комуникационната сфера в нови посоки са само едни от приоритетите на SiteMedia Consutancy. Но това е и признание за развитието на цялата българска ПР общност. Не случайно толкова много български агенции и специалисти печелят международни награди. Нашият сектор работи на най-високо световно ниво и това се забелязва навсякъде\", сподели Любомир Аламанов и допълни: „Само от нас си зависи колко усилено ще работим и ще развиваме комуникационната сфера. Всички имаме потенциал да покажем още много добри практики и прекрасни примери.\" Любомир Аламанов е собственик на SiteMedia Consultancy. В сферата на комуникациите е повече от 20 г. и е ръководил проекти за Lidl, Coca-Cola, HP, Майкрософт, Теленор, Нестле, Байерсдорф, Сименс и много други. Проектите и кампаниите, в които е участвал, са спечелили повече от 100 български и международни награди. Любомир Аламанов е един от основателите на Българската асоциация на ПР агенциите (БАПРА) и неин председател за 8 последователни години, както и сред основателите на Българската асоциация на агенциите за дигитални комуникации (БААДК) и неин пръв председател. През 2016 г. е посочен за един от най-влиятелните комуникационни специалисти в сферата на Community Relations, а една от най-авторитетните световни медии за комуникации PR News го включи в своя ежегоден списък с професионалисти-иноватори, допринесли изключително за развитието на ПР професията - 50 Game-Changers of PR for 2017.", "date": "2018.11.08", "title": "Български специалист е сред топ новаторите във връзките с обществеността за 2018 г."}
{"url": "http://standartnews.com/lyubopitno/koi_sa_novite_neobichayni_rekordi_na_gines-378070.html", "text": "Нови необичайни рекорди ще бъдат вписани в Книгата на рекордите на Гинес, след като редица кандидати успяха да ги подобрят. Сред тях – Кю Кю Джаниу, която успя да нареди кубче на Рубик за 15 секунди и 84 стотни, и то докато виси с главата надолу. Американски баскетболист пък постави рекорд по най-далечно хвърляне на топка и уцелване на коша с гръб към него – 17 метра и 71 сантиметра. Още един американец – Арън Форингхам, постигна рекорд, като с инвалидната си количка направи 21-метров скок от рампа за екстремни спортове. Книгата на рекордите Гинес отбелязва днес Световния ден на рекордите.", "date": "2018.11.08", "title": "Кои са новите необичайни рекорди на Гинес?"}
{"url": "http://standartnews.com/lyubopitno/prints_charlz_obeshta_da_se_promeni_kogato_se_vazkachi_na_prestola-378066.html", "text": "Британският престолонаследник принц Чарлз обеща да промени своето поведение, когато стане крал, защото неговата роля в обществото ще бъде различна от сегашната. Агенциите цитират думите на принца на Уелс в интервю за телевизионната програма \"Принц, син и наследник - Чарлз на 70\". Предаването ще бъде излъчено днес, а вестник \"Телеграф\" публикува предварителни извадки от него. На въпрос дали в качеството си и на монарх ще продължи да участва в обществени кампании, което понастоящем е доста присъщо за неговата дейност, синът на кралица Елизабет Втора отговори:\"Не, това няма да го има. Не съм толкова глупав!\" Чарлз изтъкна, че когато се възкачи на британския престол, това ще бъде един съвсем различен ритуал. И той много добре осъзнавал какви ще бъдат последствията от него и как трябва да действа в новата ситуация. Принц Чарлз обеща да се придържа към рамката на \"конституционните параметри\" в живота на монарха. По думите му трябва добре да се осъзнае, че в едно и също време съществува място само за един монарх, а не за двама. \"Ти не можеш да си крал, ако си принцът на Уелс или си престолонаследник. Тези две ситуации са съвършено различни!\", подчерта принц Чарлз. Изявленията на кралската особа ще прозвучат малко преди неговата 70-годишнина, която ще бъде отбелязана на 14 ноември.", "date": "2018.11.08", "title": "Принц Чарлз обеща да се промени, когато се възкачи на престола"}
{"url": "http://standartnews.com/lyubopitno/singleuse_ednokratna_upotreba_e_dumata_na_2018_godina-378089.html", "text": "Речникът Collins е възприел екологичен подход към наградата си \"Дума на годината\", определяйки като най-значим за 2018 г. термина \"еднократна употреба\" (на англ. - single-use). Тъй като светът все повече осъзнава вредите, причинени от пластмасовите отпадъци, все повече хора обръщат гръб на опаковки за еднократна употреба, което означава, че терминът \"еднократна употреба\" в общоприет израз. Докато еднократната употреба може да е символизирала доскоро един безгрижен и удобен начин на живот, сега терминът представлява най-лошите крайности на обществото, коментира CNN. Снимките на плаващи тонове отпадъци от пластмаса в океана, причиняващи страданието и смъртта на морските животни, доведоха до глобална кампания за намаляване на употребата на тези продукти. Езиковедите от Collins създават годишен списък от нови и забележителни думи, които отразяват непрекъснато променящата се култура и притесненията на онези, които я изживяват. Техните изследвания установили, че изразът \"еднократната употреба\" е вече четири пъти по-разпространен спрямо 2013 г., с новинарски материали и снимки по темата, което повишава обществената осведоменост по въпроса. Откакто се определя \"Дума на годината\",  досега тя е била : geek (маниак - 2013), photobomb (фотобомба - 2014), binge-watch (2015), Brexit (2016) и фалшиви новини (fake news - 2017). В списъка тази година са и други нови думи. Една от тях е \"plogging\". Скандинавската фитнес мания съчетава джогинг с добро дело - събиране на отпадъци. Други нови думи, навлезли широко в употреба са \"веган\", тъй като популярността на избора да не се ядат или използват животински продукти нараства. Движението #MeToo, глобалната кампания срещу хищническо сексуално поведение, също е в списъка.  Базата данни на Collins показва, че терминът надхвърля първоначалния си статус като социално-медиен хаштаг, за да стане част от езика, както се вижда от набиращите популярност фрази като \"MeToo ера\" и \"MeToo момент\". Световна купа по футбол през 2-18 г. отбеляза вписване за акронима \"VAR\", което означава видео рефер - технология, използвана при спорни ситуации, когато съдията гледа видео запис, за да прецени какво да отсъди.", "date": "2018.11.08", "title": "Single-use (еднократна употреба) е думата на 2018 година"}
{"url": "http://standartnews.com/kultura/42_darzhavi_shte_vzemat_uchastie_v_evroviziya_2019-378087.html", "text": "Представители на 42 държави ще участват в 64-ото издание на международния песенен конкурс \"Евровизия\" през май 2019 г. в Тел Авив, съобщи ТАСС, цитирана от БТА. Участието си в конкурса са потвърдили Австралия, Австрия, Азербайджан, Албания, Армения, Беларус, Белгия, Великобритания, Германия, Гърция, Грузия, Дания, Естония, Израел, Ирландия, Исландия, Испания, Италия, Кипър, Латвия, Литва, Македония, Малта, Молдова, Норвегия, Полша, Португалия, Румъния, Русия, Сан Марино, Сърбия, Словения, Украйна, Унгария, Финландия, Франция, Холандия, Хърватия, Черна гора, Чехия, Швейцария, Швеция. В полуфинала ще се съревновават 36 държави. По традиция представителите на домакина и държавите - учредители - Франция, Германия, Италия, Испания и Великобритания достигат до финала автоматично. Полуфиналите са насрочени за 14 и 16 май, а финала - за 18 май. В средата на октомври стана ясно, че България няма да участва в следващото издание на „Евровизия\", което ще се проведе през май 2019 година в Тел Авив, като БНТ публикува официално съобщение на сайта си по въпроса. В него сe разкри, че решението е част от мерките, които ръководството на телевизията предприема за оптимизиране на публичните разходи.", "date": "2018.11.08", "title": "42 държави ще вземат участие в Евровизия 2019"}
{"url": "http://standartnews.com/kultura/whitesnake_otnovo_v_balgariya-378069.html", "text": "Хардрок легендите „Whitesnake\" отново ще свирят у нас. Групата ще бъде един от хедлайнерите на третото издание на фестивала „Hills of Rock\" в Пловдив, потвърдиха организаторите. Събитието ще се проведе в края на юни догодина – от 28-ми до 30-ти.  Дейвид Ковърдейл и колегите му ще завземат сцената през втория ден от фестивала. Рок динозаврите са истински фенове на българската публика, както и тя е на тях – това ще бъде седмото им гостуване в страната. Групата за първи път свири у нас през 1997-а в София, където досега са били повечето им изпълнения на живо.  Освен в столицата, „момчетата\" са изнасяли шоу и в Каварна. Гостуването им на родна земя ще бъде част от световното им турне „Flesh & Blood 2019\". То е в подкрепа на предстоящия им 13-ти албум със същото име. Очаква се първият сингъл от тавата „Shut Up and Kiss Me\", както и видео към него, да излезе догодина точно преди старта на обиколката. „Песента е жестока. Всички много ще я харесат. Знам, че е клише, но това е най-добрата музика, която сме писали. От 50 години съм в бизнеса, знам за какво говоря. Нямам търпение феновете да чуят новия албум\", коментира Ковърдейл.", "date": "2018.11.08", "title": "Whitesnake отново в България"}
{"url": "http://standartnews.com/kultura/selena_gomes_izliza_ot_psihiatrichnata_klinika-378072.html", "text": "След месец терапия Селена Гомес излиза от психиатричната клиника, в която влезе заради нервен срив, информира Cosmopolitan. Феновете спекулират, че причината за нервната криза е новата любов на Джъстин Бийбър - Хейли Болдуин. 26-годишната актриса влезе в специализирана болница на Западния бряг, където се подложи на диалектическа поведенческа терапия. Тя е описвана като терапия, която повлиява различни психически нарушения. Преди година тя преживя бъбречна трансплантация. Нервният срив последва след като изследванията на звездата показали много ниски стойности на белите кръвни телца. В края на септември тя постъпи в клиника в Лос Анджелис, за да се установи причината за резултатите.", "date": "2018.11.08", "title": "Селена Гомес излиза от психиатричната клиника"}
{"url": "http://standartnews.com/biznes/anton_antonov_e_naznachen_za_direktor_na_natsionalnoto_tol_upravlenie_v_api-378063.html", "text": "Антон Антонов е назначен за директор на Националното ТОЛ управление в Агенция \"Пътна инфраструктура\". Специализираното звено ще се занимава със събирането на електронните пътни такси от 1 януари догодина, припомнят от АПИ. Антон Антонов е служител на АПИ от юни 2012 г. От началото на тази година е ръководител на Екипа за внедряване на системата за електронно таксуване на пътищата и е началник на отдел \"ТОЛ\" в дирекция \"Пътни такси и разрешителни\". В периода 2005-2009 г. е представител на Министерството на регионалното развитие и благоустройството в Постоянното представителство на България в Брюксел. Завършил е \"Счетоводство и финанси\" в Университета Оксфорд Брукс, Англия и има магистратура по бизнес администрация от Университета Уорик в Ковънтри, Англия.", "date": "2018.11.08", "title": "Антон Антонов е назначен за директор на Националното ТОЛ управление в АПИ"}
{"url": "http://standartnews.com/biznes/balgarorumanski_biznes_forum_sas_70_kompanii_se_provezhda_v_sofiya-378074.html", "text": "Само за първите шест месеца на  2018г. стокообменът ни с Румъния възлиза на 2,245 млрд. евро, което е увеличение с 8% спрямо същия период на миналата година. Това заяви  заместник-министърът на икономиката Лилия Иванова при откриването на Българо-румънски бизнес форум в София. На събитието участваха над 70  фирми от двете страни от областите хранително-вкусова и химическа промишленост, туризъм, търговия и други. „Българският износ към Румъния също се увеличава за първото полугодие с 11,6% и достига 1 148 млрд. евро, каза още икономическият заместник-министър в изказването си. Иванова подчерта, че един от начините за повишаване на стокообмена е чрез разнообразяване на търговските потоци между двете страни и включване на нови продукти в листите на търгуваните стоки. По думите й съществува потенциал за нарастване на обемите в двустранната търговия в областите: машиностроене, електроника и електротехника, строителство, хранително-вкусова промишленост, текстилна и трикотажна промишленост, ай ти аутсорсинг. Заместник-министър Иванова посочи, че ще бъде стимулирано сътрудничеството между българските и румънските фирми като доставчици и поддоставчици за индустрии от взаимен интерес. „Ще окажем подкрепа на пограничните общини за реализацията на регионални двустранни проекти , както и развитието на малки и средни предприятия\", завърши тя. Посланикът на Румъния у нас Йон Гъля от своя страна обяви, че е важно насърчаването на икономическото сътрудничество, особено в  развитието на индустриални и бизнес паркове, изследователски центрове и инкубатори.", "date": "2018.11.08", "title": "Българо-румънски бизнес форум със 70 компании се провежда в София"}
{"url": "http://standartnews.com/svyat/beliyat_dom_se_opita_da_vzeme_mikrofona_na_reporter_zaradi_vaprosi-378030.html", "text": "Остра реакция на Асоциацията на кореспондентите в Белия дом, заради отнета акредитация на репортер от CNN, който влезе в спор с Доналд Тръмп. Дотук се стигна след като на пресконференция Джим Акоста зададе въпрос на Доналд Тръмп за кервана с мигранти от Латинска Америка. Когато Акоста опита да зададе допълнителен въпрос, Тръмп каза: \"Достатъчно!\". След това сътрудничка на Белия дом опита да вземе микрофона на журналиста, но така и не успя. Според Асоциацията на кореспондентите подобен въпрос не може да води до отнемане на журналистическа  акредитация.", "date": "2018.11.08", "title": "Белият дом се опита да вземе микрофона на репортер заради въпроси"}
{"url": "http://standartnews.com/mneniya/klyuchat_za_kazusa_sas_zastrahovkite_e_pomalko_smart_na_patya-378099.html", "text": "- Предложените изменения идват логично от решението на общото сьбрание на ВКС от лятото на 2018 г., с което се увеличи кръгът на заинтересованите лица, които могат да търсят обезщетение по \"ГО\". Мотивите на законопроекта са социална справедливост и социално приемлива цена на застраховката. Противоречията идват от различните сфери на интереси, които се засягат с подготвените изменения. - Най-общо може да разделим тези интереси на три групи. Първата е на самите заинтересовани лица, чиито роднини са загинали или пострадали при събития на пътя. Факт е, че вече има много нови дела, по които се търсят правата на разширения кръг от заинтересовани лица. Втората група са застрахователите, поставени в ситуация да поемат върху себе си допьлнителните плащания за събития, които са се случили 5 г. назад. И третата група са адвокати, които виждат интерес в появяващата се възможност да водят няколко хиляди нови дела с предизвестен край. - Балансът, който се опитва да намери законодателят, е да се ограничи размера на присъжданите обещетения. Застрахователната премия се калкулира от риска, т.е. по-високите изплащания по щети водят до по-висока премия. В тази връзка, когато е пресмятана цената по \"ГО\" преди 5 г. и до сега, не е предвиден прецедентът с решението на ВКС и поради това застрахователите няма от къде да намерят пари за новите обезщетения кьм разширения кръг от заинтересовани лица. Това означава само едно – драстично покачване на цената на застраховката, за да се посрещнат тези плащания, както и плащанията за напред, които ще са в по-голям размер. От друга страна заинтересованите лица, чиито роднини са пострадали, са против ограничаването на обезщетенията. Логично е да се намери социално справедливо решение, което включва двата зависими един от друг компонента – цената на ГО и удовлетвореността от размера на обезщетенията, полагащи се на заинтересованите лица. При високи обезщетения, ще имаме висока цена на ГО. При ограничени по размер обезщетения, ще имаме по-разумна цена на ГО. - Вече споменахме основните три групи интереси. Ако приемем за някои от тях, че имат своето лоби, нека да е така. Ролята на държавата е значителна и въпросът не е само в разумното от финансова и социална гледна точка решение на конкретния въпрос. В Германия на глава от населението се падат, говоря по спомен, около 36-38 км пьрвокласни пътища, по статистическите данни от Евростат. В България сме много далеч от този показател, да не говорим какво е първокласен път по нашите разбирания. Не си спомням вече 15 г. да сьм минавал по магистрала \"Хемус\" и да не е затворен някой участък или тунел. А пьрвокласен път не означава само магистрала. Ние имаме най-малкото километри първокласни пьтища с най-лошото качество. Докато пътният данък за висок клас автомобили е по-висок от този в Германия, отделно плащаме и винетки. Междуградският транспорт почти е спрял, хората между малките градове не пътуват с публичен транспорт, а със собствен. Регулирането на връзките между видовете транспорт по градовете не е добро - нередовен транспорт, висока цена, трудно се придвижваш от една точка до друга. Социалната инфраструктура, касаеща услугата транспорт и движение по пътищата, е на изключително ниско ниво. Това е и основната причина, че по показателя смъртни случаи по пътищата на глава от населението сме на първо или второ място в ЕС. За сравнение, в Швеция за миналата година смъртните случаи са около 290, а при нас - над 1000. И това не е само от превишена скорост или нетолератно пътно поведение. Ако желаем като общество да подобрим тази черна статистика, трябва да има ясна стратегия и политика, която да е в приоритетите на законодателната и изпълнителна власт. Даниела Димитрова", "date": "2018.11.08", "title": "Ключът за казуса със застраховките е по-малко смърт на пътя"}
{"url": "http://standartnews.com/mneniya/izborite_koito_promenyat_vsichko_i_nishto-378100.html", "text": "  Демократите в САЩ спечелиха повече места в Конгреса, с което забиха голям клин в управлението на републиканците на Тръмп. Поне по отношение на бъдещата икономическа политика на президента, която трябваше да навлезе в следващата фаза на стимули и, съответно, на растящ държавен дефицит. Инвеститорите реагираха с оптимизъм на новината за победата на демократите и щатските индекси се покачиха в първите часове след изборите. Причината вероятно се крие в очакванията, че Конгресът ще блокира някои от импулсивните ходове на администрацията на Тръмп. Като например търговската война с Китай, която все повече прилича на извиване на ръце преди да се стигне до някакво споразумение между двете най-големи икономики в света. Тръмп повече няма да се радва на автоматичната подкрепа на законодателните органи, когато предлага съществена промяна в икономическата или във външната политика. Това ще бъде сериозно препятствие пред Тръмп, който вече е започнал предизборна кампания за втория си мандат. Изборите през 2020 г. ще са изключително трудни за настоящия президент. Причината е, че загубата става факт въпреки изключително позитивната икономическа среда, а след две години най-вероятно ще се говори за рецесия. Тогава ще е много по-трудно да се спечели мнозинство на вота, когато безработицата расте и много бизнеси страдат от високите лихви и от спада на приходите си. Щатската икономика е на върха си и дори оптимистичните очаквания са, че през 2020 г. ще има сериозно забавяне на растежа. Много икономисти дори залагат на криза по това време, която да е предизвикана от повишаването на лихвите и от вече отчетеното свиване в строителството. Тогава вече ще са забравени и данъчните облекчения, а те бяха един от факторите, които изпратиха щатската икономика и пазара на върхове. Следващата стъпка трябваше да стане голяма инфраструктурна програма за 1.5 трилиона долара. Средствата най-вероятно щяха да дойдат от продължаващото нарастване на федералния дълг. Инвеститорите не увеличиха покупките на правителствени облигации в очакване на по-малко предлагане на държавен дълг, но тази тенденция може да стане факт скоро. Позитивните настроения се насочиха към акциите в световен мащаб, докато доларът загуби част от стойността си. Резултатът от изборите може би ще стане причина да има растеж до края на годината. Последните два месеца обичайно са силен период за инвестициите в акции. Още повече, че преди седмица вече имаше признаци за формирането на дъно след октомврийската корекция. Изборите в същото време не променят нищо. С или без следващите стимули на Тръмп и дори с постигането на търговско споразумение с Китай, американската икономика постепенно ще се спуска от върха си. Това движение надолу вече се вижда в строителството. Въпрос на време е поради покачването на лихвите и на митата да има намаление на потреблението. И от там да станем свидетели на икономическо забавяне, което да засили прехвърлянето на капитали от до скоро растящите сектори, към тези с по-стабилен бизнес и с по-високи дивиденти. Американският пазар няма да бъде същият, но тази тенденция започна преди изборите и вотът за Сенат и Конгрес нямат нищо общо с нея.", "date": "2018.11.08", "title": "Изборите, които променят всичко и нищо"}
{"url": "http://standartnews.com/biznes/tsyaloto_rakovodstvo_na_bdzh_e_podalo_ostavki_po_nastoyavane_na_transportniya_ministar_rosen_zhelyazkov-378050.html", "text": "Става дума за шефа на борда Велик Занчев, който е и зам.-министър на транспорта, за главния изпълнителен директор Владимир Владимиров и за финасист №1 в жп компанията Филип Алексиев. Тримата са сложили подписи под молби за напускане след заседание на борда късно снощи, след като деловодството на Министерството на транспорта, информационните технологии и съобщенията е било вече затворено. Затова официално се очаква оставките да бъдат депозирани днес. Според осведомени, транспортният министър Росен Желязков е подканил настойчиво ръководството на БДЖ към смелата стъпка. В момента жп превозвачът е в небивало тежко състояние. Липсват здрави локомотиви и вагони, с които да се движат влаковете, което поставя под риск както здравето и живота на пътниците, така и на обслужващия персонал. Вече се завъртя и име на евентуалния бъдещ главен изпълнителен директор на БДЖ. За поста е спряган инж. Продан Проданов, който в момента е шеф на поделението за товарни превози в Пловдив. Човекът е железничар от кариерата, а целият му трудов стаж до момента е минал в железниците. По време на управлението на Пламен Орешарски Проданов се е издигнал до зам.-шеф на БДЖ. Синът му Добромир е депутат от ГЕРБ.", "date": "2018.11.08", "title": "Цялото ръководство на БДЖ е подало оставки по настояване на транспортния министър Росен Желязков"}
{"url": "http://standartnews.com/svyat/kongresmenite_ot_latinoamerikanski_proizhod_v_noviya_kongres_na_sasht_shte_sa_pone_40-378028.html", "text": "Броят на конгресмените от латиноамерикански произход в новия състав на Конгреса на САЩ ще достигне до поне 40. При кандидатите на демократите 32 от общо 44 от латиноамерикански произход печелят по места на изборите. При републиканците броят им е 6 от общо 15. В страната живеят 57 милиона души от латиноамерикански произход, те са най-голямата етническа или расова малцинствена група, но досега участието им във властта беше незабележимо. На този фон медиите отчитат рекорден зрителски интерес към вота – телевизия \"Фокс\" отчита 7,8 милиона зрители на репортажите и предаванията, което е рекордна аудитория на междинни избори за цялата история на американските кабелни телевизии. Телевизията е известен като любимия канал на президента Доналд Тръмп.", "date": "2018.11.08", "title": "Конгресмените от латиноамерикански произход в новия Конгрес на САЩ ще са поне 40"}
{"url": "http://standartnews.com/biznes/nap_predlaga_novonaznachenite_da_poluchavat_imeyl_s_razmera_na_zaplatata_si-378085.html", "text": "Електронно съобщение с информация за декларирания пред НАП осигурителен доход, трудов договор и други данни от данъчно-осигурителното му досие да получава всеки новоназначен служител. Това е една от мерките, които приходната администрация планира да предприеме за намаляване на проявлението на риска от укриване на част от работните заплати или т. нар. „заплата в плик\". Това стана ясно на кръгла маса, организирана от НАП днес. В събитието участие взеха представители на приходната агенция, НОИ, Изпълнителна агенция „Главна инспекция по труда\", Министерство на труда и социалната политика, работодателски организации и синдикати. Инициирането на срещи с представители на браншови организации на рискови отрасли, сключване на споразумения с тях, насърчаване на т. нар. саморегулация в браншовите организации, включително и чрез законодателни мерки, са също част от възможните решения за намаляване на проявленията на риска от укриване на заплатите на работниците. Всички участници в кръглата маса се обединиха около мнението, че най-ефективния подход за справянето с риска от укриване на доходите, е  свързан с информирането и комуникирането с обществото на това какви са техните преки загуби от подобно поведение, респективно, ползи от спазването на закона. Именно това разбиране стои в основата на информационната кампания на НАП „Заплата в плик\". Инициативата има за цел да запознае работниците и служителите с това какви са рисковете, ако се съгласяват да не ги осигуряват на реалния  им доход и вземат част от заплата си в плик. На специално създаден сайт – https://zaplatavplik.bg, всеки може да изчисли колко би загубил в следващите 30 години, ако се осигурява на по-нисък от реалния си доход чрез т. нар. „калкулатор на загубите\". Калкулаторът позволява, след попълване на данни за действителния и деклариран доход, всеки да разбере колко средства няма да получи в бъдеще под формата на неизплатени средства от болнични, майчинство, обезщетения за безработица, както и пенсии. Най-голям интерес софтуерът предизвиква сред потребители на възраст между 18 и 34 години. 61% от посетителите на сайта попадат в този диапазон, а 54% от тях са мъже.", "date": "2018.11.08", "title": "НАП предлага новоназначените да получават имейл с размера на заплатата си"}
{"url": "http://standartnews.com/biznes/evrokomisiyata_odobri_finansiraneto_gazoprovodnata_vrazka_balgariyagartsiya-378091.html", "text": "Европейската комисия съобщи, че оценява положително намеренията за изграждането на връзка между газопреносните системи на България и Гърция. Плановете за българската и гръцката помощ за изграждане и работа на връзката са в съответствие с правилата на ЕС за държавната помощ, се посочва в съобщение на ЕК, цитирано от БТА. Проектът ще допринесе за сигурността и разнообразяването на енергийните доставки в ЕС, без да наруши неправомерно конкуренцията, се допълва в становището. Според еврокомисаря по конкуренцията Маргрете Вестагер ЕК одобрява помощ, която ще бъде предоставена от България и Гърция, тъй като е ограничена до това, което е необходимо за осъществяването на проекта, и затова е в съответствие с правилата за държавната помощ. С одобрените днес мерки ще бъдат подкрепени изграждането и експлоатацията на 182 километра междусистемна връзка между Гърция (Комотини) и България (Стара Загора). Междусистемната връзка е предвижда пренос на три милиарда кубически метра природен газ годишно от Гърция до България до 2021 година. По-нататък възможностите за пренос може да се увеличат до пет милиарда кубически метра и да се създадат условия за обратен пренос от България към Гърция. Междусистемната връзка ще бъде собственост на Ай Си Джи Би АД - съвместно акционерно дружество, съставено от консорциума Ай Джи Ай Посейдон (IGI Poseidon), включващ италианското дружество Едисон (Edison) и заварения гръцки оператор ДЕПА (DEPA), и Българския енергиен холдинг. Общите разходи за изграждането на междусистемната връзка са 240 милиона евро. Финансирането ще се осигури чрез пряко дялово участие от 46 млн. евро от акционерите на съвместното дружество, вноска от 45 млн. евро от Европейската енергийна програма за възстановяване (ЕЕПВ), управлявана централно от Европейската комисия, заем от 110 млн. евро, предоставен от Европейската инвестиционна банка (ЕИБ) на БЕХ (впоследствие прехвърлен на Ай Си Джи Би АД) и пряко финансово участие с 39 млн. евро от държавния бюджет на България чрез оперативна програма \"Иновации и конкурентоспособност\" 2014-2020 година. България и Гърция са съобщили на ЕК за следните мерки в подкрепа на инвестицията, включващи държавна помощ по смисъла на правилата на ЕС: безусловна държавна гаранция, която ще бъде предоставена от българската държава на БЕХ за покриване на заема от 110 милиона евро, който дружеството ще получи от ЕИБ. Тази гаранция ще бъде предоставена на БЕХ безплатно; 39 млн. евро пряка финансова вноска от България чрез българската оперативна програма \"Иновации и конкурентоспособност\"; определен режим за корпоративно данъчно облагане, който ще се прилага за Ай Си Джи Би АД за 25 години от началото на търговските дейности и ще бъде уреден чрез междуправителствено споразумение между България и Гърция. Комисията оцени мерките за подпомагане според правилата за държавните помощи и съгласно насоките от 2014 г. за държавната помощ за опазване на околната среда и за енергетика. Комисията заключи, че проектът ще допринесе за напредъка по основните стратегически цели на ЕС, включително за разнообразяването на източниците за доставка на газ и ще повиши сигурността на доставките на газ за ЕС; мерките за помощ са необходими, тъй като проектът не би могъл да бъде осъществен без помощта. Финансовата оценка на проекта, извършена от ЕК, показа, че възвръщането на инвестиционните разходи само от таксите за използване на междусистемния газопровод не би било осъществимо. Мерките за помощ са съразмерни и затова са ограничени до необходимия минимум. Комисията установи, че подкрепата с безвъзмездна помощ по ОПИК, държавна гаранция и определен данъчен режим, не надхвърля необходимото за осъществяването на инвестицията (т.е. ще бъде покрит единствено \"недостигът на финансиране); мерките за помощ няма да нарушат неоправдано конкуренцията. Според действащите правила, нито БЕХ в България, нито ДЕПА в Гърция, ще може да запазва повече от 40 на сто от капацитета на новата междусистемна връзка на входните точки съответно в България и в Гърция. Така поне 60 на сто от новия капацитет ще бъдат отворени за конкуренти, които желаят да продават газ на тези пазари, се посочва в съобщението. Затова ЕК стига до заключението, че българските и гръцките мерки за подпомагане на изграждането и експлоатацията на междусистемната връзка са в съответствие с правилата на ЕС за държавната помощ и ще допринесат за постигане на целите в областта на сигурността на доставките, разнообразяването на енергийните източници и повишената конкуренция на енергийните пазари в ЕС. Междусистемната връзка е включена в списъка на европейските проекти от общ интерес предвид нейното стратегическо значение за разнообразяването на доставките на природен газ в Източна Европа чрез Трансадриатическия газопровод (засега 98 на сто от вноса на газ в България са от един и същи източник). Газопроводът ще свърже преносните системи за газ ДЕСФА (DESFA) и ТАП (TAP) в Гърция с преносната система в България. Ключовите стратегически цели и ролята на проекта на пазарите на газ в Югоизточна Европа са повишаване на сигурността на доставките на газ (избягване на нарушения в снабдяването). Чрез осигуряване на допълнителни обеми проектът ще удвои входния капацитет на България и ще разнообрази маршрутите към Югоизточна Европа, увеличаване на транзитния капацитет към държавите от Югоизточна Европа, като се използват и други междусистемни връзки с Румъния и Сърбия, и разнообразяване на газа, внасян от България, с допълнителни източници от Каспийския регион, Близкия изток, Източното Средиземноморие и терминали за втечнен природен газ (съществуващи и нови в Гърция и/или Турция). През юли ЕК предостави на проекта освобождаване от правилата на вътрешния пазар за газ по отношение на отделянето, тарифното регулиране и достъпа на трети страни съгласно директивата за природния газ. Съгласно решението на ЕК, нито на БЕХ в България, нито на ДЕПА в Гърция, няма да бъде разрешено да запазва повече от 40 на сто от капацитета на новата междусистемна връзка на входните точки в България и Гърция.", "date": "2018.11.08", "title": "Еврокомисията одобри финансирането газопроводната връзка България-Гърция"}
{"url": "http://standartnews.com/biznes/tekstilnata_promishlenost_formira_8_ot_obshtiya_iznos_na_stranata-378093.html", "text": "Развитието на текстилната промишленост се отрази върху динамиката на износа, като през 2017 г. браншът формира 8% от общия износ на страната, и е в размер на 2,06 милиарда евро. Това заяви заместник-министърът на икономиката Лъчезар Борисов по време на официалното откриване на Първото международно изложение за текстил, облекло и мода „ТексТейлърЕкспо\", което се провежда под патронажа на Министерството на икономиката. Заместник-министър Борисов изтъкна, че текстилната промишленост създава около 11.5% от добавената стойност в индустрията. „Браншът осигурява заетост на около 100 хил. души, което е 19% от заетите в промишлеността. В производството на текстил и облекло работят около 5 000 фирми, а индексът на оборота в сектора се увеличава средно с около 2%.\", поясни Борисов. Икономическият заместник-министър подчерта, че иновационното представяне на сектора е от ключово значение за повишаването на конкурентоспособността на българската текстилна промишленост и навлизането й на нови пазари. По думите му в сектора за последните десет години се отчита ръст на производителността на труда от 10%. „За да се запази и повиши ръста в сектора е важно да се работи върху повишаване на квалификацията на заетите и привличане на млади хора в текстилната промишленост\", заяви Борисов. Той допълни, че за последната година заплатите в сектора са се повишили с 15%, за което изказа признателност на работодателите. Заместник-министър Борисов поясни, че до края на 2018 година предстои обявяването на процедура „Подобряване на производствения  капацитет в малки и средни предприятия\". Той допълни, че секторите C13 „Производство на текстил и изделия от текстил, без облекло\" и С14 „Производство на облекло\" са изведени като приоритетни в Националната стратегията за насърчаване на МСП в България и съответно попадат сред допустимите по процедурата. „Бюджетът на процедурата е 75 млн. евро, като гарантовото финансиране на един проект е предвидено да варира от 100 хиляди лева, като до 500 хиляди за микро предприятия, до 750 хиляди лева за малки и до 1 млн. лв. за средни\", поясни Борисов. По думите му по предходната  процедура „Подобряване на производствения  капацитет за МСП\", която беше обявена през 2015 година са подписани 741 договора, от които 57 в секторите С13 и С14. Общата безвъзмездна финансова помощ получена по тези договори е 29.4 млн. лева. Заместник-министър Борисов обяви, че 32 предприятия  от тези два сектора са получили подкрепа по процедурата „Енергийна ефективност за МСП\". Общата стойност на безвъзмездната помощ по тези проекти  е 15 млн. лв. Докато по процедурата „Подкрепа за внедряване на иновации\" са подписани 11 договора с предприятия  от тези два сектора с обща стойност на безвъзмездната финансова помощ 8.4 млн. лева. \"По процедура „Развитие на управленския капацитет  и растеж на МСП\" са подписани 16 договора в тези два сектора с общо БФП от 3.3 млн. лева. Общо 116 договора в секторите С13 и С14 с БФП от 56.1 млн. лв.\", изтъкна Борисов. В първото издание на „ТексТейлърЕкспо\" участват 97 изложители от 7 държави: България, Германия, Гърция, Испания, Полша, Румъния, Турция. Най-силно е чуждестранното участие от Турция. Включиха се най-големите производители и износители на текстил, трикотаж, материали, оборудване. Сред участниците са и 13 професионални и четири висши училища. Проекта \"ТексТейлърЕкспо\" има за цел да се изгради обща платформа, свързваща различни сектори със сходни маркетингови интереси. Водещият акцент е обединяване на техния потенциал в рамките на Балканите, за да се създадат условия за по-силно присъствие на европейския пазар.", "date": "2018.11.08", "title": "Текстилната промишленост формира 8% от общия износ на страната"}
{"url": "http://standartnews.com/biznes/10_mln_evro_shte_finansirat_firmi_v_granichniya_region_mezhdu_balgariya_i_gartsiya-378092.html", "text": "Над 10 млн. евро за подпомагане на малките и средни предприятия в пограничния регион между България и Гърция ще бъдат осигурени по програмата за трансгранично сътрудничество ИНТЕРРЕГ V-A Гърция-България 2014-2020 г. Това обяви заместник-министърът на регионалното развитие и благоустройството Деница Николова по време на Десетата юбилейна национална среща на експертите по програми и проекти в общините, организирана от Националното сдружение на общините в Република България в Боровец. Мярката ще бъде отворена до края на годината, като ще финансира около 80 предприятия от двете страни на границата, които ще получат средства за инвестиционни проекти. Зам.-министър Николова посочи, че така ще се даде тласък за развитие на малкия и среден бизнес и допълнителни възможности за инвестиции в южния пограничен регион. Заместник регионалният министър отчете много добро изпълнение на всички програми за трансгранично, междурегионално и териториално сътрудничество, в които участва страната ни. По трите трансгранични програми, които управлява МРРБ – за сътрудничество с Турция, Македония и Сърбия, до момента са сключени 130 договора за изпълнение на проекти на стойност над 38 млн. евро. До края на годината ще бъдат сключени договори по и втората покана за набиране на проекти по програмите, като в момента се оценяват подадените общо 527 предложения. По останалите програми за трансгранично сътрудничество –с Румъния, Гърция и Черноморки басейн, където България е партньор, към момента се изпълняват 205 договора за 317 млн. евро, които дават сериозна подкрепа за развитието на пограничните региони в страната. Повечето проекти ще приключат през 2019 и 2020 г. По многонационалните програми за сътрудничество, в които България участва с цялата си територия, също се отчита сериозен интерес и напредък. В момента се изпълняват 167 проекта за над 4,5 млн.евро. Очаква се тяхната реализация да приключи до 2021 г. Заместник-министър Деница Николова съобщи още, че се очаква в средата на следващата година да се отчетат резултатите от междинните цели на Оперативна програма „Региони в растеж\" 2014-2020 г. След като бъде направен цялостен анализ на изпълнението на програмата и постигнатите индикатори, ще бъдат взети съответните управленски решения за периода до приключване на програмата. Зам.-министър Николова отчете, че по-малките общини към момента изпълняват инвестиционните си проекти по ОПРР много по-бързо от големите и призова за максимална активност при отчитането на проектите и средствата за тях. Сред рисковите индикатори към днешна дата са мерките за енергийна ефективност в големите общини, социалната инфраструктура, предвиждаща изграждането на центрове за деинституционализация на деца и възрастни с увреждания, модернизацията на спешната помощ и мерките, които се финансират с финансовите инструменти. Зам.-министър Николова обърна внимание на експертите по проекти в общините и за най-честите грешки, които допускат при отчитане на проектите и предизвикателствата в изпълнението.", "date": "2018.11.08", "title": "10 млн. евро ще финансират фирми в граничния регион между България и Гърция"}
{"url": "http://standartnews.com/sport/latsio_izhvarli_finalista_marsiliya-378136.html", "text": "Миналогодишният финалист в Лига Европа Олимпик Марсилия напусна безславно тазгодишната надпревара. Това стана след третото поражение от четири мача в груповата фаза за французите и те загубиха всякакви теоретични шансове да прескочат в елиминациите. Момчетата на Руди Гарсия загубиха и гостуването си на Лацио, този път с 1:2. Така на тях им предстоят два протоколни мача до края на групите, докато за римляните сега остава битката за първото място в класирането, което сега е окупирано от Айнтрахт. Марко Пароло и Хоакин Кореа се разписаха за успеха на \"орлите\", а интригата в мача върна Флориан Товен след час от началото на двубоя, но в заключителните му минути той и съотборниците му не направиха достатъчното да се докопат поне до точката. Но дори и да я бяха извоювали, пак щяха да се разделят с турнира. В другия мач Айнтрахт Франкфурт постигна четвърта поредна победа. Германците надделяха с 3:2 като гости на Аполон Лимасол и също подпечатаха визите си за елиминациите, изхвърляйки и кипърския тим от надпреварата.", "date": "2018.11.08", "title": "Лацио изхвърли финалиста Марсилия"}
{"url": "http://standartnews.com/sport/popeto_s_golyam_mach_pri_obrat_za_spartak-378134.html", "text": "Спартак (Москва) постигна драматична победа над Глазгоу Рейнджърс и запази шансове да прескочи груповата фаза на Лига Европа. Руският гранд направи изключителен обрат и се наложи с 4:3, след като три пъти се озоваваше в ролята на догонващ. Ивелин Попов не вкара гол, но беше най-добрият футболист на домакините и има огромна заслуга за първите две попадения във вратата на шотландците. Родният национал получи и жълт картон за симулация преди почивката, а в началото на второто полувреме реферът Иван Бебек подмина безспорно нарушение срещу него в наказателното поле. Успехът е първи за спартаковци в група \"G\" и те вече имат 5 точки. Със същия актив, но заради по-лоши показатели в преките двубои Рейнджърс е на трето място, а лидер в групата е Виляреал с 6 точки. \"Жълтата подводница\" направи нулево равенство с Рапид (Виена) в другия мач днес.", "date": "2018.11.08", "title": "Попето с голям мач при обрат за Спартак"}
{"url": "http://standartnews.com/sport/vezenkov_propuska_macha_s_bosna-378132.html", "text": "Националът Александър Везенков няма да играе в предстоящия мач на националния отбор по баскетбол срещу Босна. \"На 30 ноември играем в Пирея с Будучност, националният отбор играе на същата дата с Босна, за първия двубой няма как да бъда на линия, за втория мач във Франция ще чакаме решение, не е само Олимпиакос, за първите мачове нито един състезател от Евролигата няма да може да помогне на националния отбор, искам да помогна на националния отбор, стига да ми се отдаде възможност\", добави той по повод участието си за националния отбор. Той коментира представянето си до този момент с отбора на Олимпиакос, където играе повече от успешно, както и дали ще участва в мачовете на националния отбор срещу Босна и Франция. \"Чувствам се добре, още по-добре се чувствам със съотборниците, треньорите, трябваше малко време, за да се опознаем, нов отбор сме. Вече сме един колектив, който се бори за всяка победа. Когато отборът побеждава всеки си е свършил работата, помогнат на тима да победи Химки, имаме още мачове, всички отбори са много добри, аз се старая да помогна на отбора и да направя това, което иска треньора\", коментира Везенков по повод представянето си в състава на Олимпиакос, където българският национал прави отлични мачове. \"Чувствам се добре, всеки един състезател иска да играе при такава атмосфера, за нас това е много хубаво, искаме да спечелим този мач\", заяви Везенков преди дербито между Олимпиакос и Панатинайкос. \"Тук има само фенове на единия тим, не е като в Испания, феновете искат победата на всяка цена, това е едно от най-емоционалните дербита в Европа\", добави той.", "date": "2018.11.08", "title": "Везенков пропуска мача с Босна"}
{"url": "http://standartnews.com/sport/belgiytsi_kanyat_levski_za_yubiley-378129.html", "text": "Престижна покана е получил българският гранд Левски. \"Сините\" са били поканени от белгийския Аалст да бъдат негов съперник в юбилейния мач по повод 100-годишнината от основаването му. Двата тима имат интересна обща история. Тимът от Белгия, който в момента не се подвизава в елита на родината си, има един-единствен сезон в евротурнирите и в него се изправи именно срещу столичния гранд. Тогава изненадващо Аалст не просто елиминира Левски, но дори взе две победи в двата мача в несъществуващия вече турнир КНК. Всичко се случи през 1995 г., а в следващия кръг белгийците заслужиха да играят с Рома. Мачът по повод вековния юбилей на Аалст ще се проведе на 25 юни 2019 г. Все още се очаква отговорът от българска страна.", "date": "2018.11.08", "title": "Белгийци канят Левски за юбилей"}
{"url": "http://standartnews.com/sport/zhoro_milanov_donese_klyuchov_uspeh_za_ungartsi-378133.html", "text": "Българският национал Георги Миланов донесе победата с 1:0 на унгарския шампион МОЛ Види над гръцкия гранд ПАОК в мач от група „L\" на турнира Лига Европа. Крилото стартира мача като титуляр и успя да реализира единственото попадение в 50-ата минута. 8 минути по-късно Миланов бе сменен. С успеха МОЛ Види излезе на второ място с 6 точки. С по 3 остават ПАОК и БАТЕ Борисов. В другия мач от тази група Челси спечели с минималното 1:0 като гост на БАТЕ Борисов. Попадението вкара Оливие Жиру в 52-ата минута. Така английският колос си осигури първото място в групата като вече има 12 точки.", "date": "2018.11.08", "title": "Жоро Миланов донесе ключов успех за унгарци"}
{"url": "http://standartnews.com/sport/gratsiite_blagodariha_na_krasen_kralev-378135.html", "text": "Състезателките от националния отбор по художествена гимнастика изпратиха благодарствено писмо до министъра на младежта и спорта Красен Кралев: До г-н Красен Кралев, министър на младежта и спорта Уважаеми г-н Кралев, Ние, момичетата от националните отбори, нашите треньори и ръководството на Българската федерация по художествена гимнастика, бихме искали да изкажем огромната си благодарност за помощта и отношението, което получаваме от Вас през годините. Благодарим Ви за неоценимата подкрепа, която не спирате да ни оказвате, за да успеем да реализираме не само мечтите си, но и огромните очаквания на всички българи и фенове на нашия красив спорт, които със своята любов и вяра ни вдъхват сила и увереност. Благодарим на Министерството на младежта и спорта, че бяха част от организацията на Световното първенство и направиха възможна реализацията на състезание от такъв висок ранг. Не спирайте да обичате и да помагате на спорта, защото той е основата на здравето, силата и устойчивостта на нацията. С уважение и признателност. Момичетата от НО по художествена гимнастика", "date": "2018.11.08", "title": "Грациите благодариха на Красен Кралев"}
{"url": "http://standartnews.com/sport/rezultati_ot_liga_evropa-378140.html", "text": ": Лудогорец - АЕК (Ларнака) 0:0 Байер (Леверкузен) - Цюрих 1:0 1:0 Йедвай (60) Розенборг - Залцбург 2:5 0:1 Минамино (5) 0:2 Минамино (19) 0:3 Гулбрандсен (37) 0:4 Минамино (45) 1:4 Адегбенро (52) 1:5 Ховланд (57-автогол) 2:5 Йенсен (61) Селтик - РБ (Лайпциг) 2:1 1:0 Тиърни (11) 1:1 Огюстен (78) 2:1 Едуард (80) Славия (Прага) - Копенхаген 0:0 Бордо - Зенит 1:1 1:0 Камано (35 д.) 1:1 Заболотний (72) Динамо (Загреб) - Спартак (Търнава) 3:1 1:0 Гояк (22) 2:0 Кадлец (35-автогол) 2:1 Чантуришвили (63) 3:1 Оршич (79) Ворскла - Карабах 0:1 0:1 Абдулаев (13 д.) Арсенал - Спортинг (Лисабон) 0:0 Бетис - Милан 1:1 1:0 Ло Селсо (12) 1:1 Сусо (62) Олимпиакос - Дюделанж 5:1 1:0 Торосидис (6) 2:0 Фортунис (15) 3:0 Христодулопулус (26) 4:0 Фортунис (36) 4:1 Синани (69) 5:1 Фетфацидис (70) Фенербахче - Андерлехт 2:0 1:0 Валбуена (71) 2:0 Фрей (74) Астана - Яблонец 2:1 1:0 Енрике (18) 1:1 Лишка (41) 2:1 Постников (88) Спартак (Москва) - Рейнджърс 4:3 0:1 Eременко (6-автогол) 1:1 Мелгарехо (22) 1:2 Кандейяс (27) 2:2 Таверние (35-автогол) 2:3 Мидълтън (41) 3:3 Адриано (58) 4:3 Хани (59) Рапид (Виена) - Виляреал 0:0 Краснодар - Стандард (Лиеж) 2:1 0:1 Карсела (19) 1:1 Сюлейманов (79) 2:1 Вандерсон (82) Акхисар - Севиля 2:3 0:1 Нолито (12) 0:2 Муриел (38) 1:2 Ману (52) 2:2 Айък (78) 2:3 Банега (87-дузпа) Аполон - Айнтрахт (Франкфурт) 2:3 0:1 Йович (17) 0:2 Алер (55) 0:3 Гачинович (58) 1:3 Зелая (71) 2:3 Зелая (90-дузпа) Лацио - Олимпик Марсилия 2:1 1:0 Пароло (45) 2:0 Кореа (55) 2:1 Товен (60) Динамо (Киев) - Рен 3:1 1:0 Вербич (13) 2:0 Миколенко (68) 3:0 Шапаренко (72) 3:1 Сибатю (90) Малмьо - Сарпсборг 1:1 0:1 Мортенсен (63) 1:1 Антонсон (67) Генк - Бешикташ 1:1 0:1 Куарешма (16) 1:1 Берге (88) БАТЕ - Челси 0:1 0:1 Жиру (52) МОЛ Види - ПАОК 1:0 1:0 Миланов (52)", "date": "2018.11.08", "title": "Резултати от Лига Европа"}
{"url": "http://standartnews.com/balgariya/petar_haralampiev_ostava_v_aresta_reshi_apelativniyat_spetssad-378124.html", "text": "Апелативният специализиран съд остави в ареста бившия вече председател на ДАБЧ Петър Харалампиев. В ареста остава и главният секретар на агенцията Красимир Томов. В началото на заседанието днес адвокатът на третия задържан Марко Стойов, каза че оттеглят жалбата срещу определението на спецсъда. Така днес апелативните магистрати гледаха мерките на бившия шеф и на главния секретар. Прокуратурата влезе в Агенцията за българите в чужбина на 29 октомври. Председателят и още над 20 души бяха задържани в рамките на спецоперация за разследване на корупционни практики в агенцията. Обвинения бяха повдигнати на четирима, сред които са председателят и главният секретар на агенцията. Специализираната прокуратура внесе в съда искане за мярка за неотклонение „задържане под стража\" спрямо трима. Специализираният съд остави в ареста Харалампиев и другите двама, които са главният секретар на агенцията Красимир Томов и Марко Стойов. Четвъртата обвиняема бе освободена преди това срещу парична гаранция. Обвиненията към бившия вече шеф на Агенцията за българите в чужбина са за подкуп от 5 000 евро и 5 случая, когато е получил по 350 евро, за да въздейства на свои подчинени, за да задвижат такива документи за българско гражданство. Главният секретар е обвинен, че два пъти повлиял на свой подчинен, за да вземе такова решение, от което получил суми от 800 и 1500 евро. Групата се ръководела от Петър Харалампиев и е започнала да действа почти веднага, след като той встъпва в Агенцията. На 5 ноември с решение на правителството Петър Харалампиев беше освободен като председател на Държавната агенция за българите в чужбина. Харалампиев пое ръководството на агенцията през май 2017 година. Преди това, от декември 2014 г. до май 2017 г., той бе заместник областен управител на област София, а преди това изпълнителен директор и член на Управителния съвет на фондация „Българе\". Още през февруари 2014 година проверка в ДАБЧ показа груби нарушения при издаването на удостоверения, въз основа на които са получавани български паспорти. Тогава стана ясно, че в периода от 2010 до 2012 има почти двоен ръст на броя на придобилите българско гражданство на основание български произход. От схемата са се облагодетелствали хиляди чужденци, които нямат никакви български корени. В същото време на хора с български произход е отказвано гражданство. Сигналът за двойните стандарти бе подаден от заместник-министъра на правосъдието Илия Ангелов до главния прокурор, а проверката направена от Върховната административна прокуратура.", "date": "2018.11.08", "title": "Петър Харалампиев остава в ареста, реши апелативният спецсъд"}
{"url": "http://standartnews.com/balgariya/ekoministarat_chist_vazduh_shte_ima_samo_s_politicheska_volya_i_konsensus-378095.html", "text": "\"За да имаме по-чист въздух е необходим политически консенсус и воля за предприемане на непопулярни мерки. Конкретни резултати могат да бъдат постигнати само със съвместни действия на всички институции на национално и местно ниво\". Това е казал министърът на околната среда и водите Нено Димов по повод полученото днес официално уведомително писмо от Европейската комисия, с което призовава България да изпълни изцяло решението на Съда на ЕС от 5 април 2017 г., съобщиха от Министерството на околната среда и водите (МОСВ). Европейската комисия съобщи, че е решила днес да изпрати официално уведомително писмо на България за неправилното прилагане на законодателството в областта на убежището. Комисията е установила, че недостатъците в българската система за предоставяне на убежище и свързаните с нея помощни услуги са в нарушение на директивите за процедурите за убежище, за условията на приемане и Хартата на основните права. Опасенията се отнасят до настаняването и законното представителство на непридружени непълнолетни; правилното откриване и подпомагане на уязвими кандидати за убежище; предоставянето на подходяща правна помощ; задържането на кандидати за убежище и защитните мерки в рамките на процедурата по задържане. Ако България не предприеме действия в следващите два месеца, ЕК може да изпрати мотивирано становище по този въпрос, се посочва в съобщението. Съдът е установил, че България е нарушила задълженията си съгласно Директивата за качеството на въздуха, като не спазва изискванията за пределно допустимите концентрации на фини прахови частици (ФПЧ10) в атмосферния въздух. По думите на министър Димов общините са тези, които имат задължението за постигане на нормите за качество на атмосферния въздух, но голяма част от тях все още не припознават този проблем. \"От ключово значение е той да се припознае и като национален и в решаването му да бъдат въвлечени всички отговорни институции с ясното съзнание, че без съвместни, последователни и съгласувани усилия няма да успеем да се справим\", е призовал министърът. От МОСВ припомнят, че за България изискването за постигане на нормите е било поставено още с приемането на страната като пълноправен член на ЕС през 2007 г. През 2010 г. страната ни е била първата, срещу която Европейската комисия започва наказателна процедура. На 5 април 2017 г. Съдът на ЕС е постановил решение срещу България за неспазване на нормите за ФПЧ10. С полученото днес официално уведомително писмо ЕК придвижва процедурата срещу България на следващ етап, като все още не се пристъпва към налагане на финансови санкции срещу страната.", "date": "2018.11.08", "title": "Екоминистърът: Чист въздух ще има само с политическа воля и консенсус"}
{"url": "http://standartnews.com/balgariya/vatreshniyat_ministar_usiliyata_na_politsiyata_doprinasyat_balgariya_da_e_stabilna_strana-378094.html", "text": "Вашите усилия ежедневно допринасят България да е една стабилна страна, която не изнася престъпност, а поддържа сигурността, както в региона, така и в Европейския съюз. Това каза в словото си по повод професионалния празник на българската полиция, 8 ноември, министърът на вътрешните работи Младен Маринов. Официалната церемония се състоя в двора на ГДНП. На нея присъства политическото и професионалното ръководство на МВР, директори на главни и областни дирекции, ръководители на структури, свързани със сигурността, дипломати и аташета, акредитирани у нас. Вие допринасяте за това българските граждани да чувстват подкрепа и сигурност, каза още министърът. „Професията полицай е от изключителна важност за държавността - няма държавност там, където няма добър обществен ред и ефективна борба с престъпността\", добави той и пожела на полицейските служители да бъдат уверени, че това, което правят наистина е важно и в погледа на обществото да получават необходимото уважение, което заслужават. Работа на полицая е трудна, а отговорността е огромна, каза в словото си символичният домакин на тържеството, директорът на ГДНП, главен комисар Христо Терзийски. „Ние трябва да се справим с тежки предизвикателства, които изискват висок професионализъм, смелост, морал и знания. Необходимо е безрезервно и безкомпромисно да изпълняваме своя дълг към обществото, за да издигнем на по-високо ниво престижа на полицията\", каза още главният комисар. Преди церемонията политическото и професионалното ръководство на министерство, заедно с представители на Асоциацията на полицейските началници се поклониха и поднесоха венци пред Паметника на загиналите при изпълнение на служебния им дълг полицаи. Мемориалът в  градинката на църквата „Св. Седмочисленици\"  е изграден по инициатива на Асоциацията на полицейските началници. Паметникът символизира мъжеството, високия морал и себеотдаването в служба на обществото на поколения полицейски служители. Открит  на 29 ноември 2016 г.", "date": "2018.11.08", "title": "Вътрешният министър: Усилията на полицията допринасят България да е стабилна страна"}
{"url": "http://standartnews.com/balgariya/izdateli_v_shok_uchebnitsite_stavat_po_400_stranitsi-378109.html", "text": "Учебниците за 11 и 12 клас по профилиращите учебни предмети могат да стигнат до обем 350-400 страници, коментираха издатели. Според един от шефовете на издателство \"Просвета\" Никола Кицевски помагалата, по които учениците ще се подготвят по избираемите предмети, трябва да бъдат изключително обемисти и скъпи, а тогава е много вероятно учениците да не си ги купуват. Причината е, че просветното министерство въвежда разширено изучаване на отделните учебни дисциплини в последните две години. Но например по литература се въвеждат три варианта за изучаване на различни учебни творби - например да се избере дали ще се изучават роман и филм по \"Възвишение\" на Милен Русков, по \"Вчера\" на Владо Даверов и по \"Лавина\" на Блага Димитрова. \"Няма начин да разберем предварително кой преподавател какво произведение иска да преподава, както и какво ще изберат учениците. Вариантът е или да направим три различни учебника по литература например, но да не можем да предвидим тиража им, защото не знаем какъв избор на автори ще направят учителите и децата. Вторият вариант е да направим  един обемист учебник с всички възможни варианти, но той ще бъде около 400 страници и никой няма да пожелае да го купи. А и да го купи, надали ще го отвори\", поясни той. Към момента издателството все още обмисля как да реши проблема с изкуственото надуване на учебниците и ще бъде готово с реакция до десет дни. Кицевски каза, че издателите имат и притеснения, че част от досегашните автори на помагалата ще се откажат да пишат профилиращите учебници, защото няма да имат необходимата подготовка. В същото време и ректорите заявиха, че няма да признават оценките от така наречената профилираща подготовка.", "date": "2018.11.08", "title": "Издатели в шок: Учебниците стават по 400 страници"}
{"url": "http://standartnews.com/balgariya/deputati_predlagat_chastnite_muzei_da_mogat_da_legalizirat_kolektsii-378076.html", "text": "Сериозно облекчение за частните колекционери се канят да въведат управляващите. Вече освен държавните и регионални музеи идентификация на културните ценности и издаването на съответните законови удостоверения за тях да могат да правят също и частните музеи. Новият ред да важи както за нови вещи и колекции, така и за отлежаващите вече повече от 8 години около 90 колекции, които са били декларирани от собствениците им още до април 2010 г., но документите им не са придвижени, съобщава Дневник. Това предвиждат поправки в Закона за културното наследство, внесени от депутати от ГЕРБ, начело с председателя на правната комисия Данаил Кирилов. Според закона собствениците на колекции и ценни вещи трябваше да поискат тяхната идентификация и регистрация до април 2010 г. Според вносителите това е направено за 107 колекции, но към края на 2016 г. по данни на Министерството на културата с окончателен акт са регистрирани само 17, отбелязват вносителите. Сега след приемане на поправките собствениците на колекциите ще могат да поискат пренасочване на заявлението им към музеи, \"притежаващи експертен потенциал\" и съответстващи на тематичния обхват на колекцията. В същото време депутатите от ГЕРБ предлагат и отварянето на още една вратичка за лесното легализиране на колекциите – към музеите с право да идентифицират и издават удостоверения биват вписани и частните музеи, а не само държавните и регионалните. Предвижда се собствениците на нови предмети и колекции да могат да се обръщат и към частните музеи с искане да им бъдат идентифицирани антиките. Законопроектът не дава отговор и няма текст как се процедира, ако собственикът на ценността има и свой собствен частен музей. Или как се избягва конфликт на интереси, легализиране на антики на свързани лица, близки или приятели. С друг текст от закона се предлага да отпадне и разпоредбата, която изисква да не се издават удостоверения или заповеди за легализиране на културните ценности, ако има данни да се предположи, че вещите - обект на идентификация, са незаконно придобити. В тези случаи законът разпореждаше директорите на музеи или министърът на културата да уведомяват органите на Министерството на вътрешните работи и прокуратурата. Вносителите посочват, че така написаният текст \"борави с предположения, а не с доказани факти\". А и други закони имали подобен смисъл и можело да се стъпи на тях. На въпрос кои са тези закони Данаил Кирилов каза, че това зависи от това за каква вещ става дума и вида на незаконното й придобиване. Можело да се ползва Наказателният кодекс, Законът за държавната собственост или законът за собствеността. Вносителите уточняват и как ще може в бъдеще да се изнася от страната вещ, придобита от чужбина и внесена после в България. Според закона тези ценности могат да бъдат легализирани на база документите, предоставени при покупката в чужбина. В същото време не е описано как впоследствие вече легализирани такива предмети в България, могат да напуснат повторно страната. Според внесените изменения същите документи, нужни за доказването на произхода, издадени в чужбина, ще са достатъчни за последващия износ.", "date": "2018.11.08", "title": "Депутати предлагат частните музеи да могат да легализират колекции"}
{"url": "http://standartnews.com/balgariya/zlatno_razpyatie_beshe_namereno_pri_razkopki_na_halma_trapezitsa-378088.html", "text": "Уникален златен кръст с частица от Христовото разпятие откриха археолозите в крепостта Трапезица във Велико Търново, съобщава БНР. Находката е с тегло от 75 грама и се отличава с ювелирна украса, като специалисти казват, че кръстът е единствен по рода си в световен мащаб. Реликвата е изцяло запазена и намерена в камера зад олтара на новооткритата църква с номер 23 в Трапезица, обясни проф. Константин Тотев. „Златният кръст енколпион се датира във втората половина на XII век, византийска изработка. Съдържа мощи от Светия кръст. Интересна е украсата на самия кръст – основно изображението „Разпятие\" с три медальона на светци. От другата страна в прав ръст е Богородица\", каза археологът. Кръстът е бил реликвата при освещаването на църквата. Това е единственият кръст енколпион, изработен от злато, който до сега е откриван в света. Има три сребърни кръста, които се съхраняват в музея в Женева, посочи проф. Тотев. „Действително няма от злато до този момент в известната литература\", добави той. При тазгодишните археологически разкопки в западната част на Трапезица археолозите откриха част от улица, както и над 30 гроба със златни накити и златни монети.", "date": "2018.11.08", "title": "Златно разпятие беше намерено при разкопки на хълма Трапезица"}
{"url": "http://standartnews.com/balgariya/sos_nyama_da_ima_mesten_referendum_za_goreneto_na_rfd_otpadatsi_v_sofiya-378101.html", "text": "Столичният общински съвет отхвърли предложението за местен референдум за горене на RFD отпадъци на територията на Столична община, съобщи Агенция Фокус. За провеждане на референдум гласуваха 55 общински съветници, като 40 от тях бяха \"Против\", a 15 го подкрепиха. Докладът беше в първа точка от дневния ред на заседанието на общинските съветници. Искането за провеждане на допитването бе внесено през октомври с подписите на 15 общински представители от 4 групи в общинския съвет – БСП, Група 5, „Сердика\" и ДСБ от Реформаторски блок. Те настояват въпросът да бъде поставен на обществено допитване, за да може да бъдат чути всички доводи „за\" и „против\". Според мнозинството в Общинския съвет – ГЕРБ, няма логично обяснение за искане на референдум, тъй като решенията по въпросите за референдума вече са взети. Те припомнят, че решението инсталацията да се направи на площадката на ТЕЦ „София\" е гласувано през 2016 г., а тегленето на заем за изграждането на инсталацията бе одобрено преди няколко месеца. Оттук-нататък ще обжалваме решението на общинския съвет. Ако съдът не се съгласи с нашите аргументи, тогава ще минем към пряко искане от тях чрез подписка да предизвикаме такъв референдум и въпросът да се разгледа от съвета, заяви пред репортери лидерът на БСП-София и председател на групата на социалистите в Столичния общински съвет Калоян Паргов. Според Паргов малко над 70 хил. подписа ще бъдат достатъчни, за да се предизвика ново обсъждане на предложението за референдум. \"Въпреки силните аргументи на управляващото мнозинство, в тях зрее страх. Страх от това да погледнат в очите на хората и да ги убедят в това, което днес повече от 3 часа се опитват да убедят нас, като част от вносителите за искането за референдум\", коментира той. Според него в подобни случаи напълно нормално е да се използват такива демократични механизми за решаване на определен проблем. „Това е проблем, който касае бъдещето на столицата в не една или две години, а десетки оттук нататък, свързано е с финансовото състояние на „Топлофикация\". Нашата позиция е да питаме хората, да се опитаме аргументирано да обясним, какво се предлага и да изберат една от опциите, които предлага референдумът. Дали инсталацията за RDF отпадъци да бъде построена в центъра на града или на площадката за механично или биологично третиране, или да се търси съвсем друга технология и по друг начин да се подхожда\", обясни той. „Столичани имат право на глас и ние нямаме право да го изземваме. Те не са глупави, те са достатъчно мъдри, те заслужават един друг тип управление и съблюдаване на техните интереси\", изтъкна Паргов. Плашенето на гражданите, че инсталацията за RDF отпадъци ще допринесе за влошаване на качеството на атмосферния въздух, не отговарят на реалните факти. Това пък каза председателят на Комисията по околна среда към Столичния общински съвет и общински съветник от ГЕРБ Лорита Радева. „С новата инсталация постигаме близо 10% намаляване на фини прахови частици, постигаме намаляване на емисиите на азотни и въглеродни оксиди. Всичко това би следвало да бъде казано, когато ние твърдим, че тази инсталация е законосъобразна, насочена към здравето на хората\", обясни Радева. По думите й изграждането на инсталацията ще задоволи с електроенергия над 70 хил. домакинства на територията на столицата. „Този процес води до намаляване на 10 % от количеството на отпадъци, които отиват на депо. Целта на всяка държава и икономика е да минимизира отпадъците, които отиват на депо\", коментира още тя.", "date": "2018.11.08", "title": "СОС: Няма да има местен референдум за горенето на RFD отпадъци в София"}
{"url": "http://standartnews.com/balgariya/v_burgas_puskat_inovativna_sistema_za_umno_parkirane-378096.html", "text": "Община Бургас стартира иновативна система за умно паркиране в централната градска част. Засега проектът е пилотен и обхваща П-образната зона до сградата на Общината, която включва улиците \"Конт Андрованти\", \"Тракийска\" и \"Фердинандова\". На 30 паркоместа от синята зона в този район вече са инсталирани магнитни датчици в асфалта, които чрез сензори отчитат има ли паркиран автомобил на мястото. Информацията автоматично се изпраща към две електронни информационни табели, разположени на бул. \"Христо Ботев\" до началото на ул. \"Конт Андрованти\". По този начин шофьорите виждат дали и колко свободни паркоместа има по тези улици и има ли смисъл да завиват. Освен чрез табели на самия ъгъл на улица \"Конт Андрованти\", свободните места за паркиране могат да се следят и през специално изработеното мобилно приложение за смартфони \"City Card BG\". То дава възможност в реално време да се преброят и проследят свободните и заетите места за паркиране в този участък. Софтуерът на смарт паркинг системата позволява бързо и лесно извършване на плащанията за почасово паркиране. В него можете да регистрирате повече от един свой автомобил, както и да намерите свободно място в намиращите се наблизо паркинги. Приложението \"City Card BG\" вече е достъпно за всички електронни устройства на Android или iPhone и може да се изтегли безплатно от Google play и App store. Пилотният проект, разработен от Община Бургас и мобилния оператор \"Виваком\", ще позволи да се проследи натовареността на движението, броя паркиращи автомобили и времето за престой в участъка. След анализ на ефективността на системата ще бъде решено дали и къде зоната за смарт паркиране ще бъде разширена. Целта на Община Бургас е чрез проекта за умен паркинг и мобилното приложение да се спести на шофьорите време, нерви и средства за гориво от т.нар. паразитно паркиране - продължително обикаляне на централни улици в търсене на паркомясто. От друга страна автоматизацията на паркирането ще доведе до редуциране на вредните емисии от автомобилите в града и по-чист въздух.", "date": "2018.11.08", "title": "В Бургас пускат иновативна система за умно паркиране"}
{"url": "http://standartnews.com/balgariya/dva_miliona_balgari_sa_napusnali_stranata_prez_poslednite_30_godini-378083.html", "text": "През последните 30 години над два милиона българи са напуснали страната в търсене на друга възможност за себе си. Това каза вицепрезидентът Илияна Йотова при откриването на форум на тема \"Отражение на външната трудова миграция върху българската икономика в парк-хотел \"Москва\". Фондация \"Фридрих Еберт\" и Институтът за икономика и международни отношения ще представят по време на форума оценки за въздействието на трудовата миграция върху икономиката на България. По думите на Йотова много от хората обмислят да напуснат България и да намерят своята реализация навън и това определят като водеща полза от еврочленството. Резултатите са ясни - остра демографска криза, влошаващи се тенденции, неразвита и отчасти блокирана икономика, заяви вицепрезидентът. Тя отбеляза още, че данните от изследването, което ще бъде представено днес, показват, че над един милион българи на възраст от 18 до 64 години имат нагласата да емигрират, за да търсят своето работно място и препитание навън. По думите на вицепрезидента Илияна Йотова причини са различни - от търсене на по-добро заплащане, професионална реализация и кариера до по-дори социални условия, повече правила, повече сигурност и повече закони. Ако тази прогноза се сбъдне, вероятно анализаторите ще предскажат сериозна катастрофална картина, допълни Йотова. Според вицепрезидента няма как да се справим с проблемите без истинско реално развитие на българската икономика. Тя смята, че липсва многогодишна икономическа и финансова рамка за развитие на България, която да даде перспектива какво ще правим в страната в следващите 10, 20, 50 години. По думите на Йотова има сходство в приоритетите за развитието на икономиката в програмите на всички партии. Този необявен консенсус не ражда никаква конкретика и не дава реални решения , коментира тя. Приходите в българската икономика от работещи извън страната са по-големи от реалните инвестиции, каза още Йотова. Тя допълни, че за развитието си цели 80 процента от българските общини чакат на европейското финансиране. Все повече българи са песимисти и за икономическото развитие на страната, отбеляза вицепрезидентът. За Йотова е проблем и това, че не се създават работни места, изискващи по-висока квалификация и образование. Днес има дефицит не само на работна ръка, но и на качествени работни места, а ако те се създадат, ще гарантират по-добро заплащане и намаляване на емиграцията, коментира още Йотова. Според нея липсата им води до непълноценна реализация и лоша социална сигурност, която кара хората да търсят по-добри решения за себе си. Според Йотова се увеличават и дисбаланса между образование и професионалната квалификация. Тя даде пример с едно все още работещо предприятие у нас, което е чакало повече от четири години да си издейства професионална паралелка за дуално обучение в местното училище, за да обучава децата с цел гарантирано работно място. Вицепрезидентът постави и друга тема пред експертите - регионалното представителство на емиграцията, което по думите на Йотова е проблем, тясно свързан с вътрешната миграция. Вицепрезидентът посочи, че се оформят вече т.нар. демографски пустини в страната. Според Йотова заслужава анализ и това защо освен от Северозапада, който отдавна е оповестен като най-слабо развития регион в Европа, има и най- високи стойности на емиграция от градове като Шумен и област Сливен. Вицепрезидентът коментира, че трябва да се види дали зад това не стои погрешно разпределение на средства за регионално развитие по оперативната програма. Вицепрезидентът обърна внимание и на голямата тема за завръщането и подпомагането на завръщащите се емигранти в страната, което се повтаря във всяка предизборна платформа, а реално мерки няма. Според Йотова тревожно е, че данните показват, че една трета от завръщащите се български граждани се завръщат обратно от мястото, от което са дошли, защото не могат да намерят своята реализация в България. Вицепрезидентът обърна внимание и на въпроса - възможност или спекулация е вносът на работна ръка отвън. Според Йотова внушенията, че това са хора, които само чакат България да ги повика и да им даде работа, са неверни. Конкуренцията е силна от страна на съседните държави, включително и за нашите сънародници. В момента тече сериозно съревнование между България и Румъния за хора от Бесарабия и Украйна, но Румъния дава по-добри условия за обучение и условия на живот в общежитията. Трудовите договори, които предлага Румъния са също по-стабилни. Българската държава не следи и реализацията на хората, които завършват наши университети, коментира още Йотова. Трябва да се преценят и рисковете от социален дъмпинг пред нашите работници и дали това няма да е допълнителен мотив да изгоним активните млади хора от страната , каза Йотова. Тя смята, че България не разполага и с политики за истинска реализация на чуждите работници. Необходима ни е политическа воля и обществена воля, за да направим България по-доброто място за живот и труд на българските граждани, заяви Йотова. По думите й миграционните процеси няма как да бъдат спрени, ако хората не намират достатъчно мотиви да останат тук. Вицепрезидентът смята, че ни е необходимо и лидерство във вземането на тежки и непопулярни решения. \"Необходими са ни и знаещи, можещи и грамотни управленци, но за съжаление дефицитът не е само на работна ръка, но и на управление\", каза още Йотова.", "date": "2018.11.08", "title": "Два милиона българи са напуснали страната през последните 30 години"}
{"url": "http://standartnews.com/balgariya/tsveta_karayancheva_iska_strog_i_kategorichen_nakazatelen_kodeks_sreshtu_domashnoto_nasilie-378102.html", "text": "Строг и категоричен Наказателен кодекс, вземащ предвид случаите на домашно насилие, ще даде ясен сигнал към жертвите, безучастните свидетели и извергите сред нас, че подобни престъпения няма да остават ненаказани. Това обяви председателят на Народното събрание Цвета Караянчева по време заседанието на правната комисия в парламента, на което представи мотивите на промените в Наказателния кодекс, свързани с предоставяне на всеобхватна и широка защита на жените и децата – жертви на домашно насилие и всички форми на агресия срещу тях. „Моето изказване може да бъде малко по-емоционално и драматично, но аз казах, че борбата с домашното насилие ще бъде моя кауза и смятам наистина да е така. Едно зло ходи из България и то присъства почти всекидневно в новините. То присъства с обезкуражаваща честота във всекидневието ни. Това е насилието над деца и жени. По официални данни една четвърт от жените са жертва на такова насилие. Тези предложения, които ще направим не изключват и мъжете. Като вземем предвид, че домашното насилие понякога е анонимно, защото то остава в семейството и малтретираните хора се притесняват да го споделят, не ми се мисли, че този процент е по-голям\", каза Караянчева. По думите й много се е изговорило напоследък за нуждата от разяснителни кампании, за всякакви други средства и превенция срещу престъплението женомразство. „Отдавна съм загубила илюзиите, че можем с разговори, кръгли маси, фейсбук послания да се борим срещу това зло. „Ще те убия и ще те излежа\" – много жени са чували това нещо и за колко от тях това се е превърнало във фатален край. Засега са Дарина и Никол и те са последните, но не знаем дали няма да има следващи\", допълни председателят на парламента. Според нея за всяко престъпление трябва да има адекватно наказание. По думите й знанието за адекватно наказание е превенция, а липсващото знание води към епидемия. В Наказателния кодекс ще дадем определение за системно преследване, каза още шефката на парламента. Караянчева обясни, че за разлика от Закона за защита от домашно насилие, в който само декларация, подписана от жената ограничава достъпа на мъжа, в заложените промени в Наказателния кодекс, обхватът се разширява. „Може да има достатъчно доказателства, които да служат за издаване на такава заповед и съответното наказание. Тук също въвеждаме определението за системно преследване. Досега то не е инкриминирано като престъпно деяние. То пречи на жертвата да води нормален начин на живот. В Закона за защита от домашното насилие има санкция съпругът да не доближава жертвата, но тя е административна, а тук говорим за наказателна\", обясни тя. По думите й се правят промени в параграф 9, които променят характера на престъпленията. „Досега можеше жертвата да подаде жалба. Сега може да се самосезира и полиция, прокуратура и близки\", коментира председателят на Народното събрание. Тя уточни, че с измененията се променя текста за насилственото встъпване в брак. „И сега има криминализиране на тези бракове, но сега се прилагат по-ефективни мерки за закрила на жертви от принудителни бракове. Наказание се налага и на лице, което с цел да принуди другиго да встъпи в брак го въведе в заблуждение и го склони да премине на територията на друга държава. Това са тези, които са изведени да работят, но на място са принудени да встъпвят в брак. В параграф 11 се регламентират наказания за насилствено заживяване на съпружески начала и в съответно в параграф 19 отпада текстът, който застъпваше, че ако някой изнасили дадено лице, след като сключи брак с него, отговорността му отпада. Задължаваме органите, които прилагат и следят мерките за неотклонение да информират жертвите в случая, когато обвиняемият се укрива от правосъдие, ако е избягал, за да може жертвата да бъде предупредена и да вземе съответните мерки\", допълни още Караянчева. Тя благодари на екипа, който е работил върху този законопроект. „Не съм юрист, но за мен това е кауза. Искам да благодаря на всички вас, които сте тук, заради доброто на всички ни, в името на най-малко всяка четвърта жена в България нека да направим всичко възможно бързо и качествено да приемем тези промени\", допълни още председателят на Народното събрание. Промените в Наказателния кодекс срещу домашното насилие трябва да бъдат обсъдени възможно най-бързо и да влязат в зала, е мнението на парламентарната председателка. Караянчева припомни, че на 25 октомври тя и група народни представители от ПГ на ГЕРБ са внесли в деловодството на Народното събрание проект на закон за изменение и допълнение на Наказателния кодекс, който дава възможност за далеч по-силна защита над жертвите. По думите й с промените в Наказателния кодекс ще се даде всеобхватна защита на жени и деца от домашно насилие и всички други форми на агресия срещу тях. Тя уточни, че промяната в първите параграфи касаят престъпления срещу личността и засягат физическата неприкосновеност в домашни условия. Караянчева обърна внимание, че досега домашното насилие не е включено в Наказателния кодекс. „Сега към всички квалифицирани състави на убийство, склоняване към самоубийство, телесна повреда, отвличане, противозаконно лишаване от свобода, принуда, закана, се добавя следният текст: извършени в условия на домашно насилие. Параграф 7 обхваща закана, направена в домашни условия и предизвикала основателен страх. Параграф 8 се дава определение на психическо насилие. В нашето законодателство няма квалификация то да бъде инкриминирано. В много случаи след психическо насилие се случва тежка телесна повреда или смърт. Това става в интимните отношения, в домашни условия, където не могат да надникнат много хора. Това става в семейството и за това може да бъде упражнено с различни средства – вербално насилие, крещене, сплашване, лишаване на жертвата от средства за препитание\", допълни още Караянчева. Тя отчете, че психичното и домашното насилие са трудно доказауеми. „Ако в съда се направи психилогична експертиза, тя почти винаги доказва някакъв тип тормоз\", допълни Караянчева. Според нея няма ли правна норма, няма как да се работи за предотвратяването. „Даваме възможност на правоохранителните органи, когато има данни и факти за такова деяние, те да бъдат установявани и лицето да бъде подведено под отговорност и да бъде спряно. Сега няма как да бъде наказано\", допълни още Караянчева.", "date": "2018.11.08", "title": "Цвета Караянчева иска строг и категоричен Наказателен кодекс срещу домашното насилие"}
{"url": "http://standartnews.com/balgariya/pravosadnoto_ministerstvo_podkrepya_promeni_v_nakazatelniya_kodeks_sreshtu_nasilieto_-378103.html", "text": "Министерството на правосъдието подкрепя промените в Наказателния кодекс – те са насочени към по-ефективна превенция и борба с различните форми на насилието. Това каза министърът на правосъдието Цецка Цачева по време заседанието на правната комисия на парламента, където бяха представени мотивите на промените в Наказателния кодекс, свързани с предоставяне на всеобхватна и широка защита на жените и децата – жертви на домашно насилие и всички форми на агресия срещу тях. „Началото на тези текстове е положено още през 2016 г., когато екип на Министерството на правосъдието с широко участие на НПО, вероятно много от вас, които присъствате тук, сте били преки и активни участници в прегледа на действащия ни Наказателен кодекс с оглед необходимостта и потребността редица текстове да бъдат ревизирани\", заяви още Цачева. „Още през лятото групата на ГЕРБ се присъедини към текстовете, които не бяха готови към този момент. След което те вече добиха окончателен вариант на законодателна инициатива с внесения от г-жа Караянчева законопроект за изменение и допълнение на Наказателния кодекс\", допълни още министърът. По думите й на 5 ноември Министерство на правосъдието е изпратило становище по повод подготвените текстове. „Много бих искала да бъде емоционална, но когато се работи с правна материя, с понятия и с престъпни състави, трябва да бъдем максимално точни и прецизни. Искам да споделя пред членовете на Правна комисия, че такова искане за становище е отправено и от останалите комисии, на които е разпределен този законопроект. Целта на вносителите с предложените изменения и допълнения безспорно е подобряване на законовата рамка, за да се гарантира адекватна и всеобхватна наказателно-правна защита от актове на насилие над жени, включително на домашно насилие, с каквито за съжаление изобилстват новините ни към този момент\", обясни още министърът. „Предлага се криминализиране на всички форми на насилие, респективно въздействие по отношение на извършителите им, посредством най-тежката форма на държавната принуда, каквато безспорно е наказанието\", допълни още Цачева. Министърът уточни, че към телесните повреди в Наказателния кодекс се допълват случаите, в които домашното насилие ескалира до посегателство срещу живота или здравето на лицата. „Към настоящия момент тези престъпления са квалифицирани с оглед особеностите на предмета, когато са извършени срещу майка, баща, биологично дете, бременна жена, малолетно или непълнолетно лице или лице в безспомощно състояние, като не са включени случаите на насилие и насилствени дейности срещу бивши или настоящи съпрузи\", каза министърът на правосъдието. Тя отчете, че предвид факта, че домашното насилие в интимните отношения най-вече са проявва под формата на физическо насилие между настоящи и бивши съпрузи, правилно законодателят е приел, че се налага в Наказателния кодекс да бъде създадена законова гаранция, че физическото насилие, извършено срещу съпрузи, ще бъде по-тежко наказаумо\", допълни още министър Цачева. Тя допълни, че склоняването към самоубийство, отвличането, противозаконното лишаване от свобода, принудата, заканата с престъпление се въздига извършването на деянието в условията на домашно насилие. Цачева уточни, че с предложенията е дошло време средната телесна повреда също да бъде преследвана в производство по общия наказателен ред с повдигане на обвинения по оторизираните по НПК органи. Тя уточни, че идеята е зад жертвата да застане с цялата си строгост държавната машина, която да предотврати възможността за възмездие. „Правилно от вносителите е отчетен и факта, че в Наказателния кодекс до момента, в нашата правна система липсва кримиинализиране на психическото насилие като конкретна форма на насилие над пострадалия\", допълни още министърът. Според нея не по-малко страшно се оказва психологическото, когато то е трайно и води до неблагоприятни последици за жертвата с отключване на заболявания, които трудно се лекуват. \"Приветстваме предложението да бъде криминализирано занапред и психологическото насилие върху жертвата\", допълни още тя.", "date": "2018.11.08", "title": "Правосъдното министерство подкрепя промени в Наказателния кодекс срещу насилието"}
{"url": "http://standartnews.com/balgariya/prokuraturata_elena_yoncheva_e_znaela_che_se_razporezhda_s_pari_prisvoeni_ot_ktb-378121.html", "text": "Разследването срещу Елена Йончева е за пране на пари в особено големи размери - средства присвоени от КТБ, и е по сигнал на депутати от ГЕРБ. От гласни доказателства прокуратурата имала основание да предполага, че Йончева е знаела или предполагала за произхода на средствата, заяви на пресконференция говорителят на главния прокурор Румяна Арнаудова. Фирмата на Йончева \"Авторска телевизия\" сключила договор с офшорна компания \"Далий трейдинг лимитид\" за създаване на трета фирма \"Офроуд\" ООД. Офшорната компания била длъжна да внесе в новосъздадената фирма 315 хил. лв. и 250 хил. евро, от които били трансферирани около половината. Зад тази офшорна компания стоял един от подсъдимите по делото КТБ, което се води в момента, обясни Арнаудова. \"Офроуд\" пък открила две сметки в КТБ, а с нейния капитал право да се разпорежда имала само Йончева. Тя била сключила и договора с банката за платежни услуги. Възможно е да не се стигне до повдигане на обвинение на четирима от депутатите, за които беше поискано снемане на имунитета, ако няма обосновано предположение, че са извършили престъпления, каза още Румяна Арнаудова. Главният прокурор отправи по-рано днес искане да бъдат свалени имунитетите на шестима депутати - Елена Йончева, Веселин Марешки, Кръстина Таскова, Пламен Христов, Георги Михайлов и Борис Кърчев. Действията по разследванията срещу тях предстоят. За останалите трима депутати, които са от \"Воля\", това няма как да се случи, защото става дума за същото разследване, за което миналата година те са дали съгласие да бъде свален имунитетът им, и по което имат обвинения. Сега обаче се изисква ново снемане, защото става дума за събрани данни за повдигане на обвинение по ново престъпление. Арнаудова допълни, че след снемането на имунитета им миналата година разследващите са събрали достатъчно данни за \"престъпен сговор\" между лицата с цел облага. По отношение депутата Георги Михайлов от БСП стана ясно, че като изпълнителен директор на Специализираната болница за активно лечение на хематологични заболявания, заведението е натрупало задължения в размер на 24 млн. лв. Според данните той е сключил осем неизгодни договора за болницата, които били за доставка на медикаменти и консумативи. Има данни и за извършена безстопанственост. За депутата от ГЕРБ Борис Кърчев, говорителят на главният прокурор обясни, че има данни за престъпна схема, която е довела до ощетяване на фиска. Проверката касае периода, в който той е бил управител на фирма. Става дума за две данъчни престъпления по еднотипна схема, чрез използване на документи с невярно съдържание не са били заплатени данъчни задължения в особено големи размери. При първия случай става дума за около 320 хил. лв. По втория случай в момента се правят ревизии от НАП и се чакат резултатите от тях. Ако бъде снет имунитетът на депутатите предстои разкриване на банкова, данъчна и осигурителна тайна и други действия, с които ще продължат разследванията срещу тях.", "date": "2018.11.08", "title": "Прокуратурата: Елена Йончева е знаела, че се разпорежда с пари, присвоени от КТБ"}
{"url": "http://standartnews.com/balgariya/veselin_mareshki_se_vazmuti_opitvat_se_da_ni_prechupyat-378123.html", "text": "„Опитват се да ни пречупят, защото сме единствените незамесени в далаверите. И на нас не ни е проблем да осветяваме далаверите на другите\", категоричен бе лидерът на ВОЛЯ Веселин Марешки, който даде интервю за Нова телевизия. Според Марешки разследването срещу него е започнало анонимно преди много години. „В рамките на 3 години са разпитвали хора, слушали са ни телефоните. Накрая прокуратурата излизат със становище, че не сме извършили никакво престъпление и те нямат никакво доказателство. Прекратено е. Но когато влизаме в парламента, вади се това нещо и започва отново да се разследва\", коментира Марешки. „Неудобни сме на тези, които правят далаверите, на тези, които продават българско гражданство\", заяви още Марешки. „Онзи ден казахме, че няма да оставим на мира онези, които са мародерствали българския народ и виждате какъв е отговорът\". „Утре пак ще искам оставката на Каракачанов\", допълни Марешки.", "date": "2018.11.08", "title": "Веселин Марешки се възмути: Опитват се да ни пречупят"}
{"url": "http://standartnews.com/sport/berbatov_izchetka_manchestar_yunayted-378130.html", "text": "Димитър Бербатов, се изказа ласкаво за бившия си отбор Манчестър Юнайтед след победата над Ювентус с 2:1 в Шампионската лига. Според нападателя, \"червените дяволи\" са напомнили за славните си времена от миналото, когато и той носеше екипа им. \"Какъв обрат само на тима на Жозе Моуриньо! Ювентус вкараха феноменален гол чрез Кристиано Роналдо и можеха да са с три-четири гола напред, защото имаха страхотни атаки, а и на два пъти уцелиха гредите. Но Юнайтед не се предаде, бори се докрай и беше възнаграден за това в последните минути. Сякаш гледах добрия стар Ман Юнайтед\", сподели Бербо. \"Този мач за пореден път доказа колко са важни статичните положения. Първият им гол влезе директно след такава ситуация, а вторият след страхотен пас на Ашли Йънг. Да, имаха доста късмет, но Ашли пласира топката на такова място, на което вратарите най-много мразят\", заяви Бербо и взе отношение по казуса с Жозе Моуриньо и бурната му реакция към феновете на Ювентус. \"Всички заглавия след мача бяха за реакцията на Жозе. Беше ли правилна тя? Не, не беше, но все пак всички сме само хора. Той сигурно е отнесъл множество псувни от домакинските фенове, а това не трябва да хвърля сянка върху страхотния обрат на отбора му\", заяви още Бербо и сподели мнението си за казуса с Рахийм Стърлинг и скандалната дузпа, която беше отсъдена срещу него. \"Манчестър Сити беше просто брилянтен срещу Шахтьор, отбеляза превъзходни голове и игра страшен футбол. Но след това всеки говореше за дузпата на Стърлинг. А просто това беше ситуация, която може да се случи, когато не поставиш добре краката си на терена. Със сигурност не е симулирал.\" \"Знам, че преди време Роби Фаулър взе топката и каза на съдията, че не трябва да даде дузпа. Но и реферът какво да направи? Да отмени решението си ли? Това не се случи дори и когато Фаулър му призна, че няма дузпа срещу него.\" \"А какво да направи после Габриел Жезус? Да пропусне умишлено ли? Няма как, нападателите винаги искат да вкарват. На мен ми изглежда, че каквото и да направи Стърлинг, заглавията за него винаги ще са негативни. А той е един от най-важните английски играчи и медиите трябва да го третират малко по-добре\", завърши Бербо.", "date": "2018.11.08", "title": "Бербатов изчетка Манчестър Юнайтед"}
{"url": "http://standartnews.com/sport/svatba_za_grigor_i_nikol-378114.html", "text": "Григор Димитров и Никол Шерцингер изглежда все още са заедно. Двамата отново се събраха. Не само това, но двойката се кани да отиде заедно на сватба. Това става ясно от снимки в социалните мрежи, на което двойката купонясва заедно в Лос Анджелис и поздравява бъдещата семейна двойка Натали и Матьо, които са близки на американската певица. \"Страхотна двойка сте, желаем ви всичко най-хубаво\", пишат в интернет по повод младоженците. Тържеството ще е този уикенд, като се очаква Григор и Никол да бъдат важна част от него. Както е известно, дълго време нашето момче и палавата американка не бяха пускали свои снимки. Това породи мълвата, че са се разделили.", "date": "2018.11.08", "title": "Сватба за Григор и Никол"}
{"url": "http://standartnews.com/sport/samo_cheferin_e_kandidat_za_prezident_na_uefa-378112.html", "text": "Настоящият президент на УЕФА Александър Чеферин е единственият кандидат за поста на предстоящите избори за ръководство на европейската футболна централа. Словенецът замени начело на организацията Мишел Платини през 2016-та година, след като французинът бе наказан от Спортния арбитражен съд и трябваше да подаде оставка. Сега Чеферин ще получи нов четиригодишен мандат, тъй като той е единственият подал документи за кандидатура до изтичането на крайния срок за това вчера. Изборите на УЕФА ще се проведат на 7 февруари 2019-та година в Рим, като на тях ще бъдат определени и вицепрезидентите на организацията, както и членовете на Изпълнителния комитет, сред които е и президентът на Българския футболен съюз Борислав Михайлов. Крайният срок за подаването на кандидатури за Изпълкома е 7 декември.", "date": "2018.11.08", "title": "Само Чеферин е кандидат за президент на УЕФА"}
{"url": "http://standartnews.com/sport/eti_stefanova_na_14_final_na_svetovnoto_po_shahmat-378108.html", "text": "Гросмайстор Антоанета Стефанова се класира за осминафиналите на световното първенство по шахмат за жени, което се провежда в руския град Ханти-Мансийск. В двубой от втория кръг бившата световна шампионка надигра с 2,5:1,5 точки представителката на Казахстан Динара Садуакасова. Българката изкова успеха си с доминантно представяне в тайбрека по ускорен шахмат, чието изиграване се наложи след фиксирането на две ремита в срещите по класически шах. В първия мач от днешния ден Стефанова спечели за едва 30 хода с черните фигури с много агресивна игра, след което се съгласи на реми с белите в напълно спечелена позиция, което обаче и бе достатъчно за място сред най-добрите 16 на шампионата. Българката ще има по-малко от 24 часа за подготовка за следващата си съперничка - украинката Анна Музичук, поставена под номер 4 в основната схема. Музичук почива в днешния ден, тъй като успя да реши мача с рускинята Анастасия Боднарук с две победи още в класическия шах и с това си спести участието в тайбрек. С класирането си за осминафиналите на световното първенство Антоанета Стефанова си осигури 8 000 долара от общия награден фонд от 450 000 долара", "date": "2018.11.08", "title": "Ети Стефанова на 1/4 финал на световното по шахмат"}
{"url": "http://standartnews.com/sport/nikolay_zheynov_pred_standart_ne_rabotya_s_falshivi_klubove-378117.html", "text": "- На първо място е честността с клиента. На второ място идва желанието за 24-часов труд и на трето да работиш по правилата. - В офиса за мен работят 5 души, а също така и двама адвокати. Във всяка от големите европейска страни обаче имам минимум по един сътрудник. С други думи цялата ми агентурна мрежа е над 30 човека. В телефона си имам над 2000 номера на хора от цял свят, които могат винаги да ми помогнат за даден трансфер. - Няма да се лъжем, че пътуването е голяма част от работата ми. Във времето на новите технологии не може да знаеш, кой стои зад всеки един мейл, един телефон или няколко съобщения. Вече всеки един клуб или мениджър иска да види човека който стои зад трансфера. До колко той отговаря на изискванията им да ги представлява и до колко той е сериозен. Ти може да напишеш един много хубав мейл и да разполагаш със страхотни футболисти, но ако не можеш да комуникираш с хората, то ти няма как да направиш сделката. Пътуването за мен е едно голямо президвикателство, което е неизменна част от играта ни. Трябва обаче и да съм много благодарен на семейството и най-вече на жена ми, че ме издържат толкова време да не съм вкъщи.", "date": "2018.11.08", "title": "Николай Жейнов пред СТАНДАРТ: Не работя с фалшиви клубове"}
{"url": "http://standartnews.com/sport/elitsa_i_sesil_padat_v_las_vegas-378115.html", "text": "Елица Костова и Сесил Каратанчева отпаднаха в първия кръг на турнира по тенис в Лас Вегас (САЩ) с награден фонд от 80 хиляди долара. Втората ракета на България - Костова, загуби с 3:6, 3:6 от поставената под номер 3 в схемата унгарка Фани Щолар. Каратанчева пък падна с 6:7 (4), 4:6 срещу представителката на домакините Грейс Мин. Сесил обаче продължава участието си на двойки в турнира в Лас Вегас. 29-годишната Каратанчева и Мари Боузкова (Чехия), играещи с \"уайлд кард\", достигнаха до четвъртфиналите, където ще се изправят срещу Улрике Ейкери (Норвегия) и Река-Лука Яни (Унгария).", "date": "2018.11.08", "title": "Елица и Сесил падат в Лас Вегас"}
{"url": "http://standartnews.com/sport/vasil_shopov_mozhe_da_napusne_botev_plovdiv-378113.html", "text": "Халфът на Ботев (Пловдив) Васил Шопов може да напусне \"канарчетата\" през зимата, съобщава PlovdivDerby.com. Футболистът за момента е със статут на резерва и е много вероятно да поиска да премине в отбор, в който ще играе редовно. Атакуващият полузащитник има от началото на сезона едва 404 минути с \"жълто-черната\" фланелка. Той се е появил като титуляр на терена в 4 двубоя, като във всичките не е останал на зеления килим през целите 90 минути. В 12 мача Шопов е оставал на пейката за първия съдийски сигнал, като в 9 от тях се е включвал на смяна. Шопов има в актива си 1 асистенция от началото на сезона, когато пусна хитър пас към Стивън Петков при гостуването на Септември. Бъдещето на играча ще стане ясно след края на настоящия полусезон, когато спортно-техническото ръководство ще трябва да разговаря с плевенчанина за статута му в отбора.", "date": "2018.11.08", "title": "Васил Шопов може да напусне Ботев Пловдив"}
{"url": "http://standartnews.com/sport/trezege_se_zavarna_v_yuventus-378122.html", "text": "Италианският шампион Ювентус се похвали с новината, че Давид Трезеге започва работа в клуба. Бившият нападател на \"бианконерите\" подписа 3-годишен договор със \"Старата госпожа\" и ще заема длъжността на посланик. Нападателят е чужденецът с най-много отбелязани попадения в историята на Ювентус. \"Давид Трезеге е истински символ на Ювентус. Така продължава една история, която досега ни донесе толкова много радостни мигове. В следващите три години Давид ще бъде натоварен със задачата да представя клуба, от гледна точка развитието на Ювентус на глобалния пазар\", съобщиха от Ювентус в официалния си сайт.", "date": "2018.11.08", "title": "Трезеге се завърна в Ювентус"}
{"url": "http://standartnews.com/sport/despodov_tseluva_malko_krastche_predi_vseki_mach-378110.html", "text": "Футболистът на ЦСКА Кирил Десподов получи наградата за Играч номер 1 на 14-ия кръг, като изпревари Клаудиу Кешеру от Лудогорец и Станислав Костов от Левски в гласуването. „Благодаря на хората, които са гласували за мен. Тези награди ме правят щастлив и ми носят още мотивация да работя, и да печеля. Според мен мачът беше доста тежък. Всяка награда е специална, но знаете, че нямахме победа от по-трудните, мачът беше доста важен и е радостно, че взехме трите точки\", коментира Десподов по повод победата на ЦСКА над Локомотив в Пловдив именно с негово попадение. „Да, не съм всеки мач на топ ниво. Не се и чувствам в много добра форма, макар че бележа голове. Още много мога и знам, че мога, а също и треньорът знае, и го е виждал. Нормално е треньорът да казва каквото мисли. Ще работя върху постоянството си и се надявам формата ми да не лъкатуши\", заяви Кирил Десподов и разкри: „Имам ритуал, да. Имам си кръстче, което целувам. Преди мач се прекръствам и си казвам едни думи, които не искам да споделям.\" Попитан за жребия за ¼-финалите за Купата на България и мача с Лудогорец, играчът на ЦСКА отговори: „Наистина мачът е много далеч, чак догодина. Ние вече сме ги отстранявали Лудогорец веднъж на ¼-финал. Всички знаем, че няма да е лесен мач, много ще е трудно. Радващо е, че се паднахме с тях, а ако успеем да си остраним, нататък ще е по-лесно.\" „Треньорът е такъв човек, директен. За съжаление в България и на много хора не се харесва това нещо – да казваш каквото мислиш. Аз съм си патил от това. Но ние се радваме, че треньорът е такъв. Винаги казва всичко в очите след мач и затова се радваме. Ние много се зарадвахме от победата в Пловдив. Знаехме, че ще е тежко и го видяхме по време на мача. За всички беше емоционално. Всички видяхте. Всички се прегърнахме. Един вид ни олекна. Да, заради всички критики. Доста напрежение от страна на феновете се внесе в отбора, че не можем да побеждаваме в тези мачове\", сподели още футболистът на ЦСКА и продължи: „Може и това, че имам голямо желание, да ми пречи. Понякога наистина нямаш ден. Но това не може да те оправдание да не се бориш за отбора. Не може всеки мач да вкарвам по 3 гола, но трябва да държа едно добро ниво и ако не е гол, поне да е асистенция. Ще го поправя това нещо. Не съм в топ форма, но не съм и в слаба. Някъде на 60% от формата си съм, наистина много повече.\" „Не мисля, че показвам различно лице в ЦСКА и в националния. И за двата отбора се раздавам на 100%. Аз, ако не се раздавам за ЦСКА как ще ме викат в националния отбор. Да, треньорът казва защо даден мач си резерва. Идва говори с теб, обяснява ти и си чакаш шанса. Не мисля, че отборът играе грозен футбол. Играем по-директен футбол. Виждате, не допускаме много голове, отбелязваме много, не знам защо е такова недоволството. На нас също не ни е приятно, че не спечелихме тези по-тежките мачове, но това нещо ще се поправи. С отбори от ранга на Верея, на Дунав, ние си взехме много важни точки. Тези мачове също са много важни и не трябва да се подценяват\", коментира още Кирил Десподов и добави: „Всички страни на ЦСКА са силни. Отборът е доста силен, така че не може да кажем офанзивните или дефанзивните футболисти са по-силни. Ние сме един отбор, това е колективен спорт.\" За срещата си с Христо Стоичков на представянето на книгата на Камата, Десподов сподели: „Стоичков ми написа да тренирам здраво, да стана най-добрия и да помагам на по-младите от мен. Разпита ме малко за ЦСКА. Бях много щастлив да го видя. Мен лично като ме наградят, не тръгвам надолу. Една награда не може да ти влияе на формата.\" „След всяка тренировка тренирам минимум 25-30 фаула. Виждам, че имам потенциал и искам да го усъвършенствам и да изпълнявам така добре преките свободни удари\", каза Десподов, а попитан дали в тима да говорили с Мауридес за начина, по който изпълни дузпата срещу Берое в Стара Загора, Кирил Десподов заяви: „Няма как да ни каже, защото не знае английски. Не сме говорили, пък и какво да го виним момчето. Преди 2 седмици мисля, че играхме с Берое. Нито сме се карали след мача, нито нещо е имало скандали, просто на никой не му беше приятно. Но всеки изпуска дузпи. И аз изпуснах дузпа срещу Рига, какво, трябваше да ме нападнат моите съотборници ли? Всеки си знае как ще изпълнява дузпа. И по-силно да беше бил можеше пак да изпусне. Той си решава как да бие дузпи. Достатъчно опитен футболист е. Не сме коментирали защо така е бил дузпите. Никой не му е искал обяснение.\" „Треньорът ще реши кой ще бие дузпите занапред. Ще видим като има дузпа. Разбира се, че имам стимул да вкарвам голове. Хубаво е, но не ми е на дневен ред това. Искам да помагам на отбора с играта си. Не ми е в главата колко гола трябва да вкарам\", коментира Десподов, а попитан за днешния мач на Лудогорец в Лига Европа, футболистът на „червените\" каза: „Аз съм фуболист на ЦСКА, а не на Лудогорец. Не искам да ги коментирам. Пожелавам им успех и това е.\" По темата за националния тим и развитието в групата ни от Лига Европа, Кирил Десподов заяви: „Да, отборът показа, че има характер, колектив и хъс да завърши първи в групата.\"", "date": "2018.11.08", "title": "Десподов целува малко кръстче преди всеки мач"}
{"url": "http://standartnews.com/sport/ronaldo_pak_pochiva_za_ligata_na_natsiite-378111.html", "text": "Кристиано Роналдо остана отново извън състава на португалския национален отбор. Абсолютният рекордьор по мачове и голове получи отново почивка от селекционера Фернандо Сантош, който ще изведе отбора си в мачове от Лигата на нациите срещу Италия и Полша. Сантош даде почивка на Роналдо и през септември и октомври, като причина беше периодът на адаптация на португалеца в Ювентус. \"За Роналдо мога да кажа само едно - надявам се да спечели \"Златната топка\". Относно националния отбор, няма смисъл да говоря много и да вдигам шум около това\", заяви Сантош.", "date": "2018.11.08", "title": "Роналдо пак почива за Лигата на нациите"}
{"url": "http://standartnews.com/sport/borusiya_e_favorit_sreshtu_nas_shokira_hyones-378125.html", "text": "Президентът на Байерн (Мюнхен) Ули Хьонес дава предимство на Борусия (Дортмунд) в предстоящото дерби между двата тима от 11-ия кръг на Бундеслигата. Срещата е в събота на \"Сигнал Идуна Парк\", а към момента баварците изостават на 4 точки от \"жълто-черните\", които са лидери. \"Байерн показа добра игра през второто полувреме на мача с АЕК. Но за първи път от дълго време ние отиваме в Дортмунд не като фаворит, а като аутсайдер\", лаконичен бе Хьонес. За пръв път от 7 години Дортмунд е пред мюнхенци в подреждането преди първата среща между двата тима.", "date": "2018.11.08", "title": "Борусия е фаворит срещу нас, шокира Хьонес"}
{"url": "http://standartnews.com/sport/ivan_goranov_oshte_e_pod_vapros_za_varna-378126.html", "text": "Капитанът на Левски Иван Горанов продължава да е под сериозна въпросителна за гостуването на „сините\" във Варна. В събота столичани излизат срещу Черно море в мач от първенството и ще направят опит да вземат частичен реванш за отпадането от Купата на България. Горанов се контузи именно във Варна и вчера положи усилия да тренира наравно с основната група. „Сините\" таят надежди до последно Горанов да е готов, но на този етап това не е сигурно. Ако националът не се възстанови, неговото място отново ще заеме французинът Луи Нганиони, съобщи \"Дарик\". Ако болките продължат да тормозят Горанов той може да пропусне и двубоите на националния тим. Левият бек на Левски е сред избраниците на Петър Хубчев.", "date": "2018.11.08", "title": "Иван Горанов още е под въпрос за Варна"}
{"url": "http://standartnews.com/sport/astana_i_fenerbahche_s_pobedi_v_liga_evropa-378127.html", "text": "Астана и Фенербахче спечели ранните си мачове от четвъртия кръг в груповата фаза на Лига Европа. Казахстанският шампион спечели драматично с 2:1 срещу чешкия Яблонец, а „фенерите\" надиграха с 2:0 в Турция Андерлехт. Двубоят от група „К\" в Лига Европа между Астана и Яблонец стартира с натиск на домакините и гол на Педро Енрике в 18-ата минута. До края на полувремето обаче чехите се върната в срещата след автогол на Маевски. Второто полувреме играта позаспа. Чак в края домакините стигнаха до успеха след попадение на Евгени Постников в 88-ата минута. Астана излезе начело в групата с 8 точки, а Яблонец остава последен с 2. По-късно е мачът между Димано Киев и Рен в тази група. Фенебахче пък спечели с 2:0 у дома срещу Андерлехт. Головете паднаха в последните 20 минути на мача. Матьо Валбуена откри в 71-ата минута, а Михаел Фрай удвои три минути по-късно. В края на мача Закария Бакали получи втори жълт и съответно червен картон. В Група „D\" „фенерите\" вече имат 7 точки и са на втора позиция. Андерлехт пък остава с 1 и никакви шансове за класиране в следващата фаза.", "date": "2018.11.08", "title": "Астана и Фенербахче с победи в Лига Европа"}
{"url": "http://standartnews.com/sport/beroe_pak_padna_v_evrokap-378128.html", "text": "Отборът на Берое (Стара Загора) допусна втора загуба в група \"Е\" на европейския клубен турнир по баскетбол за жени \"Еврокъп\". Старозагорки отстъпиха пред гостуващия Боташ (Турция) с 51:98. Баскетболистките от Турция изиграха силна първа четвърт, която спечелиха с 36:17, а след това до края на мача изцяло контролираха играта. Само пет състезателки на Берое се разписаха в мача. Ана Почек се отличи с 25 точки и 8 борби, а Бриана Люис добави 10 точки и 7 борби.  За Боташспор най-резултатна беше Джуъл Лойд с 25 точки. Берое е на трето място в класирането с победа и две поражения, а Боташ заема втората позиция с 2-1. Лидер е Чукурова (Турция) с три поредни успеха, след като снощи спечели като гост на Умеа (Швеция) с 91:54. В следващия кръг на 29 ноември българският тим приема Чукурова, докато Боташ е домакин на Умеа. Берое (България) - Боташ (Турция) - 51:98 (17:36, 16:20, 10:29, 8:13) Умеа (Швеция) - Чукурова (Турция) - 54:91 (11:29, 13:19, 22:22, 8:21) 1. Чукурова 3 3 0 265:185 6 точки 2. Боташ 3 2 1 243:201 5 3. Берое 3 1 2 187:254 4 4. Умеа 3 0 3 186:241 3", "date": "2018.11.08", "title": "Берое пак падна в \"Еврокъп\""}
{"url": "http://standartnews.com/balgariya/sredno_s_do_20_na_sto_uvelichenie_na_nachalnite_zaplati_v_sektor_zdraveopazvane-378082.html", "text": "Средно с до 20 на сто се предвижда увеличение на началните заплати в сектор здравеопазване. Това е залегнало в подписания днес колективен трудов договор (КТД) в сектора. Документът не беше парафиран от две работодателски организации. Лечебните заведения, които и досега не са могли да спазват договора, вероятно няма да спазват и новоподписания, каза Камен Данов от КТ Подкрепа. Представителите на двата синдиката, както и на КРИБ, са единодушни, че е наложително да се намалят диспропорциите във възнагражденията и ДМС-тата в сектора. Такива диспропорции има както между големите и малките градове , така и само в едно лечебно заведение. Иван Кокалов от КНСБ каза, че е необходимо да се вземат мерки за изразходване на публични ресурси като предлага от него да не се формира печалба и да не се купува апаратура. Министърът на здравеопазването Кирил Ананиев изрази надежда, че показателите на КТД ще бъдат постигнати. Договорът влиза в сила от януари 2019. „Нека подписването на Колективния трудов договор да послужи за база, която да стимулира хората, работещи в системата на здравеопазването\", каза Ананиев при подписването. \"Да им дава сила и увереност за това, което те дават за лечението на българските граждани. Нека да постигнем консенсус в удовлетвореността както на пациентите за качеството на лечението, което ще получат, така и удовлетвореност от хората, които работят в системата. Дълбоко се надявам, че тези показатели ще бъдат наистина постигнати и ще бъдат една добра база за развитие в следващите години, оценявайки труда на хората, които работят в сферата на здравеопазването\", допълни министърът. „Използвам повода за подписването на Националния рамков договор, за да поздравя участниците и всички, които са работили той да бъде той факт. Поздравявам всички за старанието, желанието и консенсуса, за да стигнем до тези толкова важни насоки за сформирането на средствата за работна заплата и, разбира се, условията на труд в системата на здравеопазването\", каза още Кирил Ананиев. Държавата трябва и тя да се понапрегне повече да участва във финансирането на здравеопазването, защото във времето сякаш се пооттегли от тази нейна роля. Това каза по време на подписването президентът на КНСБ Пламен Димитров. \"С този Колективен трудов договор и с последващите стъпки смятаме да се сложи ред в тази кочина. Разбира се, трябва да се намери начин и за правилното изразходване на публичния ресурс. В тая посока ние ще продължим нашите преговори, защото публичният ресурс е ограничен\", допълни Пламен Димитров. \"Подписът значи, че в следващите години ние трябва да търсим начин за справедливо възнаграждение, но от това справедливо възнаграждение на работещите в здравеопазването зависи качеството на помощта. Трябва да намерим съгласие за всички за по-справедливо разпределение на ресурса за всички. Все пак работата в здравеопазването е отборна. Ако има звезди, те се крепят на работата на всички останали. Нека все пак потушираме алчността на някои за сметка на това да стимулираме всички, ако искаме гражданите да са доволни, не само работещите в здравеопазването\", каза още той. \"Щастлив съм, че с всеки министър на здравеопазването ние успяваме да подпишем Колективен трудов договор. Разбира се, много от проблемите не зависят само от нас, те са натрупани във времето, заради погрешни политически решения, заради това, че здравеопазването бавничко се променя. Аз мисля, че с днешния подпис ние всъщност показахме, че работодатели, синдикати, министри вървим в правилната посока. Много от работодателите ще изпитат неудовлетворение, заради факта, че ще трябва да положат максимални усилия, за да намерят решение. За да ги успокоя - във всички Колективни трудови договори има един параграф 5, всеки, който изпитва затруднение идва в отрасловия съвет и виждаме какви са възможностите. Ние се явяваме като медиатор за туширане на напрежение\", каза още Пламен Димитров.", "date": "2018.11.08", "title": "Средно с до 20 на сто увеличение на началните заплати в сектор здравеопазване"}
{"url": "http://standartnews.com/sport/sastavite_na_ludogorets_i_aek_larnaka-378131.html", "text": "Станаха ясни стартовите 11-ки на Лудогорец и АЕК (Ларнака), които излизат в мач от четвъртия кръг на груповата фаза в Лига Европа. В състава на българския шампион няма изненади и \"орлите\" залагат на 11-те, които започнаха и в шампионатния двубой срещу Етър. Двубоят на ст. \"Лудогоре Арена\", който започва в 22,00 часа, е от изключителна важност и за двата тима, тъй като само победителят ще запази шансове да се бори за излизане от групата.  33. Ренан, 4. Сисиньо, 30. Моци, 3. Недялков, 6. Натанаел, 18. Дяков, 10. Кампаняро, 92. Лукоки, 84. Марселиньо, 88. Вандерсон, 28. Кешерю  25. Рамирез, 2. Силва, 5. Моисов, 8. Акоран, 12. Тричковски, 13. Хавел, 15. Гарсия, 18. Гонзалес, 19. Йоану, 21. Жан-Люк, 99. Жиану", "date": "2018.11.08", "title": "Съставите на Лудогорец и АЕК Ларнака"}
{"url": "http://standartnews.com/balgariya/mareshki_ne_sme_reshili_oshte_dali_da_se_otkazhem_ot_imunitetite_si-378056.html", "text": "Не сме решили още дали да се откажем от имунитетите си. Може и да не се откажем, за да видим кои са тези, които искат да ни бъде свален имунитета. Това каза пред журналисти лидерът на „Воля\" Веселин Марешки по повод искането на главния прокурор Сотир Цацаров да бъдат свалени имунитетите на него, Кръстина Таскова и Пламен Христов, предаде репортер на Агенция „Фокус\". „Принципно бях готов да си дам имунитета. Първичната реакция на Кръстина Таскова е, че ние всъщност не се чувстваме виновни и искаме да видим кои са тези, които имат интерес имунитетът ни да бъде свален\", заяви той. „Разбираме, че са разпитани 90 свидетели, от които 85 са казали, че никой по никакъв начин не ги е изнудил. Принудили са по някакъв начин 2-3 да кажат обратното\", посочи Веселин Марешки. „Сменили са члена, по който сме си дали имунитета предния път. Сега искат да си го дадем по друг член отново\", уточни той. „Тогава казахме, че за да не ни разиграват такива циркове казахме, че си сваляме имунитетите по всички членове от целия НК\", обяви лидерът на „Воля\". „Няма нищо ново, просто сменят члена. Първия път са се объркали. Цяла година разследват за някакво изнудване и не намират нищо. Сега са решили, че е изнудване за нещо друго\", каза още той. ", "date": "2018.11.08", "title": "Марешки: Не сме решили още дали да се откажем от имунитетите си"}
{"url": "http://standartnews.com/balgariya/pusnaha_za_obsazhdane_proekta_za_darzhavna_agentsiya_za_patna_bezopasnost-378057.html", "text": "Постановлението за създаване на Държавна агенция за пътна безопасност е публикувано за обществено обсъждане на страницата за обществени консултации. Основната цел на Националната стратегия за подобряване на безопасността на движението по пътищата на Република България за периода 2011-2020 г. е значително намаляване на броя на загиналите и ранените при пътнотранспортни произшествия. Държавната агенция за пътна безопасност към Администрацията на Министерския съвет ще разработва, координира и контролира провеждането на политиката по пътна безопасност в България, като се предвижда да поеме част от контролните функции на различните институции, между които е споделена отговорността за пътната безопасност към настоящия момент.  Специализираното звено ще събира обективни данни и ще осъществява постоянен мониторинг на постигнатите резултати и ефективността на предприетите мерки, като наред с това ще организира и провежда научноизследователска дейност, информационни и образователни кампании, както и ще извършва консултации с гражданското общество, бизнеса, академичните и научни среди. Предстои да бъде извършен задълбочен анализ с оглед хоризонталния характер на политиката за пътна безопасност и обществената й значимост преди да се пристъпи към промени в законодателството. Със създаването на агенцията се цели отстраняване на основните недостатъци на досегашния модел на провеждане на политиката по пътна безопасност, а именно недостатъчно взаимодействие и координация между институциите, недостатъчна синхронизация на данните и липса на системен анализ на причините за пътнотранспортните произшествия и ефекта от въведените мерки, недостатъчно взаимодействие с обществото, бизнеса и научните среди. Структурирането на агенцията ще бъде извършено с компенсирани промени в рамките на общата численост на администрацията.", "date": "2018.11.08", "title": "Пуснаха за обсъждане проекта за Държавна агенция за пътна безопасност"}
{"url": "http://standartnews.com/balgariya/ministar_kralev_sportnite_saorazheniya_na_vitosha_shte_ostanat_za_stolichani_i_sled_olimpiadata-378059.html", "text": "Имаме съвсем реални шансове да получим домакинство на Зимните младежки олимпийски игри през 2024 година. Това каза министърът на младежта и спорта Красен Кралев по време на сутрешния блок на БТВ „Тази сутрин\". Той коментира, че ако не бъде създадена възможност да се сменят лифтовите съоръжения на Витоша, България няма да кандидатства за домакинство на Олимпиадата. „Спортните съоръжения на Витоша ще останат в наследство за столичани, за да могат всеки ден да ходят на планината и да използват лифта\", каза Кралев. „В момента водим срещи с експертите в Лозана, за да се установи какви са нашите ангажименти и кои дисциплини ще приемаме, ако спечелим домакинството\", каза той. Кралев заяви, че младежките олимпийски игри не са като основните Олимпийски игри, където всички дисциплини са задължителни. Красен Кралев бе категоричен, че не може да се коментира, че предлаганите изменения в Плана за управление на Витоша ще премахнат ограниченията във всички зони на планината. Кралев обясни, че Министерство на младежта и спорта (ММС) е изпратило иницииращо писмо до МОСВ, на база на заключенията на работната група.  В писмото се казва, че трябва несъответствията в Закона за устройство на територията (ЗУТ) и Плана за управление на Витоша да бъдат премахнати, за да могат да се изградят стълбове за лифтови съоръжения. Спортният министър коментира, че целта на създадената междуведомствена работна група е била да се види къде са проблемите. Проблемът с действащия План за управление на парк Витоша е, че разрешава подмяна на лифтове, единствено, ако новите съоръжения имат  точно същите параметри като старите.  Според ЗУТ, за да се смени бетонирания стълб, трябва разрешение за строеж. В същото време Планът забранява строителство. Експертите на Столична община са достигнали до същото заключение – че без промяна в Плана за управление, няма как да бъдат модернизирани съоръженията. Министър Кралев бе категоричен, че Витоша не може да се сравнява с Пирин или с Боровец. На въпрос на Антон Хекимян как така е подменен лифтът на Мартинови поляни на Боровец, а на Витоша не може, Кралев отговори: „Боровец не е природен парк. Там няма план за управление, който да забранява строителството. Земята не е публична държавна собственост, процедурите са много по-леки. Тук имаме друг режим\". Красен Кралев призова проблемите около Пирин да не се прехвърлят на Витоша, защото се получава изкривяване на информацията. Според него основната задача на институциите е да убедят хората, че няма да има злоупотреби. „Цялата процедура е ангажимент на МОСВ.  След официалното искане за промяна от ММС, МОСВ трябва да свика висш екологичен съвет, който да обсъди предложените промени. След това се прави инвестиционен проект, който също се одобрява. Окончателните промени в Плана трябва да бъдат утвърдени с решение на Министерски съвет. Не може просто на някого да му хрумне и да започне да строи.  Има много инстанции, през които трябва да се мине\", коментира още Красен Кралев.", "date": "2018.11.08", "title": "Министър Кралев: Спортните съоръжения на Витоша ще останат за столичани и след Олимпиадата"}
{"url": "http://standartnews.com/balgariya/borisov_balgariya_vze_svoite_merki_za_granitsite_i_garantira_sigurnostta-378062.html", "text": "\"Хубаво е, че днес тук имаме за пример граница на север Финландия и каквато е на юг - България. Преди 4 г. предупредих какво ще стане в Европа, ако не се вземат незабавни мерки за външните граници. България взе своите мерки и гарантира сигурността, други не го направиха и Европа се счупи по средата от имиграционна криза.\" Това заяви премиерът Бойко Борисов на конгреса на ЕНП. Би трябвало да се чуваме, тези, които сме на първа линия. Няма да говоря за двойния стандарт, който бе приложен към България, Румъния и Гърция, но това е друга тема - независимо, че всички институции в Европа казваха, че България и Румъния особено за по въздух са готови за Шенген, подчерта Борисов. И договорът за приятелство със Скопие никак не беше лесен за подписване от България, но дадохме пример със Заев как една партия като ГЕРБ и друга в Македония - социалдемократи, могат да постигнат един договор. И го направихме, защото смятаме, че като партия от ЕНП, перспективата на Македония за ЕС и НАТО минава през този договор, отбеляза още Борисов. И като се събираме и вземаме решения в ЕНП, има ли дисциплина или няма? Като ЕНП извикахме ли да питаме колегите в Гърция и Македония, вие къде искате да видите вашата държава в ЕС и НАТО или обратно и те да ни кажат. Ето тук е Вучич - огромна работа върши сръбският президент и то в много трудно място. Трябва максимално да помогнем на Сърбия, добави Борисов. Той посочи според него кои са двете големи опасности за Европа. „И тук не слагам миграционната криза, защото мисля, че сме я овладели и можем да я овладеем – това е Брекзит. Мишел Барние работи много, но не ви беше интересно да го слушате огромната част от залата, а това може да предизвика голям катаклизъм. Шапка му свалям. Другото е Европа на две скорости. Ако миграцията не счупи Европа, това ще счупи Европа – Европа на двете скорости и евроскептицизмът в страните от Източна Европа ще бъде голям\", каза още Борисов.", "date": "2018.11.08", "title": "Борисов: България взе своите мерки за границите и гарантира сигурността"}
{"url": "http://standartnews.com/balgariya/balgariya_i_finlandiya_shte_obmenyat_uchenitsi_i_prepodavateli-378064.html", "text": "Премиерът Бойко Борисов се срещна с финландския министър-председател Юха Сипиле. Двамата разговаряха в правителствената резиденция \"Кесаранта\" в Хелзинки. Във фокуса на срещата бяха темите за европейската перспектива на страните от Западните Балкани, сигурността и граничния контрол, образованието, енергетиката и туризма, съобщи пресцентърът на Министерски съвет. Финландският министър-председател поздрави Борисов за успеха на първото българско председателство. Сипиле определи като отличен избор приоритетите на страната ни, докато оглавяваше Съвета на ЕС. \"Това е успех на председателството. Поздравих моя скъп колега, премиера Борисов, за воденето на Съвета на ЕС\", добави още финландският премиер след срещата. Бойко Борисов и Юха Сипиле се договориха за обмен на ученици и преподаватели между двете държави. \"Най-силните университети и може би най-добрата образователна система е във Финландия\", каза Борисов и подчерта, че лично премиерът Сипиле е поел ангажимент за обмен на ученици и преподаватели. Борисов посочи, че по-конкретно Професионалната гимназия по компютърно програмиране и иновации в Бургас е била обсъждана като възможност за такова сътрудничество. Двамата правителствени ръководители дискутираха още разширяването на сътрудничеството в сферата на енергетиката. \"Ще бъдат по-интензивни разговорите в следващите дни за финландския модел с използването на руски реактори в ядрената енергетика. С колегата имаме план как максимално да си помагаме с експертиза в тази сфера\", добави българският премиер. Бойко Борисов подчерта, че България и Финландия са моделът за опазване на външните граници на ЕС като политическа воля, силна гранична полиция и споразумения с трети страни, които да работят. Българският премиер съобщи още, че е отчетено и двойно увеличение на броя на финландските туристи у нас. \"Надявам се в следващите няколко месеца Юха да посети България, обещал съм му да го заведа и в Пловдив - европейската столица на културата за 2019 г.\", каза министър-председателят Борисов.", "date": "2018.11.08", "title": "България и Финландия ще обменят ученици и преподаватели"}
{"url": "http://standartnews.com/balgariya/iskaniyata_na_tsatsarov_trima_deputati_se_otkazvat_sami_ot_imuniteta_si-378065.html", "text": "Депутатите от БСП Елена Йончева и Георги Михайлов се отказват от имунитетите си, след като главният прокурор Сотир Цацаров им ги поиска заедно с тези на още четирима депутати – трима от „Воля\", сред които и лидерът Веселин Марешки, и един от ГЕРБ. „Запозната съм с методите на репресии на ГЕРБ, това е класическа схема за сплашване. Това обвинение идва само 2 дни след като настояхме за независима техническа експертиза на българските магистрали в европейски лицензирани лаборатории\", каза пред журналисти Йончева. „Щом го е поискал, ще се откажа\", каза колегата ѝ от левицата Георги Михайлов. Лидерът на БСП Корнелия Нинова пък изтъкна, че цялата парламентарна група застава зад тях. „Няма да ги изключваме от парламентарната група. Това решение ще остане непроменено до края на разследването\", подчерта тя. Тримата депутати от „Воля\" все още не са решили дали ще се откажат от имунитета си. „Ще помислим\", каза Марешки. Борис Кърчев от ГЕРБ каза, че веднага ще подаде писмено съгласие имунитетът му да бъде свален. „Щастлив съм, че ще дам имунитета си. Никога не съм се крил зад него\", изтъкна той. Лидерът на ПГ на ГЕРБ Цветан Цветанов коментира в Хелзинки искането на Цацаров за снемането на имунитетите на шестима депутати. „Това са нормални процедури. Когато българските институции работят, когато има необходимост да се извършат съответните разследвания и когато депутатите имат имунитет, главният прокурор сезира българския парламент и съответните народни представители преценяват дали доброволно да се освободят от имунитета си, или да минем през процедура в пленарната зала\", поясни Цветанов. „Поне от това, което разбрах до настоящия момент, смятам, че всички народни представители са с нагласата да се откажат от имунитета, за да могат да бъдат направени съответните проверки. Разбира се, съдът е този, който ще прецени даил едно лице е виновно или не\", допълни той.", "date": "2018.11.08", "title": "Исканията на Цацаров: Трима депутати се отказват сами от имунитета си"}
{"url": "http://standartnews.com/balgariya/prokuraturata_razsledva_elena_yoncheva_po_signal_na_delyan_dobrev-378067.html", "text": "Прокуратурата е започнала разследване на социалистката Елена Йончева по сигнал на депутата от ГЕРБ Делян Добрев. По-рано днес главния прокурор Сотир Цацаров поиска имунитета на Йончева и още петима народни избраници. На 7 юли тази година Добрев обяви, че внася сигнал в прокуратурата срещу социалистката и настоя да бъде проверено дали тя е имала общ бизнес с Цветан Василев чрез офшорна фирма. ГЕРБ предположиха, че става дума за пране на пари и схема, чрез която е източвана банка КТБ. „Излиза, че съдружникът на госпожа Йончева в тази обща фирма „Оф роуд\" ООД е господин Цветан Василев\", каза тогава депутатът от ГЕРБ. „А според медийната публикация и документите, които ви показах, Елена Йончева има общ бизнес 50 на 50 с Цветан Василев\", добави той. Елена Йончева му отвърна, че това е клевета и ще заведе дело. Тя обвърза действията на ГЕРБ с разследването ѝ за скъп имот в Барселона, чиято собственост, според твърдения в интернет, е свързана с премиера Бойко Борисов. Йончева и Добрев са депутати от Хасково и са в открит конфликт. Именно социалистката разкри т.нар. „Кумгейт\" в общинската администрация. Оказа се, че роднини и съученици на на Добрев са на ключови позиции в местната власт, а техни фирми печелили стотици хиляди левове по програмата за безплатно саниране.", "date": "2018.11.08", "title": "Прокуратурата разследва Елена Йончева по сигнал на Делян Добрев"}
{"url": "http://standartnews.com/balgariya/spetsializiraniyat_sad_gleda_myarkata_na_bivshiya_predsedatel_na_dabch-378068.html", "text": "Специализираният апелативен съд ще разгледа мерките за неотклонение на бившия председател на Държавната агенцията за българите в чужбина (ДАБЧ) и другите арестувани по т. нар. „паспортна афера\". Петър Харалампиев е заподозрян като лидер на престъпна група, търгувала документи за българско гражданство. Заедно с него са задържани и главният секретар Красимир Томов и един от посредниците – сърбинът Марко Стойов. Парите от подкупи за българско гражданство били обръщани във виртуална валута, сочи обвинението. Първата инстанция остави арестуваните зад решетките. Днешното решение ще бъде окончателно.", "date": "2018.11.08", "title": "Специализираният съд гледа мярката на бившия председател на ДАБЧ"}
{"url": "http://standartnews.com/balgariya/borisov_vidya_dvoen_standart_kam_balgariya_i_rumaniya_za_shengen-378071.html", "text": "Има двоен стандарт от ЕС към България и Румъния за присъединяването им към Шенгенското пространство. Това заяви премиерът на България и председател на управляващата партия ГЕРБ Бойко Борисов пред конгреса на Европейската народна партия, информираха от ГЕРБ. \"Всички европейски институции и държавни лидери казаха, че по въздух сме готови да влезем още сега, но все още нищо не се е случило\", коментира Борисов. По думите на председателя на ГЕРБ на предстоящите европейски избори политическите опоненти на ЕНП ще задават много въпроси, като на някои от тях ЕНП все още няма отговор. Най-големите предизвикателства пред ЕС са Брекзит и Европа на две скорости. По думите на Борисов за Брекзит е свършена изключително много работа, но има още няколко ключови неясноти, които трябва да се решат. \"Ако с миграцията някак успяхме да се справим, то Европа на две скорости може да счупи ЕС и евроскептицизмът в някои страни да се засили\", каза председателят на ГЕРБ и министър-председател на България Бойко Борисов по време на своето изказване пред конгреса на Европейската народна партия (ЕНП) в Хелзинки. \"Преди години предупредих какви може да са последствията за Европа, ако не се вземат мерки за защита на външните граници\", каза Борисов. Според него България е направила необходимото и е изпълнила дълга си към опазване на сигурността на европейските граждани. \"Други страни не го направиха и виждате какви са последствията - цели държави се разтресоха\", каза председателят на ГЕРБ. Премиерът Борисов отбеляза през какви трудности са преминали България и Македония при подписването на Договора за добросъседство. \"Ние дадохме пример как една партия като ГЕРБ - част от ЕНП, и социалдемократическата партия на Заев в Македония могат да постигнат този успех. Ние го направихме, защото сме уверени, че гарантирането на европейска перспектива на Македония минава през този договор\", категоричен бе българският премиер.", "date": "2018.11.08", "title": "Борисов видя двоен стандарт към България и Румъния за Шенген"}
{"url": "http://standartnews.com/sport/maystorat_na_pistite_kotse_kotsov_na_80_godini-378106.html", "text": "Всеепризнатият майстор на ски-пистите, самоковецът Костадин Коцов - Коце (вляво) навършва днес 80 години! Десетилетия наред той и неговият екип подготвяха трасета за безброй републикански и международни  състезания в Боровец. Те издържаха и зрелостния  си изпит при образцовото провеждане на първите у нас стартове за Световната купа на алпийците през 1981 и 1984 години. Тогава на пистата \"Ястребец 2\" се състезаваха най-добрите алпийци на планетата, начело с великия Ингемар Стенмарк, Марк Жирардели, братята Фил и Стив Мер, Боян Крижай  и, разбира се - Петър Попангелов! Тази вечер Коце ще празнува забележителната дата в заведение в Самоков, обкръжен от многолюдната си фамилия. Юбилярът е поканил специално и един от доайените   на ски-журналистите Хайк Вахрам, дългогодишен шеф на спортния отдел на в. \"Стандарт\".", "date": "2018.11.08", "title": "Майсторът на пистите Коце Коцов на 80 години!"}
{"url": "http://standartnews.com/balgariya/mladen_marinov_obsazhda_se_zastrahovatelite_da_poluchat_dostap_do_sistemata_na_patna_politsiya-378073.html", "text": "Цената за застраховката трябва да се формира след обширен дебат и се видят всички възможности, трябва да се направи много бърза връзка между поведението на водача и финансовата санкция, която той търпи от неговото незаконно поведение. Това заяви министърът на вътрешните работи Младен Маринов пред журналисти след официалното отбелязване на професионалния празник на полицията по повод горещата тема от последните дни за промените по отношение за задължителната за шофьорите застраховка „Гражданска отговорност\", предаде Канал 3. Комисията за финансов надзор вече внесе предложение за въвеждане на т.нар. система „бонус – малус\". Според него негативни точки ще бъдат трупани, както от самите шофьори, така и от автомобилите, на базата, на които ще се формира цената на застраховката. „В процес на обсъждане е също застрахователите да имат достъп до информационната система на полицията, за да виждат миналото на водача или автомобила\", съобщи още министърът. Според Маринов няма да е проблем, тъй като ставало дума само за синхронизиране на регистрите. „Пътна полиция\" работи с най-модерните информационни системи. В последните години се направиха няколко нововъведения, работи се с таблети. Спирането на всеки един водач минава през проверка в информационната система. Всяко нарушение, независимо от времето и мястото, се съхранява в системата. Така че не виждаме проблем да се обвърже системата на „Пътна полиция\" с тази, която иска да въведе Комисията за финансов надзор, смята директорът на „Национална полиция\" главен комисар Христо Терзийски. При разглеждането на различните варианти от КФН са взели и мнението на полицията.", "date": "2018.11.08", "title": "Младен Маринов: Обсъжда се застрахователите да получат достъп до системата на \"Пътна полиция\""}
{"url": "http://standartnews.com/balgariya/tsvetanov_za_deputatskite_imuniteti_istinata_shte_izleze_v_kratki_srokove-378075.html", "text": "Това са нормални процедури. Това заяви председателят на ПГ на ГЕРБ и зам.-председател на партията Цветан Цветанов в Хелзинки по време на конгреса на ЕНП. Думите му са по повод искането на главния прокурор Сотир Цацаров да се снеме имунитетът на шестима депутати, сред които на народния представител от БСП Елена Йончева и лидерът на „Воля\" Веселин Марешки. „Когато българските институции работят, когато има необходимост да се извършат съответните разследвания и когато депутатите имат съответния депутатски имунитет, това е една процедура, в която главният прокурор сезира българския парламент. Народните представители преценяват дали доброволно да се освободят от този имунитет или да минат през процедура в пленарна зала\", обясни Цветанов. Според него всички народни представители са с нагласата да се откажат от имунитета, за да могат да бъдат направени съответните проверки. „И разбира се съдът е този, който ще прецени дали дадено лице е виновно, или не. Но от самия факт, че имаме институции, които работят, самият факт, че имаме депутати, които биха съдействали на разследването - мисля, че истината ще излезе в съвсем кратки срокове и това е целта на всички тези процедури\", обясни още председателят на ПГ на ГЕРБ. Той коментира и избора на Европейската народна партия кой да е нейният лидер на предстоящите европейски избори. „Аз съм убеден, че той ще бъде избран безапелационно от днешния конгрес. Хубавото е, че за разлика от другите политически семейства ЕНП има двама кандидати, двама изключително силни и много аргументирани. Но Манфред Вебер беше с няколко идеи по-добър и затова дадох гласа си за Манфред Вебер\", обясни той.", "date": "2018.11.08", "title": "Цветанов за депутатските имунитети: Истината ще излезе в кратки срокове"}
{"url": "http://standartnews.com/balgariya/ninova_zastavame_kato_edin_zad_yoncheva_i_mihaylov__vyarvame_che_sa_nevinni_i_ochakvame_da_se_dokazhe-378078.html", "text": "„Цялата парламентарна група на „БСП за България\" заставаме зад Елена Йончева и Георги Михайлов, като един. Разчитаме на бързо и обективно разследване\" Това заяви председателят на БСП Корнелия Нинова пред журналисти в парламента по повод поисканите имунитети на двамата народни представители. „Това са две ярки остриета на БСП. Допускам, че със своите изказвания и поведение те са предизвикали такава реакция, вярваме в тяхната невинност и очакваме разследването да го докаже\", допълни тя. Нинова обясни, че след проведено заседание на парламентарната група, решението е народните представители Елена Йончева и Георги Михайлов доброволно да дадат имунитетите си. „Съгласен съм да ми бъде снет имунитетът, доброволно го давам. Не смятам, че съм извършил някакви законови нарушения. Заварих болницата, като изп.директор, с 25 млн. лв. задължения и по време на екипа, който ръководих, тя намали своите задължения. Чувствам се напълно спокоен\", заяви народният представител проф. Георги Михайлов. „Нека разследването да продължи, да завърши и смятам, че всички неясноти ще бъдат изчистени\", допълни той. „Това са абсурдни обвинения. Тези клевети отдавна се лансират от депутатите от ГЕРБ и аз няколко пъти призовах съответните органи да направят проверка. Запозната съм с методите на репресии на ГЕРБ. Това е класическа схема за сплашване\", коментира народният представител Елена Йончева. Тя подчерта, че това обвинение идва само два дни след като е настоявала за независима експертиза на българските магистрали в европейски независими лаборатории. „Моята работа, като журналист, винаги е била публична и видима. Единственият договор, който съм имала, е за телевизионна техника за заснемане на документални филми за Сирия, Турция и Украйна. Ще си дам имунитета и се надявам делото бързо да влезе в съда, за да се види на какви репресии е подложен един депутат, на каква схема на сплашване\", каза още Елена Йончева.", "date": "2018.11.08", "title": "Нинова: Заставаме като един зад Йончева и Михайлов - вярваме, че са невинни и очакваме да се докаже"}
{"url": "http://standartnews.com/balgariya/nov_opit_na_bsp_da_spre_kontsesiyata_na_letishte_sofiya_beshe_othvarlen_ot_parlamenta-378080.html", "text": "Депутатите отхвърлиха нов опит на БСП да спре концесията на Летище София с 88 гласа \"за\", 73 \"против\" и 40 въздържал се. От левицата предложиха с допълнение в Закона за концесиите да бъдат изключени от даване на концесия дейността, услугите и обектите на търговските дружества в забранителния списък за приватизация от Закона за приватизация и след приватизационен контрол. Причините за поставяне на тези дружества на особен ограничителен режим за приватизация са сходни с тези, които налагат изключването при режима на концесиите, се посочва в мотивите. От ГЕРБ и \"Обединени патриоти\" критикуваха левицата, че тази законодателна промяна не е на мястото си и няма да има желания ефект. Председателят на правната комисия Данаил Кирилов (ГЕРБ) посочи, че няма връзка между забранителния списък и Закона за концесиите и няма как да стане, защото концесия на корпоративно имущество не може да има. Той отбеляза, че концесията е на публична държавна или общинска собственост. Летище София като земя със съоръжения е обект на публична държавна собственост и като такъв може да подлежи на концесиониране, посочи Кирилов. Този актив обаче не е апортиран в капитала на дружеството \"Летище София\" ЕАД, добави той. В забранителния списък са търговски дружества, ако проблемът ви е концесионната процедура на летището, то няма нищо общо с дружеството, коментира Кирилов. Крум Зарков (\"БСП за България\") заяви, че Законът за концесиите има нужда от прецизиране, защото се създава впечатлението, че с един закон законодателят създава списък, а с друг го заобикаля. Правната техника е коректна и не касае само Летище София, коментира той. Лидерът на БСП Корнелия Нинова отбеляза, че за четвърти път се опитват да спрат концесионната процедура на Летище София с различни законодателни техники. Тя обяви, че ще се опитат да сезират Върховния административен съд за решението на Министерския съвет за отдаване на концесия на летището, както и ще се обърнат с молба за среща с президента Радев. Нинова коментира, че това не е правен, а е политически въпрос - искаме ли държавата да има собственост и контрол върху стратегически обекти. Обръщаме се към патриотите да ни подкрепят, посочи тя и отбеляза, че Волен Сидеров е искал ревизия на всички концесии. Когато предлагах да се прекратят златните концесии, вашата партия беше против, когато предлагах да се изгонят ЧЕЗ, ЕВН и Е.ОН от България, вие бяхте против, сега крадете нашите идеи, обърна се председателят на ПГ на \"Обединени патриоти\" и лидер на \"Атака\" Волен Сидеров към Нинова. Колегата му Искрен Веселинов (ВМРО) посочи, че основният въпрос днес не е за държавата в икономиката, а може ли БСП да напише свестен законопроект, за да има подкрепата на патриотите. Христиан Митев /НФСБ/отбеляза, че летищата във Варна и Бургас са дадени на концесия по време на управление на БСП и продължават да се развиват доста добре. Заместник-председателят на ПГ на ДПС Йордан Цонев посочи, че е впечатлен от заявката на Нинова, че БСП ще защитава националния суверенитет и попита дали ще бъде последователна във всички закони. Той отбеляза, че тече публично обсъждане на предложенията за промяна в закона за БНБ, които трансферират суверенитет към Европейската централна банка във връзка с влизането в чакалнята на еврозоната. Когато кажем, че ще пазим националния суверенитет, ще го пазим, увери го Нинова. Тя отговори и на патриотите, че не е участвала в никакво качество във взимането на решения за концесия в миналото. Когато дойде да взимаме решения за бъдещето, ще отменим концесията на Летище София, заяви лидерът на БСП.", "date": "2018.11.08", "title": "Нов опит на БСП да спре концесията на Летище София беше отхвърлен от парламента"}
{"url": "http://standartnews.com/balgariya/ataka_se_obyavi_protiv_kontsesiyata_na_letishte_sofiya-378081.html", "text": "Партия Атака гласува „ЗА\" промените в Законопроекта за концесиите, с които БСП предложи обектите от забранителния списък за приватизация да не се отдават на концесия. С тях се целеше спиране на концесията на летище „София\". Това съобщиха от пресцентъра на партията. „От Атака сме категорични – ние сме против отдаването на концесията на Летище „София\", заяви по време на дебатите в парламента Волен Сидеров. „Няма да я подкрепя. Тя не е съгласувана с мен и колегите ми от Атака. Не подкрепяме концесиите като форма на управление на икономиката в XXI в. Това е отживелица от колониалното време. Това е виждане на партията, която съм създал през 2005 г. като идеология\", заяви Сидеров от парламентарната трибуна. По повод двудневните нападки на Корнелия Нинова, че Сидеров нямало да подкрепи предложението им, лидерът на Атака заяви: „Г-жо Нинова, специално за вас нося една книжка „Какво направи Атака в 42-то НС\", може да продължите да преписвате и този труд, освен „Планът Сидеров\". За 156 работни дни в 42-то НС предложихме 31 законопроекта, 25 проекторешения и 3 декларации. Тогава на власт беше коалицията БСП- ДПС, която гласуваше за основните неща с ГЕРБ. Всички наши идеи бяха отхвърлени от БСП, ДПС и ГЕРБ. Вашата партия отхвърли предложението на АТАКА минималната пенсия да бъде на 500 лева. Атака предложи премахване на плоския данък и преминаване към прогресивно подоходно облагане. Отхвърлено беше с гласовете на ГЕРБ, БСП и ДПС. И слушайте внимателно, Атака предложи прекратяване на действащите концесионни договори за добив на злато, редки и ценни метали. Нещо, за което говоря от 15 години, вие не бяхте в политиката, г-жо Нинова. Отхвърлено с гласовете на ГЕРБ, БСП и ДПС. Атака предложи ДДС за хляб, лекарства и учебници да е 0%. Отхвърлено от ГЕРБ, ДПС и БСП\", изброи фактите Сидеров и продължи към БСП: „Когато предлагах да се прекратят златните концесии, вие бяхте против. Когато предлагах да се изгонят ЧЕЗ, ЕВН, ЕОН, които заграбиха българското Енерго, вие бяхте против. Наричахте ни антисистемна партия\". \"Сега говорите с нашите думи, крадете нашите идеи. Поне благодарете, че има от къде да преписвате\", заяви още той и подари на Нинова книжката с предложенията на Атака. В реплика към червените депутати, които казаха, че Атака е малка партия и прави компромиси, Сидеров отговори, че срещу партията му през годините се е водела такава черна пропагандна война, каквато не се е водила никога в историята на България. „Всъщност, Атака ви проправи пътя, показа ви как да действате, какво да правите\" и заключи противно на очакванията на БСП: „Да, винаги сме били срещу концесиите и ще бъдем срещу тях!\" Що се отнася до компромисите, Сидеров беше категоричен: „Ако вие утре сте министър-председател, няма да може да вземете нито едно решение без съответните посолства да ви кажат „да\". Това е жалкото състояние на страната ни. Ние се мъчим да помогнем нещо, затова сме във властта. Ако не бях станал коалиционен партньор, нямаше да стане болницата в Ямбол, която чакам над 30 години. Това е резултатът на компромиса\".", "date": "2018.11.08", "title": "Атака се обяви против концесията на Летище София"}
{"url": "http://standartnews.com/sport/sportat_po_televiziyata_dnes-377990.html", "text": "ТВ Акценти - Четвъртък 08.11.2018 БНТ 18,30 Спорт ТОТО 22,00 Футбол, ЛЕ: \"Лудогорец\" - \"Ларнака\" (пряко) БНТ3 17,45 Футбол, ЛЕ: \"Фенербахче\" - \"Андерлехт\"; 19,50 БАТЕ - \"Челси\"; 21,50 \"Бетис\" - \"Милан\" (пряко) bTV 17,50 Спорт тото bTV Action 20,00 Футбол, ЛЕ: \"Лацио\" - \"Марсилия\"; 22,00 \"Арсенал\" - \"Спортинг\" (пряко) Ring.BG 20,00 и 22,00 Футбол: Лига Европа (пряко) Kanal 3 21,15 \"Спорт в обектива\"", "date": "2018.11.08", "title": "Спортът по телевизията днес"}
{"url": "http://standartnews.com/balgariya/petachniyat_zlaten_standart_idva_oshte_dnes-378054.html", "text": "Очаквайте първия петъчен златен \"Стандарт\" от 64 страници. Първият брой на седмичника може да намерите на вестникарските репове още днес следобед. В него ще откриете ексклузивни анализи, интервюта и разработки по най-горещите теми. Ето само малка част от тях:   - 186 млрд. долара потънаха в прехода - Стефан Цанев: Подарената свобода още ни горчи - Как хванаха юздите на Тръмп - Кючуков: Реми е за шаха, а Доналд е боксьор", "date": "2018.11.08", "title": "Петъчният златен \"Стандарт\" идва още днес!"}
{"url": "http://standartnews.com/sport/cholo_hvali_dortmund-377755.html", "text": "Старши треньорът на Атлетико Мадрид Диего Симеоне изрече ласкави думи по адрес на Борусия (Дортмунд). Преди две седмици германският тим разгроми \"дюшекчиите\" с 4:0 в Шампионската лига, а днес гостува на \"Wanda Metropolitano\" в опит да задържи първото си място в група \"А\". \"Борусия е в невероятна форма. Те нямат загуба в Бундеслигата и Шампионската лига, водят с 4 точки пред Байерн и имат всички шансове да спечелят титлата\", заяви Симеоне. \"Мачът ще е много важен за нас. Излизаме срещу един от най-добрите отбори на континента. Борусия играе зрелищен футбол, който се харесва на феновете\", добави аржентинецът. Срещата в испанската столица започва в 22:00 часа. До момента Борусия е лидер с пълен актив от 9 точки, Атлетико има 6, а на дъното в групата са Монако и Брюж с по 1 точка.", "date": "2018.11.08", "title": "Чоло хвали Дортмунд"}
{"url": "http://standartnews.com/sport/ministar_kralev_investitsiyata_za_mondial_2030_shte_e_samo_za_stadioni-378042.html", "text": "Инвестицията, която България ще направи ако общата ни кандидатура с Гърция, Сърбия и Румъния за Световно по футбол през 2030-а година е успешна ще е само в 2 или 3 стадиона. Това коментира в студиото на Тази сутрин по bTV Красен Кралев, министър на младежта и спорта. Според него има и вариант националния стадион \"Васил Левски\" да се реновира и да отговаря на нуждите за приемане на домакинство от Мондиал 2030, като за целта ще са нужни не повече от 30 млн. Нови стадиони могат да се направят и в Бургас и Пловдив, където няма такива съоръжения. В София започва ремонт на стадион \"Академик\", като целта е заедно с \"Асикс Арена\" да станат атлетически център. Тепърва ще се уточняват параметрите на една евентуална балканска кандидатура за световно по футбол. Очаква се в най-скоро време да има срещи на министрите с националните футболни централи, като едва след това могат да бъдат правени финансови сметки.", "date": "2018.11.08", "title": "Министър Кралев: Инвестицията за Мондиал 2030 ще е само за стадиони"}
{"url": "http://standartnews.com/sport/dnes_sa_sreshtite_ot_iv_krag_na_liga_evropa-378043.html", "text": "Днес ще се изиграят срещите от IV кръг в груповата фаза на футболната Лига Еворпа. Турнирът навлиза в решаваща фаза, особено за отборите, които имат амбиции за продължаване напред. Вече всяка грешка може да бъде фатална, така че се очаква двубоите да бъдат все по-оспорвани. След този кръг ще има още 2 с които груповата фаза приключва. Напред ще продължат само първите 2 тима в класирането. Програма за днешните срещи от IV кръг на Лига Европа, групова фаза: от 17:50 часа: Фенербахче - Андерлехт Астана - Яблонец от 19:55 часа: Спартак (Москва) - Рейнджърс Рапид (Виена) - Виляреал Краснодар - Стандард (Лиеж) Акхисар - Севиля Аполон - Айнтрахт (Франкфурт) Лацио - Олимпик Марсилия Динамо (Киев) - Рен Малмьо - Сарпсборг Генк - Бешикташ БАТЕ - Челси МОЛ Види - ПАОК от 22:00 часа: Лудогорец - АЕК (Ларнака) Байер (Л) - Цюрих Розенборг - Залцбург Селтик - РБ (Лайпциг) Славия (Прага) - Копенхаген Бордо - Зенит Динамо (Загреб) - Спартак (Търнава) Ворскла - Карабах Арсенал - Спортинг (Лисабон) Бетис - Милан Олимпиакос - Дюделанж", "date": "2018.11.08", "title": "Днес са срещите от IV кръг на Лига Европа"}
{"url": "http://standartnews.com/sport/levski_lukoyl_prodalzhava_bez_zaguba_vav_fiba_kap-378044.html", "text": "Левски Лукойл се наложи с 88:72 при гостуването си на Днипро в Украйна в четвърти двубой от група G на ФИБА Къп и остава непобеден до момента в турнира. \"Сините\" загубиха само третата част от сблъсъка, но като цяло доминираше спокойно въпреки че бе на чужд терен в първи мач като гост. С успеха те се класират за втората фаза на ФИБА Къп, след като Катая победи Арис с 88:86 и така няма как някой вече да измести Левски от първите две позиции. 20 точки, 7 борби и шест асистенции записа Патрик Рембърт, 18 точки и 8 борби отчете Деян Иванов, а по 14 точки реализираха Христо Захариев и Никола Маравич.", "date": "2018.11.08", "title": "Левски Лукойл продължава без загуба във ФИБА Къп"}
{"url": "http://standartnews.com/sport/balkan_s_parva_zaguba_za_fiba_kap-378045.html", "text": "Балкан претърпя първа загуба в груповата фаза на баскетболния турнир ФИБА Къп. „Зелените\" загубиха драматично в Ботевград от АЕК Ларнака със 77:78. Двубоят премина през много обрати, а победителят бе определен в последните секунди. Неприятностите за българския отбор дойдоха и от контузия на Венцислав Петков, който игра едва осем минути, но тепърва ще става ясно колко сериозна е травмата му. Въпреки поражението Балкан остава лидер в група B с баланс 3 победи и 1 загуба, но пропусна още след този мач да си осигури място в следващия етап. Кипърците са с 2-2. След седмица Балкан гостува на Цмоки Минск, докато АЕК Ларнака приема Белфиус Монс Ено.", "date": "2018.11.08", "title": "Балкан с първа загуба за ФИБА Къп"}
{"url": "http://standartnews.com/sport/vareze_razgromi_rilski_sportist-378046.html", "text": "Варезе се наложи с 86:59 над Рилски спортист и приключи вече и на теория шансовете на българския тим в баскетболния турнир при мъжете ФИБА Къп. Рилецо приема Алба Фехервар и гостува на Порто в последните два двубоя от група F, но няма как да продължи напред в турнира. Самоковци изпуснаха с малко и Порто, и Алба, но до сега остават без победа. За сметка на това Порто и Варезе ще се срещнат помежду си в пряк сблъсък за класиране във втората фаза. Алба е лидер в групата с четири победи, докато Рилски има четири поражения след четири кръга. Юджин Харис вкара 12 точки от 13 изстрела за Рилски, Мартин Маринов и Джейлън Дженкинс добавиха по 11. Тайлър Кейн записа 17 точки за Варезе, като италианците трябва да загубят два пъти до края на груповата фаза, за да отпаднат.", "date": "2018.11.08", "title": "Варезе разгроми Рилски спортист"}
{"url": "http://standartnews.com/sport/konte_sadi_chelsi_za_20_mln_paudna-378047.html", "text": "Бившият мениджър на Челси Антонио Конте ще съди клуба за остатъка от своята заплата плюс обезщетение, твърди \"Спортал\", цитирайки \"Скай спорт\". Италианецът отказва да седне на преговори с лондончани за постигане на споразумение и неговите адвокати от седмици работят върху две отделни дела срещу футболния клуб. Твърди се, че италианецът, който е обиден от начина, по който бе уволнен през лятото, настоява не само да получи оставащите си заплати, възлизащи на 11,3 милиона паунда, но иска и компенсация в размер на 8,7 милиона. Така цялата сума става 20 милиона. Челси отказва да плати тези пари, като от клуба ще се позоват на няколко нарушения на договора от страна на Конте. Лондончани смятат, че мениджърът е ощетил клуба с отношението си към Диего Коща, а в допълнение го обвиняват в това, че не е посещавал рекламни събития, закъснявал е редовно за пресконференции и е паркирал не неправилно място на тренировъчната база.", "date": "2018.11.08", "title": "Конте съди Челси за 20 млн. паудна"}
{"url": "http://standartnews.com/balgariya/vremeto_ostava_vse_taka_priyatno_i_slanchevo-378024.html", "text": "Днес времето остава без съществена промяна. В равнините ще е мъгливо или с ниска слоеста облачност и на отделни места ще преръмява. В следобедните часове облачността ще намалява, видимостта ще се подобрява, а предимно слънчево ще е през целия ден над планинските райони. През нощта ще е почти тихо, утре ще духа слаб североизточен вятър. Максималните температури ще са между 12° и 17°. Атмосферното налягане ще се понижи, но ще остане по-високо от средното за ноември. Над Черноморието ще бъде с ниска облачност или мъгла и на места ще преръми. В следобедните часове облачността ще намалява, видимостта ще се подобрява. Ще духа слаб до умерен североизточен вятър. Максималните температури ще бъдат 14°-16°. Температурата на морската вода е 16-17°. Вълнението на морето ще бъде 2-3 бала. Над планините ще бъде предимно слънчево. Ще духа слаб до умерен вятър от изток-североизток. Максималната температура на височина 1200 метра ще е около 11°, на 2000 метра – около 5°.", "date": "2018.11.08", "title": "Времето остава все така приятно и слънчево"}
{"url": "http://standartnews.com/balgariya/prokopiev_dyankov_i_traykov_se_izpravyat_pred_sada-378026.html", "text": "Бизнесменът Иво Прокопиев и бившите министри Симеон Дянков и Трайчо Трайков се изправят пред съда. Срещу тях са повдигнати обвинения в престъпление по служба. Делото се гледа от Специализирания наказателен съд. През октомври СГС върна на прокуратурата обвинителния акт срещу Трайков, Дянков, Прокопиев и още трима обвиняеми – Петър Василев, Любомир Евстатиев и Радослав Рачев. Съдията прецени, че има съществени нарушения, които са довели до ограничаване на процесуални права на обвиняемите. В мотивите е записано, че в обвинението срещу Иво Прокопиев и Симеон Дянков липсват факти, които да докажат, че те са действали в интерес на компанията „Булброкърс\" ЕАД като са подписали договр за посреднически услуги за над 1 милиард лв. Не са описани и конкретни данни, че Дянков и Прокопиев са действали в съучастие. По обвинението, повдигнато срещу Трайчо Трайков, няма данни дали той е бил запознат с действията и решенията на Агенцията за приватизация и с анализа на инвестиционния посредник за стойността на предложените за продажба акции, преди да даде разрешение за извършване на разпоредителните сделки. От обвинителният акт не става ясен и размерът на вредите, причинени на държавата, как се формират, от кого са причинени, как и с кое деяние и кои факти формират извод за това. Съдът констатира и липса на описание какво е трябвало да направи Трайков, за да защити държавния интерес.", "date": "2018.11.08", "title": "Прокопиев, Дянков и Трайков се изправят пред съда"}
{"url": "http://standartnews.com/balgariya/internet_izmamnitsite_se_izpravyat_pred_sada-378031.html", "text": "Тримата арестувани и обвинени за участие в схема за източване на сметки чрез интернет измами се изправят пред съда. За лидери на групата са посочени българка, сърбин и израелец. Според разследващите те създавали кол центрове, чрез които подмамвали различни хора да участват в търговия с финансови инструменти в интернет. След като превеждали пари, се оказвало, че или фирмата е фалирала, или няма връзка с хората, които са ви предложили сделка. До момента 17 души са станали жертва на схемата.", "date": "2018.11.08", "title": "Интернет измамниците се изправят пред съда"}
{"url": "http://standartnews.com/balgariya/arhangelovden_e-378025.html", "text": "Българската православна църква почита днес паметта на Свети Архангел Михаил. Църковният празник е наричан от народа Архангеловден. Според православната църква Свети Михаил е един от седемте първенстващи ангели, стоящи винаги пред престола на Господ. Денят на Свети Архангел Михаил - военачалник на цялото небесно войнство от ангели и архангели, е вторият по значимост след Димитровден есенен празник на Българската православна църква. Архангелската закрила е необходима на вярващите в духовно-нравствения им живот и в борбата им с изкушенията. Затова светецът символизира тържеството на доброто, светлината и справедливостта. В църковната иконография е изобразен с копие в ръка, тъпчещ с краката си дявола. В българската народна традиция Архангеловден се свързва с почитта към мъртвите и душата на човека. На Свети Архангел Михаил се е паднала задачата да отделя душата на човека от тялото, затова в съботата преди празника е Архангелова задушница - една от трите големи задушници през годината. В много райони на страната на този ден се коли курбан за светеца и се правят обредни хлябове, чиято пластика напомня тази на хлябовете, приготвяни за погребение или помен. На този ден празнуват Ангел, Ангелина, Михаил, Михаела, Райчо, Райна и Рангел и техните прозводни.", "date": "2018.11.08", "title": "Архангеловден е!"}
{"url": "http://standartnews.com/balgariya/deputati_i_zastrahovateli_obsazhdat_limitite_za_obezshteteniya_pri_smart-378027.html", "text": "Идеята за въвеждане на лимити при неимуществените обезщетения при смърт на близък след катастрофа ще обсъдят депутатите от бюджетната комисия. Очаква се в дискусията да се включат и застрахователи и критици на предложението. Предложението за лимитите беше внесено изненадващо от Менда Стоянова от ГЕРБ, но премиерът Бойко Борисов разпореди да не се гласува, преди да се подложи на обществена дискусия. Застрахователите предупредиха, че ако не се наложат ограничения, ще трябва да вдигнат застраховката „Гражданска отговорност\" над 1000 лева, за да може да платят новите обезщетения. До въвеждането на лимити се стигна, след като ВКС разшири кръга на близките, които имат право да искат обезщетения от застрахователите за причинените болки и страдания.", "date": "2018.11.08", "title": "Депутати и застрахователи обсъждат лимитите за обезщетения при смърт"}
{"url": "http://standartnews.com/balgariya/proverkite_na_babh_sled_samneniyata_za_opasen_spanak_prodalzhavat-378029.html", "text": "Продължават проверките на Агенцията по безопасност на храните след съмненията за спанак в търговската мрежа, примесен с листа от отровното растение татул. Двама души от Попово – мъж и жена, бяха приети в болница с натравяне, след като консумирали храна, приготвена със спанак. Продукцията е от пловдивското село Златитрап. Мъжът и жената са в стабилно състояние, освободени са за домашно лечение, тъй като не е било наложително да бъдат хоспитализирани в лечебното заведение. До момента няма оплаквания от други хора. „След сигнала извършихме незабавна проверка в обекта, от който е закупен спанакът. При отваряне на пакетите в една от опаковките са намерили единични стръкчета, различни от спанака по цвят и мирис. Това са предполагаемите листа татул\", обясни д-р Анелия Цонева, директор на областната дирекция на БАБХ в Търговище. „Цялото количество намерен спанак е изтеглен от търговската мрежа. Самата фирма веднага си задейства процедурата по изтегляне. Междувременно извършваме проверки и в другите хранителни обекти в града\", допълни тя. Д-р Цонева призова хората, които са си закупили от този спанак и все още не са го консумирали, да го върнат в магазините. Земеделският производител каза, че има над 700 кг от спанака, които са под възбрана в склада му, които предстои да бъдат унищожени и нито един пакет от него няма да достигне до търговската мрежа. Ивайло Малджански няма логично обяснение как листа от татул са попаднали в пакетите със спанак. Прави се инспекция на 3 места и всичко, което не е спаначени листа, се отстранява, увери той. В момента е спряна беритбата до изясняване на ситуацията, каза още Малджански.", "date": "2018.11.08", "title": "Проверките на БАБХ след съмненията за опасен спанак продължават"}
{"url": "http://standartnews.com/balgariya/premierat_borisov_na_sreshta_s_kolegata_si_yuha_sipila-378036.html", "text": "Започна срещата на министър-председателя Бойко Борисов с премиера на Република Финландия Юха Сипила. По време на разговорите ще бъде обсъдено задълбочаване на двустранните отношения, актуални теми от европейския дневен ред, бъдещето на общността и възможности за развитие на сътрудничеството между България и Финландия в контекста на Общата политика за сигурност и отбрана на ЕС. Очаквайте подробности!", "date": "2018.11.08", "title": "Премиерът Борисов на среща с колегата си Юха Сипила"}
{"url": "http://standartnews.com/balgariya/deputatite_shte_obsadyat_postrogi_nakazaniya_za_domashno_nasilie-378033.html", "text": "По-сурови наказания за насилниците в семейството. В парламента започва обсъждане на новите промени в закона, свързани с борбата срещу домашното насилие. Измененията предвиждат до пет години затвор за психически тормоз и преследване. Промените ще засегнат съпрузи, бивши съпрузи или партньори, с които се живее на семейни начала. Тормозът извън семейството ще се наказва със затвор до една година или пробация.", "date": "2018.11.08", "title": "Депутатите ще обсъдят по-строги наказания за домашно насилие"}
{"url": "http://standartnews.com/balgariya/ilhan_kyuchyuk_obedinen_kipar_v_ramkite_na_es_shte_bade_dalech_posilen_prosperirasht_i_predi_vsichko_miren_i_stabilen-378037.html", "text": "Евродепутатът от АЛДЕ/ДПС Илхан Кючюк бе домакин на събитие в Европейския парламент, посветено на разрешаването на кипърския конфликт. В конференцията участваха бившият специален пратеник на ООН за Кипър Александър Даунър, главният преговарящ от страна на кипърските гърци Андреас Мавроянис, бившият преговарящ от страна на кипърските турци Йоздил Нами както и експерти, политици и дипломати, които анализираха сложната ситуация, която продължава да разделя Острова. „Смятам, че моментът е подходящ за провеждане на тази дискусия, защото мирните преговори в Женева през миналата година бяха най-добрият шанс за обединение на Кипър и те се нуждаят от рестарт. За съжаление, конференцията тогава се срина, подхранвайки страховете, че средиземноморският остров се насочва към постоянно разделение. Вярвам, че трябва да бъде сложен край на една от най-дълго продължилите политически кризи в света. Обединен Кипър в рамките на ЕС ще бъде далеч по-силен, проспериращ и преди всичко мирен и стабилен.\", заяви Илхан Кючюк в своето приветствено слово. Участниците в конференцията коментираха, че оптимистичните нагласи в Кипър, че най-накрая може да бъде постигнат мир, са породени до голяма степен от ангажимента и смелостта на двете страни в диспута. Въпреки това, те все още са изправени пред редица наболели въпроси, които блокират напредъка в продължение на десетилетия – като например как да се гарантира сигурността на Острова и др. „Има и друга област, в която мирното уреждане може да постигне значителен напредък. В тази област усилията за мир се ръководят от Европейската комисия, която работи активно в подкрепа на кипърската турска общност и улеснява обединението на острова чрез насърчаване на икономическото развитие. С други думи, ЕС се опитва да разреши конфликта с доказаната си теза, че икономическото сътрудничество ограничава военната агресия и намалява враждебността.\", коментира Кючюк.", "date": "2018.11.08", "title": "Илхан Кючюк: Обединен Кипър в рамките на ЕС ще бъде далеч по-силен, проспериращ и преди всичко мирен и стабилен"}
{"url": "http://standartnews.com/sport/ludogorets_goni_domakinska_pobeda_sreshtu_aek_larnaka-378023.html", "text": "Шампионът по футбол Лудогорец ще посрещне довечера АЕК Ларнака в мач от IV кръг на група А в турнира Лига Европа. Двубоят стартира в 22 ч и победа за домакините е задължителна ако искат да съхранят шансовете си за излизане от групата. В трите си срещи до момента в групата разградчани спечелиха само точка (1:1 в Ларнака с АЕК). Лудогорец загуби с 2:3 от Байер Леверкузен, а после с 0:1 като гост на Цюрих. Водач в групата е Цюрих с 9 точки от 3 постигнати победи, пред Байер Леверкузен с 6, Лудогорец - 1 и АЕК Ларнака - 1. \"Тимът е длъжен да излезе и да спечели този мач, и от там да съхраним шансовете си, колкото и да са минимални – в следващите мачове също да търсим успех и да направим така, че да преодолеем тази група\", коментира треньорът на Лудогорец Тони Здравков.", "date": "2018.11.08", "title": "Лудогорец гони домакинска победа срещу АЕК Ларнака"}
{"url": "http://standartnews.com/balgariya/premierat_borisov_shte_napravim_obmen_mezhdu_uchiteli_i_uchenitsi_ot_balgariya_i_finlandiya-378049.html", "text": "Ще направим обмен между учители и ученици от България и Финландия. Това каза пред журналисти премиерът Бойко Борисов, който се срещна с министър-председателя на Република Финландия Юха Сипила, предаде агенция „Фокус\". \"Знаете, че близо 1000 финландски войници са се били за освобождението на България\", припомни Борисов. Той обяви, че с финландския му колега са обсъждали теми като туризъм, образование, енергетика и сигурност. По думите му България и Финландия са модел за опазване на външните граници на ЕС, благодарение на политическата си воля, силната гранична полиция и споразуменията с трети страни да работят за гарантиране на сигурността. „Финландия отдавна е инвестирала в България в експертен потенциал\", отчете той. „По молба на кмета на Бургас и на преподаватели от нашето училище по изкуствен интелект и иновации в Бургас, тъй като най-силният университет и най-добрата образователна система са тук във Финландия, лично премиерът Юха пое ангажимент да направим обмен между ученици и преподаватели с нашето училище в Бургас. Преди година нашия министър на образованието беше тук, запозна се с тяхната образователна система и в момента ние правим същото. Пое се ангажимент, че ако тръгне добре, след това вече ще имаме нов обмен и може и с други училища в последствие да го направим, но така или иначе за първото сме си стиснали ръцете\", обясни премиерът Борисов. „Следващата тема – близо двойно увеличение на финландските туристи в България. Надявам се в следващите няколко месеца да дойде да посети България, обещал съм и до Пловдив да го заведа – Европейска столица на културата\", допълни българският министър-председател. По отношение на енергетиката, той посочи: „Отделихме много време за финландския модел с използването на руски реактори в ядрената енергетика. С колегата имаме план как максимално да се опитаме да си помагаме в експертизата в тази сфера с Финландия\".", "date": "2018.11.08", "title": "Премиерът Борисов: Ще направим обмен между учители и ученици от България и Финландия"}
{"url": "http://standartnews.com/balgariya/sotir_tsatsarov_iska_imuniteta_na_yoncheva_i_mareshki-378053.html", "text": "Главният прокурор Сотир Цацаров отправи към Народното събрание искания за снемане на имунитета на шестима народни представители. Исканията касаят разрешение за възбуждане на наказателно производство. Това съобщиха от прокуратурата. Става дума за Георги Михайлов, народен представител от ПГ „БСП за България\", който е подозиран в умишлена безстопанственост и сключване на неизгодни договори. В СГП са постъпили материали от извършена проверка от отдел „Икономическа полиция\" на СДВР, с предложение за образуване на досъдебно производство. От тях, както и от приложените договори за доставка на медикаменти и консумативи, е видно, че към 31.05.2018 г. задълженията на Специализирана болница за активно лечение на хематологични заболявания  - София /СБАЛХЗ ЕАД/ към всички доставчици са в общ размер на 24 359 808 лв. В хода на проверката от служителите на СДВР е установено, че за периода 07.05.2015 г. – 19.04.2017 г. директор на болницата и управител на търговското дружество е бил Георги Михайлов, като в това качество той е сключил преобладаващата част от договорите, последица от които е посоченото финансово състояние на лечебното заведение. Цацаров иска също имунитета на Веселин Марешки, Кръстина Таскова и Пламен Христов, народни представители от ПГ на ПП „Воля\". Спрямо тях по досъдебно производство започнало в ОП Варна са повдигнати и предявени обвинения за престъпления за изнудване. По предявено предно искане на главния прокурор всеки от тримата народни представители е изразил писменото си съгласие за снемане на имунитет. Понастоящем делото е прието по компетентност от Специализираната прокуратура, като наблюдаващият прокурор с оглед събраните доказателства е приел, че са налице основания за привличане към наказателна отговорност на Веселин Марешки, Кръстина Тодорова и Пламен Христов и за сговаряне на извършване на престъпления, чрез които се цели да се набави имотна облага. Даденото вече съгласие от народните представители не включва и обвинението за това престъпление. Според тълкуването в Решение № 10 от 27.07.1992 г. по к. д. № 13/92 г. на Конституционния съд на Република България е необходимо повторно сезиране на парламента. Обвиненията касаят дейност на Веселин Марешки като съдружник и управител на „Фармнет\" ООД – Варна, а на Кръстина Таскова и Пламен Христов като регионални мениджъри, свързана с отправени заплахи за увреждане на имуществото към собственици на аптеки, с цел те да бъдат принудени да поемат имуществени задължения – да закупуват лекарства и лекарствени средства само от „Фармнет\" ООД, при неизгодни за тях условия /по-високи цени спрямо другите доставчици/. Цацаров иска имунитета на Борис Кърчев, народен представител от ПП „ГЕРБ\", за избягване на установяването и плащането на данъчни задължения в особено големи размери. В резултат на подадени сигнали от гражданин и НПО е започнала проверка, която е установила достатъчно данни за извършено от Борис Кърчев данъчно престъпление - затова, че през месеците юни – юли 2015 г. в гр. Стара Загора като управляващ „Би Би Си Кейбъл\" ООД избегнал плащането на данъчни задължения в особено големи размери. Става дума за 320 000 лева ДДС, като потвърдил неистина в подадена Справка - декларация по ЗДДС и използвал документи с невярно съдържание – отчетни регистри и данъчни фактури и приспаднал неследващ се данъчен кредит. В хода на проверките е установено използването на сходна практика за избягване, установяване и плащане на данъчни задължения в особено големи размери и от „КТВ\" ООД. Управляващ съдружник в дружеството от създаването му на 24.03.2005 г. до 24.08.2016 г. е бил Борис Кърчев. Главният прокурор иска имунитета на Елена Йончева, народен представител от ПГ „БСП за България\" за изпиране на пари в особено големи размери. Въз основа на постъпил сигнал от народни представители и след извършена проверка в Специализираната прокуратура е образувано досъдебно производство за такова престъпление. Става дума за извършени финансови операции с парични средства, присвоени от „КТБ\" АД /в несъстоятелност/ и са прикривани чрез офшорна компания – „Далий Трейдинг Лимитид\" действителните права върху парични средства на „КТБ\" АД /в несъстоятелност/ в особено големи размери, за които се знае или предполага, че са придобити чрез престъпление, а случаят е особено тежък. В хода на разследването е установено, че на 17.04.2012 г., на основание чл. 113 от Търговския закон, едноличният собственик на капитала на „Авторска телевизия\" ЕООД Елена Йончева е взела решение представляваното от нея търговско дружество да учреди съвместно с офшорна компания „Далий Трейдинг Лимитид\" /дружество, регистрирано на 09.02.2011 г., съгласно действащите нормативни актове на територията на Британски Вирджински острови/ юридическо лице с правно организационна форма – дружество с ограничена отговорност и с наименование „Офроуд\" ООД. На 20.04.2012 г. представляващите „Далий Трейдинг Лимитид\" също са взели решение за учредяване на това съвместно дружество с „Авторска телевизия\" ЕООД. В решенията на управителните органи на двете търговски дружества е посочен размера на капитала на новосформираното „Офроуд\" ООД – 10 000 лева, разпределен в 100 дружествени дяла, всеки един с номинална стойност 100 лева. Всеки от учредителите /„Авторска телевизия\" ЕООД и „Далий Трейдинг Лимитид\"/, при разпределението на капитала записва по 50 дружествени дяла /по 50 %/, с обща номинална стойност в размер на по 5000 лева. Вноските в капитала са разпределени, както следва: - съдружникът „Авторска телевизия\" ЕООД, срещу записаните 50 дружествени дяла, се задължава да извърши парична вноска в размер на 5000 лева.; - съдружникът „Далий Трейдинг Лимитид\", срещу записаните 50 дружествени дяла се задължава да извърши парична вноска в размер на 315 000 лева, от които 310 000 лева /разликата между общата сума на паричната вноска и общата номинална стойност на записаните дружествени дялове/ да бъдат отнесени във фонд „Резервен\" на „Офроуд\" ООД. „Далий Трейдинг Лимитид\" се е задължило след учредяване на „Офроуд\" ООД в Търговския регистър на Република България да направи и допълнителна парична вноска в „Офроуд\" ООД в размер на 250 000 евро или тяхната левова равностойност в срок от 1 година, при годишна лихва 5 %. Учредителното събрание е проведено на 23.04.2012 г., като за управител и представляващ на новоучреденото търговско дружество „Офроуд\" ООД е избрана Елена Николова Йончева. В това си качество, тя е сключила с „КТБ\" АД Рамков договор за платежни услуги за ЮЛ и ЕТ. Определена е като единствено лице, което има право да се разпорежда със сумите по сметките на „Офроуд\" ООД. На 20.06.2012 г. и 22.06.2012 г. по разплащателната сметка на „Офроуд\" ООД са постъпили договорените суми, включително и валутен превод в евро от „Далий Трейдинг Лимитид\". Предстоят множество действия по разследването, свързани с установяване на начина на разпореждане с тези средства, както и спазване на разпоредбите на данъчното законодателство. Исканията на главния прокурор касаят разрешение за възбуждане на наказателно производство срещу всеки от народните представители и извършване на действия по разследването, засягащи правата им, както и привличане като обвиняем, при наличие на предпоставките за това, съобразно НПК. Обвиняемият се смята за невинен до установяване на противното с влязла в сила присъда.", "date": "2018.11.08", "title": "Сотир Цацаров иска имунитета на Йончева и Марешки"}
{"url": "http://standartnews.com/balgariya/boris_karchev_prav_si_dade_imuniteta-378055.html", "text": "Подавам искане за свалянето на имунитета ми. Това заяви депутатът от ГЕРБ Борис Кърчев след като прокуратурата поиска имунитета му като народен представител.  Когато прехвърлях фирми, те не са имали задължения, обясни още депутатът.  Малко по-рано стана ясно, че имунитетът му е поисан във връзка с избягване на установяването и плащането на данъчни задължения в особено големи размери. В резултат на подадени сигнали от гражданин и НПО е започнала проверка, която е установила достатъчно данни за извършено от Борис Кърчев данъчно престъпление - затова, че през месеците юни – юли 2015 г. в гр. Стара Загора като управляващ „Би Би Си Кейбъл\" ООД избегнал плащането на данъчни задължения в особено големи размери. Става дума за 320 000 лева ДДС, като потвърдил неистина в подадена Справка - декларация по ЗДДС и използвал документи с невярно съдържание – отчетни регистри и данъчни фактури и приспаднал неследващ се данъчен кредит. В хода на проверките е установено използването на сходна практика за избягване, установяване и плащане на данъчни задължения в особено големи размери и от „КТВ\" ООД. Управляващ съдружник в дружеството от създаването му на 24.03.2005 г. до 24.08.2016 г. е бил Борис Кърчев.", "date": "2018.11.08", "title": "Борис Кърчев пръв си даде имунитета"}
{"url": "http://standartnews.com/balgariya/babhplovdiv_opasniyat_spanak_e_izteglen_ot_golemite_targovski_verigi-378038.html", "text": "Спанакът, примесен с татул, е изтеглен от големите търговски вериги. Това каза пред БНТ д-р Камен Янков, директор на Областната дирекция по безопасност на храните в Пловдив. От търговската мрежа са изтеглени близо 1700 кг спанак. Сигнали за спанак с татул бяха подаден на 5 ноевмри до БАБХ - един от Търговище и един от Костинброд, а вчера е подаден и сигнал от София. Граждани се почувствали зле след консумацията на зеленчука. Д-р Камен Янков: \"Веднага разпоредих и изпратихме проверка и в магазинната мрежа, и в складовете, и при производителя, за да видим какво е положението. Общото количество, което е излязло от производителя към търговската мрежа, е 1700 кг и 75 кг налични в преработвателното предприятие. Още на 5-ти вечерта беше възбранено цялото количество и започна да се изтегля от търговската мрежа и поетапно се унищожава\". Опсаният спанак е отглеждан в Пловдивска област. Производителят е проверяван периодично. Той е от пловдивското село Златитрап и е голям зеленчукопроизводител. Пред БНТ той заяви, че е предприел мерки това да не се повтори и предположи, че татулът е попаднал след като спанакът е бил ожънат. На производителя е наложено административно наказание, а експертите от БАБХ са установили, че спанакът е пакетиран в нерегламентиран за това цех.", "date": "2018.11.08", "title": "БАБХ-Пловдив: Опасният спанак е изтеглен от големите търговски вериги"}
{"url": "http://standartnews.com/balgariya/politsai_s_invalidni_stikeri_za_parkirane-378041.html", "text": "В синята зона в плевен почти всяка кола е с инвалидна карта, за да не плаща паркинг. С инвалидни карти на частните си автомобили са дори полицаи и автоинструктори.  Оказва се, че всеки десети човек в плевен е човек в неравностойно положение. Възможно ли е това? Град Плевен.  В синята зона за почасово паркиране - почти всяка втора кола е с инвалидна карта. „Град на инвалидите, ако се огледаме, може би и да сме държавата на инвалидите\", казва Върбан Мончев, който е с увреждания. Инвалидната карта позволява безплатно паркиране на хора с минимум 50% намалена трудоспособност, доказана с ТЕЛК. Без да подозира, че е сниман от скрит камера обаче, служител на Центъра за градска мобилност ни споделя, че не всички, използващи картите, са инвалиди. Картата е лична, не е на автомобила. Според наредбата на Община Плевен тя може да се ползва и от друг човек, но само ако при и по време на паркирането той обслужва персонално лицето, чиято е картата. Опитваме да разберем - ползват ли се правомерно инвалидните карти и контролира ли ги някой. 30 октомври. 9 часа сутринта. Зад областната дирекция на полицията паркира полицай. На предното стъкло на автомобила, от който слиза, има поставена инвалидна карта. От наши източници разбираме, че картата е издадена на жена, която има увреждания. Полицаят обаче е сам в колата, а инвалид няма. Екипът ни среща полицай Павлин Георгиев, който признава, че няма инвалидна карта. Когато разбира, че сме го заснели да паркира на мястото, той казва, че всъщност ползва картата на майката на съпругата си. Други шофьори с инвалидни карти, също не бяха с притежателите им, но обясниха, че ги чакат. Срещаме дори учебен автомобил, който е с карта за безплатен паркинг за хора с намалена трудоспособност. Тази карта също се оказа на жена, а в колата беше само инструкторът. По-късно същият ден на колата беше поставена скоба. „Ако погледнем наредбата вие не сте в правото си – въпросът е правилен, казаха ми от градска мобилност доведете инвалида, как да го доведа, като аз съм го изпратил вече\", казва Пламен Мирчев. Той казва, че според него  скобата е сложена избирателно, защото има много автомобили  с инвалидни пропуски. А за да избегнат глобите и отнемането на инвалидните карти, някои нарушители изпадат в комични ситуации. Като Пламен, който пропътува пътя до съседно село, за да докара притежателя на картата и да бъде освободен от скобата. Какво показва сметката - всеки десети човек в Плевен е инвалид. Издадените инвалидни карти са близо 10 хиляди. Валидни от тях са половината, останалите са вписани като изгубени, унищожени или с изтекъл срок. Асен Асенов, който работи в Центъра за градска мобилност обяснява, че прави проверки на случаен принцип. По документи проверки се правят не на случаен принцип, а по установени правила. Хора с инвалидни карти имат право да паркират само на обозначени с маркировка и знаци инвалидни места за не повече от 3 часа. Виждаме обаче, че маркировка няма, а синята зона се използва като безплатен паркинг през целия работен ден. „Към момента хората, които разполагат с преференциална карта за паркиране, ползват по-облекчен режим, защото опитвайки се да въведем наредбата изцяло, без да сме изрядни в маркировката, това ще доведе до конфликти\", казва директорът на Центъра за градска мобилност гр. Плевен Иваница Георгиева. Тя обяснява, че инспекторите могат  да проверят единствено визуално дали тази карта е издадена от ЦГМ или от друг град. А ако от Градска мобилност решат да направят проверка, единственото, което могат да направят, е да сложат скоба на колата ви. Ако вие обаче не се появите до 19 часа и 30 минути, скобата трябва да бъде премахната, защото свършва работното им време и няма как да бъде установено нарушение. От Центъра за градска мобилност могат да правят и съвместни проверки с полицията. Една кратка разходка в центъра на Плевен е достатъчна, за да преброим стотици коли с инвалидни карти.  Според Центъра за градска мобилност обаче нарушителите са само 12. Толкова са отнетите карти за неправомерно ползване от началото на годината до сега.   Няколко пъти се опитахме да се срещнем с кмета на Плевен Георг Спартански. Не успяхме, заради многото му служебни ангажименти.  Той ни изпрати писмен отговор, в който заявява, че проблемът ще бъде решен с поставянето на пътна маркировка. Надява се това да приключи до края на месец ноември. Ще се спазват ли правилата тогава, ще проверим отново.", "date": "2018.11.08", "title": "Полицаи с инвалидни стикери за паркиране"}
{"url": "http://standartnews.com/sport/rezultati_i_golmaystori_v_shampionska_liga-378018.html", "text": "Байерн (Мюнхен) - АЕК 2:0 1:0 Левандовски (31 - дузпа) 2:0 Левандовски (71) Бенфика - Аякс 1:1 1:0 Жонас (29) 1:1 Тадич (61) Манчестър Сити - Шахтьор (Донецк) 6:0 1:0 Давид Силва (13) 2:0 Габриел Жезус (24 - дузпа) 3:0 Стърлинг (49) 4:0 Габриел Жезус (72) 5:0 Марез (85) 6:0 Габриел Жезус (90) Лион - Хофенхайм 2:2 1:0 Фекир (20) 2:0 Ндомбеле (28) 2:1 Крамарич (65) 2:2 Кадержабек (90) ЦСКА (Москва) - Рома 1:2 0:1 Манолас (4) 1:1 Сигурдсон (50) 1:2 Пелегрини (59) Виктория (Пилзен) - Реал Мадрид 0:5 0:1 Бензема (20) 0:2 Каземиро (23) 0:3 Бензема 0:4 Бейл (40) 0:5 Кроос (67) Ювентус - Манчестър Юнайтед 1:2 1:0 Кристиано (64) 1:1 Мата (86) 1:2 Сандро (90 - автогол) Валенсия - Йънг Бойс 3:1 1:0 Мина (14) 1:1 Асале (37) 2:1 Мина (42) 3:1 Солер (56)", "date": "2018.11.08", "title": "Резултати и голмайстори в Шампионска лига"}
{"url": "http://standartnews.com/sport/golyam_yunayted_vazkrasna_v_torino-378019.html", "text": "Манчестър Юнайтед постигна впечатляващ обрат с 2:1 над Ювентус в среща от група \"Н\" на Шампионската лига. \"Червените дяволи\" показаха познатия дух от близкото минало и направиха донякъде изненадващ и нелогичен обрат, за да си тръгнат с трите точки. Домакините бяха отборът, който създаде много повече положения в мача, а удари и две греди. Кристиано Роналдо даде преднина на Юве в 64-ата минута, като това бе първият му гол с екипа на Юве в Лигата на богатите. Хуан Мата изравни в 86-ата, а в 90-ата автогол на Алекс Сандро донесе победата на гостите. Така бе сложен край на серията от 14 поредни мача без загуба на \"бианконерите\" във всички турнири от началото на сезона. В крайна сметка трите точки отидоха на сметката на Манчестър Юнайтед и отборът вече има 7, като заема 2-ата позиция във временото класиране в групата. Юве остава начело с 9 спечелени точки до момента. В другия мач от групата по-рано Валенсия спечели с 3:1 и вече има 5 точки.", "date": "2018.11.08", "title": "Голям Юнайтед възкръсна в Торино"}
{"url": "http://standartnews.com/sport/toronto_bi_navan_sakramento_v_nba-378051.html", "text": "Баскетболистите на Торонто Раптърс победиха със 114:105 навън Сакраменто Кингс в мач от 12-ия кръг на редовния сезон на НБА на САЩ и Канада. Това бе 11-и успех за Торонто от старта на сезона. В други срещи от кръга: Кливланд Кавалиърс – Оклахома Сити Тъндър 86:95, Орландо Меджик – Детройт Пистънс 96:103, Атланта Хоукс – Ню Йорк Никс 107:112, Маями Хийт – Сан Антонио Спърс 95:88, Индиана Пейсърс – Филаделфия 76-ърс 94:100, Мемфис Гризлис – Денвър Нъгетс 89:87, Ню Орлийнс Пеликанс – Чикаго Булс 107:98, Юта Джаз – Далас Маверикс 117:102, Лос Анджелис Лейкърс – Минесота Тимбъруулвс 114:110. фото БГНЕС", "date": "2018.11.08", "title": "Торонто би навън Сакраменто в НБА"}
{"url": "http://standartnews.com/sport/real_si_spomni_kak_se_vkarva-378020.html", "text": "Реал Мадрид си спомни как се вкарват голове. Позаспалите в последно време крале на Европа разбиха с 5:0 като гост Виктория Пилзен в мач от група \"G\" на Шампионската лига. Карим Бензема се качи на гребена на вълната с две попадения (21 и 37) и вече има над 200 гола за \"лос бланкос\" и цели 58 в Шампионската лига. Каземиро (23), Гарет Бейл (40) и Тони Кроос (67) също се отчетоха с попадения за головата фиеста. Така новият треньор на \"белите\" Сантиаго Солари записа трета поредна победа. Неговият отбор пък е лидер в групата заедно с Рома.", "date": "2018.11.08", "title": "Реал си спомни как се вкарва"}
{"url": "http://standartnews.com/sport/kubrat_pulev_veche_e_visshist-378079.html", "text": "13 дни след като извоюва по категоричен начин правото да бъде за трети път в кариерата си официален претендент за световната титла по бокс в тежка категория, Кубрат Пулев свърши още едно важно нещо в живота – дипломира се като бакалавър от НСА „Васил Левски\" в София. Пулев, който на 27 октомври пред 130 000 зрители в „Арена Армеец\" надви в 12-рундова тактическа битка британеца Хюи Фюри в елиминационния двубой на Международната боксова федерация (IBF), получи тържествено дипломата си от ректора на висшето учебно заведение проф. Пенчо Гешев. Облечен в елегантен костюм с вратовръзка и широко усмихнат (очевидно тога с размерите на почти двуметровия и тежащ 110 кг боксьор не е могло да се намери), Кубрат едва закрепи академичната си шапка за дипломиране върху главата, но участва активно в церемонията и заедно с останалите си колеги-дипломанти накрая хвърли черната шапка за късмет. Дипломната работа, с която Кубрат Пулев защити бакалавърска степен се казва „Личностни характеристики и нагласи за агресивно реагиране при състезателите по бокс\". Научен ръководител на Кобрата бе доц. Галина Домусчиева-Роглева. На защитата му присъстваха преподаватели от катедра „Тежка атлетика, бокс, фехтовка и спорт за всички\". И така, след 27 мача и 26 победи на професионалния ринг, по-големият от двамата братя Пулеви също изкова дипломата си за висше образование. А тук с 2-1 води по-малкият Тервел, който освен бакалавър от НСА има и юридическо образование, което завърши преди няколко години.", "date": "2018.11.08", "title": "Кубрат Пулев вече е висшист"}
{"url": "http://standartnews.com/sport/bayern_s_rutinen_uspeh_nad_gratskiya_aek-378021.html", "text": "Байерн победи гостуващия АЕК с 2:0 в Шампионската лига. Така баварците влизат в график за осминафиналите в турнира. След половин час игра на \"Алианц Арена\" при изпълнение на корнер реферът Матей Юг забеляза задържане в ръце след корнер от страна на Урош Косич и посочи бялата точка. Точен в 31-ата минута от дузпата бе Роберт Левандовски за 1:0.  Отново корнер бе в основата и на втория гол за Байерн. Това стана вече през второто полувреме, в 71-ата минута, когато отново Левандовски бе точен, сега с глава за 2:0. Това цифрово изражение на резултата се оказа напълно достатъчно за задоволството на баварците, които са лидери в групата. Другият мач в групата доведе до равенство между ​Бенфика и Аякс – 1:1. Груба грешка на врататря на Аякс Онана доведе до лесен гол на Жонас за португалците в 29-ата минута – 1:0. През второто полувреме Тадич в 61-ата минута доведе до равенството 1:1, което се запази до края в Лисабон. Така след тези две срещи в Байерн и Аякс със съответно 10 и 8 точки запази челните две позиции в група Е, Бенфика е трети с 4 пункта, а АЕК все още е без никакъв актив.", "date": "2018.11.08", "title": "Байерн с рутинен успех над гръцкия АЕК"}
{"url": "http://standartnews.com/sport/ministar_kralev_nagradi_gimnastichkite-378097.html", "text": "  Министърът на младежта и спорта Красен Кралев награди днес с почетни плакети на ММС момичетата от националните ни отбори по художествена гимнастика, техните треньори, президента на федерацията Илиана Раева, ръководителите на централата и българските международни съдийки за постигнатите успехи през годината. През 2018 г. ансамбълът ни в състав Симона Дянкова, Елена Бинева, Мадлен Радуканова, Лаура Траатс и Стефани Кирякова спечели от Световното първенство в София бронзов медал в многобоя, който им осигури квота за Олимпийските игри в Токио 2020 г., и титлата на пет обръча. От Европейското първенство грациите ни завоюваха злато на 3 топки и 2 въжета и бронзови отличия в многобоя и отборното класиране заедно с девойките индивидуално. Гимнастичките ни индивидуално Невяна Владинова, Катрин Тасева и Боряна Калейн пък завоюваха среброто в отборната надпревара на Световния шампионат в столицата, което е първо отличие за страната ни в отборното състезание на Световно първенство от 17 години. „Благодаря Ви за всичко, което направихте през годината. Изпращаме една добра 2018 г., през която постигнахте успехи не само на Световното и Европейското първенства, но и на много Световни купи. Поздравления за страхотния екип, в който има хармония и разбирателство и който трябва да бъде пример за много федерации\", заяви Кралев. Момичетата подариха на министъра златен медал от Световното първенство в София и топка с автографи. „Благодаря Ви от името на целия отбор за всичко, което правите за художествената гимнастика и за цялата подкрепа, която получихме по време на Световното първенство в София, дори в моменти, когато самите ние не бяхме доволни от себе си\", обърна се към Кралев капитанът на ансамбъла Симона Дянкова. Президентът на Българската федерация по художествена гимнастика Илиана Раева пък обяви, че утре към Международната централа ще бъдат изпратени документите за кандидатстване за домакинство на Световното първенство през 2022 г., което ще е и квалификация за Олимпийските игри в Париж през 2024 г. Тази кандидатура беше дискутирана между министър Кралев и президента на Международната федерация по гимнастика Моринари Ватанабе по време на Световното първенство в София. На срещата бяха обсъдени още подготовката на националните отбори, както и стартиралият ремонт на залата по художествена гимнастика на стадион „Раковски\", който е финансиран от Министерството на младежта и спорта с 200 хил. лв.", "date": "2018.11.08", "title": "Министър Кралев награди гимнастичките"}
{"url": "http://standartnews.com/sport/siti_unizhi_shahtyor-378022.html", "text": "Манчестър Сити разби на пух и прах украинския Шахтьор Донецк с 6:0 и уверено води с актив от 9 точки в групата си в Шампионската лига. Хеттрик за категоричния успех на \"гражданите\" реализира Жезус, а по веднъж се разписаха Силва, Стърлинг и Марез. В другия двубой от тази група Лион и Хофенхайм завършиха 2:2. Гостите играха от 51-ата минута с човек по-малко, след като Нуху беше изгонен, но това не им попречи да вземат 1 точка. Лион поведе с два гола в рамките на 8 минути, Фекир се разписа в 20-ата минута, а Ндонбеле удвои осем минути по-късно. Гостите стигнаха до равенството с два гола през втората част чрез Крамарич и Катржабек. Сити е лидер в групата с 9 точки, Лион е на второто място с 6, трети е Хофенхайм с 3 точки, а Шахтьор е на 4-ото място с 2 точки.", "date": "2018.11.08", "title": "Сити унижи Шахтьор"}
{"url": "http://standartnews.com/sport/rokadi_v_tsska__sofiya-378048.html", "text": "Досегашният спортен директор на ЦСКА Пламен Марков ще има нов по-висок пост в клуба. Очаква се той да стане изпълнителен директор при \"армейците\", пише в. „Тема Спорт\". Порверка в Търговския регистър показва, че документите за промяната вече са входирани и се очаква всичко да бъде вписано официално до края на седмицата, най-вероятно утре. Марков ще замени на поста Трифон Попов, който може да се върне на работа в Литекс. Попов бе президент на ловешкия клуб от 2008 до 2016 година. Освен това ЦСКА ще има съвсем нов Съвет на директорите. В него освен Марков ще попаднат Искра Григорова и военният Фильо Филев. Всички досегашни членове ще бъдат освободени - Трифон Попов, Румен Константинов и Андон Димитров. Промените ще влязат в сила след вписването в Търговския регистър. Марков бе назначен за спортен директор през лятото на 2015 година, след като Гриша Ганчев се ангажира с ЦСКА. Сега обаче е решено да бъде повишен. В новата си роля Марков ще се разписва под всички официални документи на \"червените\" като договори на футболисти, такива, свързани с лицензирането на клуба и други. Това на практика ще е трето директорско назначение на Марков на \"Армията\" - той е бил спортен директор на ЦСКА и в средата на 90-те години на миналия век. Бившият халф игра с червения екип в продължение на 10 години – от 1957 до 1985-а, след което е трансфериран във френския елитен Метц. С назначението на Марков за изпълнителен директор, промените в ЦСКА-София няма да спрат. Според запознати, има голяма вероятност главният скаут Велизар Димитров да поеме функциите на Пламен Марков и да стане спортен директор. Този ход би бил логичен с оглед на това, че постът се овакантява от Марков. За поста спортен директор се спряга и още едно име, като окончателното решение по този въпрос ще бъде взето в близките дни. Предполага се, че става въпрос за Любослав Пенев.", "date": "2018.11.08", "title": "Рокади в ЦСКА - София"}
{"url": "http://standartnews.com/sport/tomash_ostava_v_beroe_do_2020-378098.html", "text": "  Треньорът Александър Томаш остава начело на Берое до лятото на 2020 година, разкри Gong.bg. Информацията бе потвърдена от председателя на борда на директорите и изпълнителен директор на клуба Илко Русев. 40-годишният специалист е продължил договора си със старозагорци за още един сезон. Александър Томаш пое Берое през лятото на 2017 година, след като замени на треньорския пост Ферарио Спасов. В първия си сезон начело на отбора, той успя да изведе старозагорци до четвъртото място в Първа лига. Томаш заедно със своя екип успя коренно да преобрази облика на Берое. Константин Мирчев и Тодор Кючуков, които са част от екипа на Александър Томаш в Берое също са продължили договорите си до 2020 година. Александър Томаш започва своята треньорска кариера като помощник на Ивко Ганчев в Берое през сезон 2012/13 г. През следващите две години той е старши треньор на Банско. През сезон 2016/17 води отбора на Верея в Първа лига и класира отбора на седмо място. Верея игра бараж за участие в Лига Европа срещу Левски на стадион „Георги Аспарухов\", който бе загубен след изпълнение на дузпи.", "date": "2018.11.08", "title": "Томаш остава в Берое до 2020"}
{"url": "http://standartnews.com/sport/sasho_dimitrov_iskal_natsionalite_do_21_g-378104.html", "text": "Бившият футболист и не до там успял като треньор Сашо Димитров искал силно да заеме поста на Тони Здравков начело на младежкия национален тим до 21 г, научи \"Стандарт нюз\". Юношата на ЦСКА е минал в треньорската си кариера в БФС като наставник на младежите до 17 г (два пъти) и веднъж на тези до 19 г, като не се запомни с нищо съществено. За последно Димитров води през миналия сезон Локо (Горна Оряховица), като отборът едва се спаси от изпадане. Преди това Димитров бе и за малко в Берое, където бе изгонен след загубата от Ботев с 3:4. Сега 42-годишният треньор искал отново да се пробва, но с националите до 21 г.  С оглед постигнатите от него резултати обаче е малко вероятно да стане, защото Боби Михайлов не смятал да отпише отбора от който се очаква да дава кадри за А тима на България начело с Петър Хубчев.", "date": "2018.11.08", "title": "Сашо Димитров искал националите до 21 г"}
{"url": "http://standartnews.com/balgariya/obyavi_08112018_g_chetvartak-377967.html", "text": "ХАМАЛИ-ХАРИ, преместване на дома и офиса, 02/987-57-07; 0888972501 ВиК - отпушва, отводнява машинно, ремонт на нови/стари канали и водопроводи, 02/943-51-73 ЕВТИН транспорт, хамали, 0894337538 ХАМАЛИ - студенти, транспорт. Почиства тавани и мазета, 02/8739821, 0879684144 ПРЕМЕСТВАНЕ мебели, офиси, 0888436224, 02/9588802, www.mestim.com 090063067 Маг СТОЙНА,  www.gadatelki.dir.bg *Гарсониери, едностайни СОЗОПОЛ - луксозно обзаведено студио, 69 кв.м, акт. 16, изглед към морето, 69300Е, на 400 м. от плажа, 0888612746, 0888139546 *Двустайни, тристайни СОЗОПОЛ - нов обзаведен апартамент 63 кв.м, акт 16, в центъра, изглед към морето, 38 900Е, на 400м. от плажа, 0888/612746, 0888/139546 БУРГАС - 3-стаен, 80 кв.м, център, ул.Фердинандова, спалня, хол, дневна, кухня, баня, таван, изба, 65400Е, 0888612746, 0888139546 СЛЪНЧЕВ БРЯГ - нов завършен и обзаведен 2-стаен 85 кв.м, акт 16, тихо място, 250 м от плажа, 33 800Е, 0888/612746 БУРГАС -апартамент в идеален център до \"Калината\", хол-кухня, 2 спални, баня, балкон, 83600Е,0888612746, 0888139546 СЛЪНЧЕВ БРЯГ - нов завършен и обзаведен, 2-стаен, 69 кв.м, акт 16, тихо място, 250 м. от плажа, 38200Е, 0888612746 *Четиристайни, други СЛЪНЧЕВ БРЯГ - нов, завършен и обзаведен 4-СТАЕН, 185 кв.м, акт 16, до х-л Хризантема, 250 м от плажа, 79950Е, 0888/612746, 0888/139546 БУРГАС - луксозно ремонтиран и обзаведен, 100 кв.м, жк. Лазур, блок 77 /Краставицата/, 2 спални, хол-дневна-кухня, баня, таван, изба, прекрасен изглед към морето и града, 118500Е, 0888612746, 0888139546 *Къщи, вили с.КРУШЕВЕЦ - 30км. от Бургас, вила 64 кв.м, 3 спални, хол с камина, кухня, двор 600 кв.м, ток, водопровод, панорама към Странджа планина, 19600Е, 0888612746, 0888139546 САРАФОВО - Нова къща, 140 кв.м, к-с \"Виктория Хилс\" до ключ, 2 спални, 2 WC, просторен хол, веранда, двор 300 кв.м, 148000Е, 0888/612746, 0888/139546 *Места, парцели ПРОВАДИЯ, УПИ 31300 кв.м, промишлена зона, бивш Вин завод, ЖП линия, път, 9Е/кв.м, 0888/612746 АХТОПОЛ - вилна зона \"Лозята\", парцел 2000 кв.м, 32Е/кв.м,0888612746, 0888139546 РАВДА - срещу Лидл, на 500м от кръговото, посока север на локалния път, 10 дка във форма на квадрат, 5 Е/кв.м, 0888/612746 ЛОЗЕНЕЦ - 3 км от плажа, УПИ 6550 кв.м в с.Велика, ток, ВиК, бивша почивна база, до гората, 37Е/кв.м, 0888/612746 БУРГАС - на първа линия на езеро Мандра, УПИ 8 600 кв.м, с лице 185 м към езерото, 77 400Е, 0888/612746 ИЗКУПУВАМЕ ЗЕМЕДЕЛСКИ ЗЕМИ в цяла Северна България, 0886-008-707 ИМОТИ 21 ВЕК купува апартаменти за продажба в София за свои клиенти, 02/8272654, 0886543238 ПАЛАВА мръсница, тел.090363001, вътр.755 090363963 МАЙСТОРКИ ОТ КЛАСА-ИНТИМНО 24 часа 090363097 ИТАЛИАНСКИ тип, 100% наслада 090309019 СПОРТНО, секси гадже, Теленор 090363096 ИСПАНСКИ тип, гореща 090363092 ЗАКАЧЛИВА, игрива, сладка прасковка 090363179 ПУХКАВА, жадна за секс емоции 090309027 СЛАДКА прасковка, Теленор 090363195 СУПЕР ГАДЖЕ, дискретна 090363094 РУСА ТИГРИЦА, www.zapoznajse.dir.bg", "date": "2018.11.08", "title": "OБЯВИ 08.11.2018 г., четвъртък"}
