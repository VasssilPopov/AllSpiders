{"url": "https://standartnews.com/kultura/gledame-klasiki-i-premieri-v-kinofestival-v-sofiya-395264.html", "text": "Новият документален филм „Формулата на Тео“ на режисьора Николай Василев е в афиша на фестивала „Срещи на младото европейско кино“,  чието шесто издание ще се проведе  от 21 до 23 юни в зала „Славейков“ на  Френския  институт. В програмата са още кинокласиките  „Първият учебен ден“ на Жак Розие и „Нула за поведение“ на Жан Виго. Заслужава да се отбележат и  двата късометражни филма   на Клеман Кожитор - „Галантни Индии” и „Брагино”, номинирани за награда „Сезар“ в категорията си. Селекцията се допълва от „Сто деца в очакване на влак” на режисьора Игнасио Агуеро. Директорът на фестивала Ралица Асенова споделя, че акцент тази година е темата за въвеждането на киното като предмет  в училище – цел, за която тя и съмишлениците и от сдружение „Арте Урбана Колектив“ работят упорито, защото са убедени, че седмото изкуство е  важно точно  толкова,  колкото обучението по математика и физика в съвременния свят. Затова  форумът „Кино в училище“  е най-важната част от програмата. Той ще събере преподаватели, които използват киното като педагогически подход в работата си . Помага им  платформата CinEd – европейска мрежа  с колекция от филми и обучителни  материали. За 4 години над 5000 са учениците в България, които са гледали поне един европейски филм, а над 200 са преподавателите, проявили интерес и тренирани  да прилагат киното в своите часове и извънкласни дейности. Именно някои от тях ще събере форумът, за да обменят полезен опит и практика как киното дава  възможност на всеки ученик, дори  изоставащ от класическата учебна система, да интерпретира видяното на екрана, както и да изгражда инструментариум, чрез който да разбира и филтрира образите, с които се сблъсква от сутрин до вечер от телефона, таблета и телевизора. Един от най-запалените участници в програмата  е Даниел Симеонов, преподавател по английски език в ОУ „Неофит Рилски“, село Дерманци.  „Прожектирал съм филми на ученици, които имат затруднение с класическата учебна система. На повечето от тях  единствената среща с културата са турските и индийските сериали и риалити форматите по телевизията. И на тези деца аз  изведнъж  им пускам „Първият учебен ден“. Това за тях е напълно нова естетика. Задавам им  въпроси, които целят анализ и няма  ученик, който да не може да  интерпретира видяното и да не може да вземе участие. Дори и този, който не владее таблицата за умножение, дава собствен отговор на въпроса: „Защо главният герой пусна змията обратно в реката в края на филма?“. В същото време на аналитичен въпрос по  друга дисциплина този ученик би казал „Не знам“. Продължва да ме изненадва това, че ученици, които се представят слабо в училище, могат да дадат толкова различни и адекватни отговори при анализа на филми, които сме гледали. Смелостта, тяхната активност, която се задейства с киното – това е най-изненадващото.  Пишем с децата писма до режисьора, до главния герой, правим алтернативен плакат, прогнозираме какво става след финала...Страшно им е интересно. Много е важно  да се освободим от оценяването – да не репродуцираме  в никакъв случай по време на заниманията с кино модела „Аз ще ви дам определена задача и после ще ви кажа кой най-добре се е справил“. Свой опит и работещи модели ще споделят и други преподаватели, обучители, директори. Достъпът до фестивала е безплатен.", "date": "2019.06.20", "title": "Гледаме класики и премиери в кинофестивал в София"}
{"url": "https://standartnews.com/svyat/avtobus-padna-v-prolom-v-indiya-395308.html", "text": "Най-малко 25 пътници загинаха и 35 бяха ранени, след като автобус падна в пролом в планински район в Северна Индия в Химачал Прадеш, съобщава АФП. В частния автобус са пътували повече от 60 души, като някои от тях са седели на покрива, когато е пропаднал в 150-метров дълбок пролом в област Кулу на хималайския щат. Началникът на полицията Кулу Шалини Агнихотри каза пред АФП, че властите са започнали незабавна спасителна операция и са откарали ранените в болници. Според нея броят на жертвите може да нарасне още повече. Местните медии показаха остатъците от автобуса в близост до поток в дъното на пролома, докато местните хора правят човешки вериги, за да помогнат на оцелелите да го пресекат. Областта на Хималаите е място на чести смъртоносни инциденти, дължащи се на пресечения терен, високата скорост и пренаселване. Най-малко 15 души бяха убити през април, след като автобус падна в ждрело в близък район. В Индия средно 150 000 души умират в пътнотранспортни произшествия всяка година.", "date": "2019.06.20", "title": "Автобус падна в пролом в Индия"}
{"url": "https://standartnews.com/svyat/dozhivoten-zatvor-za-trima-blgari-v-ungariya-395239.html", "text": "Четирима трафиканти на хора бяха осъдени на доживотен затвор с окончателното решение на унгарски съд заради смъртта на 71 мигранти, чиито разлагащи се тела бяха открити в камион, изоставен на автомагистрала в Австрия преди четири години, предаде БТА. Афганистанец - лидер на групата и трима български съучастници, бяха признати за виновни в организиран трафик на хора и непредумишлено убийство. Те отказали да спрат хладилния камион и да отворят вратите, за да влезе въздух, въпреки молбите на хората, натъпкани вътре. ", "date": "2019.06.20", "title": "Доживотен затвор за трима българи в Унгария"}
{"url": "https://standartnews.com/svyat/arkheolozi-otkrikha-misteriozen-obekt-v-irlandiya-395289.html", "text": "В Ирландия археолози от изследователския проект IT Sligo са изкопали странен метален обект, който не прилича на нищо познато досега. Както съобщава TheJournal.ie, разкопките били проведени в самия център на металния паметник Кероумър недалече от град Слиго. Там се намира най-голямото гробище с гробници, датиращи примерно от 3600 година преди нашата ера. Археолозите разкопали една от тях, убедени, че изучават поредната гробница. Но се оказало, че тя е съвсем различна. И до момента археолозите се затрудняват да дадат определение на открития паметник, защото той няма аналог в света. \"Засега можем да кажем само едно - имаме загадъчен, праисторически паметник, това е нещо съвсем ново за нас. Разкопките ни показаха, че този паметник не произхожда от гробница и не можем да направим паралел с други подобни паметници в Ирландия\", разкрива доктор Марион Да \r\nСпоред описанието на археолозите обектът представлява малък хълм, съставен от големи, кръгли камъни. Вътре била открита почва, примесена с въглени. В самия паметник и около него са открити и няколко праисторически инструменти, направени от камък. Вероятно са се използвали за обработка на кожи, животни или приготвяне на храна.   \r\n ", "date": "2019.06.20", "title": "Археолози откриха мистериозен обект в Ирландия"}
{"url": "https://www.standartnews.com/sport/levski-naznachi-nov-direktor-395294.html", "text": "Йончо Арсов е новият директор на Детско-юношеската школа на Левски, а доц. Емил Атанасов заема длъжността \"Главен методист\", съобщиха от клуба. Днес двамата бяха представени от изпълнителният директор на клуба Павел Колев пред треньорите работещи в \"синята\" школа. \r\nЙончо Арсов е роден на 3 декември 1976 година и е внук на легендата на Левски Йончо Арсов-старши. Завършва магистратура \"Политически науки\" в университета в Бон (Германия). От 2005 г. до 2012 г. придобива треньорски лиценз PRO в Германия. Треньорската си кариера стартира през януари 2009 година като асистент в Черноморец (Бургас). Следват периоди като асистент-треньор в Хайдук (Сплит), Вакер Бургхаузен (Германия), Дуисбург (Германия) и националния отбор на България. \r\nЕмил Атанасов е роден на 11 август 1978 година. Завършва висшето си образование в Националната спортна академия \"Васил Левски\", специалност \"Треньор по футбол\". От 2005 година е редовен участник в образователни програми на UEFA в Норвегия, Чехия, Шотландия, Холандия, Белгия, Дания и Франция. От 2004 г. до 2011 г. е лектор към Треньорската школа в България. От 2016 година е доцент по футбол в НСА \"Васил Левски\". Междувременно Левски подписа договор с аржентинския халф Франко Мазурек. Срокът на контракта е за 2 години. 166-сантиметровият плеймейкър идва от гръцкия елитен Панетоликос. Мазурек е роден на 24 септември 1993 г.  Юноша е на Бока Хуниорс и е играл за още няколко местни тима. Кариерата му минава през Крусеро, Ол Бойс и Колон в родината, чилийския Палестино и еквадорския „Олмедо“.  През юли 2017 година Мазурек пристига в Европа и преминава в Панейтоликос. Голмайстор е на гръцкия тим със 7 гола през миналия сезон, като се отличава и с 3 асистенции.  Тази вечер Франко Мазурек ще се присъедини към новите си съотборници във Фюген, Австрия.", "date": "2019.06.20", "title": "Левски взе нов директор и халф от Аржентина"}
{"url": "https://standartnews.com/svyat/bernar-arno-v-top-3-na-nay-bogatite-khora-395240.html", "text": "Френският бизнесмен Бернар Арно се изкачи в класацията на най-богатите хора в света и вече заема трето място. Състоянието му възлиза на малко над 100 милиарда долара. Арно е и единственият европеец в топ 3. Преди него по богатство се нареждат шефът на „Амазон” Джеф Безос и основателят на „Майкрософт” Бил Гейтс. Тримата са единствените в света с богатство от над 100 милиарда. Бернар Арно контролира половината от световния лидер в луксозните стоки „Louis Vuitton”. Приходите на групата за 2018 г. възлизат на 55,3 милиарда долара.", "date": "2019.06.20", "title": "Бернар Арно в топ 3 на най-богатите хора"}
{"url": "https://standartnews.com/sport/levski-naznachi-nov-direktor-395294.html", "text": "Йончо Арсов е новият директор на Детско-юношеската школа на Левски, а доц. Емил Атанасов заема длъжността \"Главен методист\", съобщиха от клуба. Днес двамата бяха представени от изпълнителният директор на клуба Павел Колев пред треньорите работещи в \"синята\" школа. \r\nЙончо Арсов е роден на 3 декември 1976 година и е внук на легендата на Левски Йончо Арсов-старши. Завършва магистратура \"Политически науки\" в университета в Бон (Германия). От 2005 г. до 2012 г. придобива треньорски лиценз PRO в Германия. Треньорската си кариера стартира през януари 2009 година като асистент в Черноморец (Бургас). Следват периоди като асистент-треньор в Хайдук (Сплит), Вакер Бургхаузен (Германия), Дуисбург (Германия) и националния отбор на България. \r\nЕмил Атанасов е роден на 11 август 1978 година. Завършва висшето си образование в Националната спортна академия \"Васил Левски\", специалност \"Треньор по футбол\". От 2005 година е редовен участник в образователни програми на UEFA в Норвегия, Чехия, Шотландия, Холандия, Белгия, Дания и Франция. От 2004 г. до 2011 г. е лектор към Треньорската школа в България. От 2016 година е доцент по футбол в НСА \"Васил Левски\". Междувременно Левски подписа договор с аржентинския халф Франко Мазурек. Срокът на контракта е за 2 години. 166-сантиметровият плеймейкър идва от гръцкия елитен Панетоликос. Мазурек е роден на 24 септември 1993 г.  Юноша е на Бока Хуниорс и е играл за още няколко местни тима. Кариерата му минава през Крусеро, Ол Бойс и Колон в родината, чилийския Палестино и еквадорския „Олмедо“.  През юли 2017 година Мазурек пристига в Европа и преминава в Панейтоликос. Голмайстор е на гръцкия тим със 7 гола през миналия сезон, като се отличава и с 3 асистенции.  Тази вечер Франко Мазурек ще се присъедини към новите си съотборници във Фюген, Австрия.", "date": "2019.06.20", "title": "Левски взе нов директор и халф от Аржентина"}
{"url": "https://standartnews.com/svyat/zastrelyakha-meche-bilo-tvrde-lyubveobilno-395243.html", "text": "\r\nТе от своя страна почти непрекъснато го хранели и си правили селфита с животното, съобщават от полицията в Twitter. Според доклад на щатските горски служби мечето е било привикнало до такава степен с присъствието на хората, че не било изключено в даден момент да промени нрава си и да ги нападне. Предвид тази хипотетична заплаха е било взето решението 3-годишното мече да бъде застреляно. \"В името на нашата безопасност е по-добре да не храним дивите животни в природата, а да оставим тази задача на професионалистите. Разбирам добрите намерения на туристите да му дават храна, но никога не бива да храните мечки, особено в дива среда\", заяви Кърт Лайсенс от горската служба на Орегон.", "date": "2019.06.20", "title": "Застреляха мече, било твърде любвеобилно"}
{"url": "https://standartnews.com/biznes/evrokhold-kupi-aktivite-na-chez-blgariya-395292.html", "text": "Еврохолд България АД се споразумя да придобие бизнеса на чешката енергийна компания ЧЕЗ Груп в България. Двете страни подписаха договора днес, 20 юни, се съобщава на сайта на компанията. Еврохолд ще плати 335 млн. евро за придобиването на активите на ЧЕЗ Груп в България, като компанията ще финансира сделката с комбинация от собствен и заемен капитал. Българският холдинг вече е подписала мандат с две глобални инвестиционни банки с богат опит в осигуряването на финансиране за подобни сделки, които да обезпечат необходимия заемен капитал.   Еврохолд вече е сформирала и консултативен съвет от експерти със солиден международен опит в бизнеса с дистрибуция на електроенергия, който ще консултира компанията в процеса на интеграция на дейността на ЧЕЗ България в структурата на холдинга. Допълнително, Еврохолд се е договорила висшият мениджмънт на ЧЕЗ България ЕАД, в това число и изпълнителният директор на дружеството, да остане в компанията, за да се гарантира плавен преходен период в управлението.  Структурата на ЧЕЗ Груп в България включва електроразпределителното дружество ЧЕЗ Разпределение България АД, компанията за обществено снабдяване с електроенергия и лицензиран търговец ЧЕЗ Електро България АД, лицензирания търговец на електроенергия ЧЕЗ Трейд България ЕАД, компанията за IT услуги ЧЕЗ ИКТ България ЕАД, фотоволтаичния парк Фри Енерджи Проджект Орешец, дружеството за производство на електричество от биомаса Бара Груп и ЧЕЗ България ЕАД, която координира и управлява дейността на всички дружества на групата в страната.  Сделката по придобиването на бизнеса на ЧЕЗ Груп в България ще бъде финализирана след одобрение от съответните регулаторни органи.  Консултанти на Еврохолд по сделката са базираната в Лондон международна адвокатска кантора Morrison & Foerster и българската - “Стоева, Чомпалов и Знеполски”. Консултанти на ЧЕЗ Груп са адвокатските дружества Skils s.r.o. и „Пенков, Марков и партньори”.", "date": "2019.06.20", "title": "Еврохолд придоби българските активи на ЧЕЗ Груп"}
{"url": "https://standartnews.com/svyat/putin-otpravi-kup-preduprezhdeniya-km-sashch-395298.html", "text": "Евентуален военен конфликт между САЩ и Иран ще се превърне в катастрофа за целия близкоизточен регион. Това заяви руският президент Владимир Путин в ефира на програмата „Пряка линия“, която беше излъчена директно от федералните телевизии и радиостанции в Русия. Владимир Путин изрази готовност за диалог с американския си колега Доналд Тръмп, включително по време на предстоящата в Осака среща на Г-20. Същевременно той прогнозира трудности в двустранните отношения заради вътрешнополитическата ситуация в Съединените щати. „Дори и президентът да поиска да предприеме някакви стъпки, да поговори за нещо, съществуват много ограничения, свързани с дейността на други властови институции. Още повече, действащият държавен глава ще се съобразява с изискванията на избирателната кампания, в която вече се включи“, каза той. Президентът Путин подчерта, че целта на американските санкции, включително срещу китайския телекомуникационен гигант „Хуавей“, е сдържането на икономическото развитие на държави като Китай и Русия. „Смисълът е в сдържането на развитието на Китай, който стана глобален конкурент на другата глобална държава – Съединените щати. Същото се случва и ще продължава да се случва и по отношение на Русия“, заяви Путин. Той добави, че ако Русия иска да намери достойно място под слънцето, тя трябва да става все по-силна, включително и най-вече икономически. Той коментира и темата за Украйна и наложените заради нея санкции над Русия. „Обвиняват ни в окупация на Донбас – това е пълна измишльотина. Но Китай няма нищо общо с Украйна. Американските мита върху китайски стоки на практика също са санкции. А те продължават да се увеличават“, отбеляза държавният глава. За решаване на конфликта в Донбас е необходима политическа воля от страна на новото украинско ръководство начело с президента Володимир Зеленски, заяви Путин. Руският лидер отбеляза, че засега положението в Източна Украйна не се променя към по-добро. По думите му Минските договорености са в основата на мирното уреждане на конфликта в Донбас, но те и досега остават неизпълнени. На социално-икономическите проблеми в Русия бяха посветени повечето въпроси на гражданите към президента. Хората се интересуваха най-вече от ниските доходи, недостатъчните семейни помощи, проблемите в здравеопазването и екологията. Един от въпросите към Путин бе дали чувства отговорност за това безобразие – корупцията. „Ако не чувствах, нямаше да знаете нищо (за случаите на корупция – б.р.)“, отговори президентът. Той разкри, че често го молят да „прикрие“ корупция. „Но моят отговор е „не“, подчерта той. „В САЩ дават за корупция по 150 години затвор. Голямо наказание. И у нас ще бъде така“, каза Путин и допълни, че броят на корупционните престъпления намалява. Тазгодишното издание на програмата „Пряка линия“ продължи 4 часа и 16 минути. Владимир Путин успя да отговори на 75 от общо над 1,8 милиона постъпили въпроса. Миналата година Путин отговори на 79 въпроса, като „Пряка линия\" продължи 4 часа и 20 минути.", "date": "2019.06.20", "title": "Путин отправи куп предупреждения към САЩ"}
{"url": "https://www.standartnews.com/sport/paragvay-izpusna-arzhentina-na-kopa-amerika-395225.html", "text": "Аржентина изигра поредния си слаб мач и стигна само до 1:1 срещу Парагвай във втория кръг от група \"В\" на футболния турнир Копа Америка в Бразилия. Парагвайците поведоха с гол на Ричард Санчес в 37-ата минута след перфектна асистенция на Мигел Алмирон. Звездата на Аржентина и испанския Барселона Лионел Меси изравни от дузпа в 57-ата минута. Агуеро подаде на Лаутаро Мартинес, който улучи гредата, а при добавката на Меси Роберто Фернандес показа блестящ рефлекс и изби. Аржентинците се скупчиха в наказателното поле в очакване да бъде изпълнен корнер, но реферът Вилмар Сампайо поиска намесата на ВАР. Оказа се, че при удара на Агуеро топката се е отклонила от ръката на Иван Пирис и Сампайо посочи бялата точка. Меси издържа на напрежението и изравни - 1:1. В 61-ата минута и Парагвай получи дузпа. Тя беше абсолютно безспорна, защото Отаменди извърши много глупаво нарушение срещу Дерлис Гонзалес, без дори да близо до това да играе с топката. Самият Гонзалес изпъли наказателния удар, но Армани усети посоката на удара му и спаси. На пейката на аржентинците останаха звездите Серхио Агуеро, Анхел Ди Мария и Пауло Дибала, като единствено футболистът на Ювентус не влезе в игра. Срещата беше от голямо значение и за двата тима, които се провалиха на старта. Аржентинците загубиха с 0:2 от Колумбия, а Парагвай завърши 2:2 с Катар, след като водеше с 2:0. фото ЕПА/БГНЕС", "date": "2019.06.20", "title": "Парагвай изпусна Аржентина на \"Копа Америка\""}
{"url": "https://standartnews.com/svyat/pakistanski-ministr-s-koteshki-ushi-na-preskonferentsiya-395300.html", "text": "Пакистански министър стана за смях на живо в социалните мрежи. Пресконференцията му се излъчваше във Facebook. Неправилно включеният дигитален филтър сложи на главата му розови уши и дълги мустаци. \r\nПодобна съдба сполетя и седящите до него политици. Никой от тях обаче така и не разбрал и обсъждането на сериозни за Пакистан теми продължило. \r\nПо-късно политикът обясни, че грешката не трябва да бъде взимана на сериозно. Въпреки това видеото във Facebook беше изтрито минути, след като беше качено.", "date": "2019.06.20", "title": "Пакистански министър  с котешки уши на пресконференция"}
{"url": "https://www.standartnews.com/sport/kolumbiya-veche-e-na-chetvrtfinal-na-kopa-amerika-395230.html", "text": "Колумбия е първият четвъртфиналист на турнира по футбол \"Копа Америка\", който се провежда в Бразилия. Отборът на Карлос Кейрош победи с 1:0 Катар и вече има 6 точки, с които си гарантира първото място в група \"В\". Успехът донесе Дуван Сапата в 86-ата минута, когато засече с глава блестящо подаване на Хамес Родригес. Колумбийците създадоха поне една дузина положения пред вратата на Саад Ал Шееб, но или стреляха неточно, или стражът на Катар по някакъв начин съумяваше да спаси и да запази нулевото равенство. Реферът Алексис Ерера отмени гол на Рохер Мартинес в началото заради засада на колумбийския нападател. След четвърт час игра Хамес Родригес се оказа непокрит в наказателното поле и отправи удар с глава, но в аут. Дуван Сапата също се размина с попадение преди почивката, когато Катар изцяло се бранеше. Така се стигна до 86-ата минута, когато ювелирно центриране на Хамес качи топката на главата на Сапата и той я прати в мрежата.", "date": "2019.06.20", "title": "Колумбия вече е на четвъртфинал на \"Копа Америка\""}
{"url": "https://standartnews.com/svyat/kitay-e-za-napredk-v-dialoga-mezhdu-sashch-i-severna-koreya-395301.html", "text": "Китайският президент Си Цзинпин е казал на севернокорейския лидер Ким Чен-ун при разговорите им в Пхенян днес, че се надява Северна Корея и САЩ да продължат да преговарят и да постигнат напредък. Такива са очакванията и на международната общност, съобщават китайски медии, цитирани от Ройтерс и АП. Си казал също, че положението на Корейския полуостров \"засяга мира и стабилността в региона\". \r\n\"През изминалата година се появиха добри перспективи за решаване на проблема за полуострова чрез диалог, което бе оценено от международната общност, но и засили очакванията й\", казал Си, очевидно визирайки срещите между Ким Чен-ун и президента на САЩ Доналд Тръмп в Сингапур и Ханой. Тези разговори в момента са блокирани след неуспеха на последната среща в Ханой, отбелязва АП. Китайският президент, цитиран от Ройтерс, посочил също, че дружбата между Китай и Северна Корея не може да бъде разклатена от промени в международната обстановка. Той добавил, че Пекин иска да играе конструктивна роля в денуклеаризацията на Корейския полуостров. \r\nСи Цзинпин пристигна в Пхенян тази сутрин начело на представителна правителствена делегация. Очаква се визитата му да продължи и утре.  ", "date": "2019.06.20", "title": "Китай е за напредък в диалога между САЩ и Северна Корея"}
{"url": "https://standartnews.com/svyat/dzhonsn-i-khnt-finalisti-za-premier-na-velikobritaniya-395303.html", "text": "Бившият британски външен министър Борис Джонсън ще се изправи срещу настоящия дипломат №1 Джереми Хънт в надпреварата за нов лидер на британската Консервативна партия и премиер на страната. При последното гласуване тази вечер отпадна Майкъл Гоув, който получи само два гласа по-малко от Джеръми Хънт. Джонсън отново убедително спечели гласуването при депутатите, като получи 160 гласа от 313 възможни, като имаше и една невалидна бюлетина. Външният министър Джереми Хънт получи 77 гласа, а министърът на околната среда Майкъл Гоув - 75. Джонсън и Хънт ще разполагат с един месец, за да проведат техните кампании из страната, след което членовете на Консервативната партия ще изберат новия си лидер и премиер на Обединеното кралство. Техните изяви ще бъдат отразявани щателно от медиите. Първоначалните реакции на политическите наблюдатели са, че Борис Джонсън ще има по-лека задача срещу Джереми Хънт, отколкото ако беше останал Майкъл Гоув. Не на последно място, защото Хънт е от лагера на гласувалите за оставане в ЕС, макар и да претърпя известна еволюция през годините. Резултатите от гласуването на партийните членове се очакват в седмицата, започваща на 22 юли.", "date": "2019.06.20", "title": "Джонсън и  Хънт финалисти за премиер на Великобритания"}
{"url": "https://www.standartnews.com/sport/ludogorets-s-prvi-uspekh-v-avstriya-395231.html", "text": "Шампионът Лудогорец разгроми с 4:0 словенския футболен клуб Триглав в първата контрола на родния шампион по време на лагера в Австрия. За разградчаните се разписаха Димо Бакалов (2) и Светослав Ковачев, и Дан Битон. \r\nЛудогорец започна в състав Ренан, Манолев, Моци, Терзиев, Сисиньо, Керчев, Йорданов, Янков, Бакалов, Юсеин и Рибейро, а старши треньорът Стойчо Стоев замени целия състав през второто полувреме. Георги Терзиев удари греда още в началото на първото полувреме, което завърши с гол на Бакалов в 45-та минута. Серкан Юсеин центрира в наказателното поле и нападателят се разписа с глава за 1:0. \r\nКовачев вкара втория гол в 50-та минута след подаване на Джоди Лукоки, а осем по-късно Бакалов вкара и второто си попадение в контролата. Той се разписа с шут между краката на вратаря на словенците, а само минута по-късно Битон оформи крайния резултат с красив удар извън наказателното поле. Следващата контрола на Лудогорец е на 22-и юни срещу Карабах.", "date": "2019.06.20", "title": "Лудогорец с първи успех в Австрия"}
{"url": "https://www.standartnews.com/sport/voleybolistkite-priklyuchikha-ss-zaguba-ligata-na-natsiite-395266.html", "text": "Волейболистките на България загубиха с 0:3 (21:25, 20:25, 13:25) от Германия последната си среща от турнира Лигата на нациите. В Нинбо (Китай) българките паднаха след малко повече от един час игра, завършвайки участието си в елита на надпреварата със само две победи (срещу Южна Корея и Сърбия) и 14 поражения. Германките превъзхождаха българския тим в атака, блокада и начален удар, като бяха особено категорични в третия гейм, завършил 25:13. Луиза Липман и резервата Неле Барбер се отличиха с по 12 точки в полза на Германия. Гергана Димитрова отбеляза 11 точки за България, а Силвана Чаушева добави още 10 точки. През следващия сезон България ще играе във втора дивизия на Лигата на нациите.", "date": "2019.06.20", "title": "Волейболистките приключиха със загуба Лигата на нациите"}
{"url": "https://www.standartnews.com/sport/nazaryan-mladshi-s-nova-evrotitla-395232.html", "text": "Едмонд Назарян триумфира с европейската титла за втора поредна година. На първенството за кадети в италианския град Фаенца националът прегази турчина Барис Ербек с технически туш 10:0 за 2,38 минути в категория до 51 кг на класическия стил.  \r\nЕди бе първо поздравен от своя именит баща Армен Назарян, двукратен олимпийски шампион, който бе в неговия ъгъл на тепиха, и когото младият шампион набързо повали на тепиха... за поздрав. През 2018-а Назарян спечели златото в по-долната категория до 45 кг. Той има още бронз от световното и младежките олимпийски игри в Буенос Айрес през миналата година. \r\nВ категория до 45 кг Мирослав Емилов се пребори за бронза, като в малкия финал надделя над Каспарс Бондаренко (Латвия) с 4:2. \r\nМалко по-късно при 60-килограмовите Рафет Рашид ще излезе за бронза срещу Артьом Клицунов (Беларус). \r\nДнес за титлата ще спори и Дияна Павлова (43 кг).", "date": "2019.06.20", "title": "Назарян младши с нова евротитла"}
{"url": "https://www.standartnews.com/sport/levski-vzima-500-bileta-za-macha-s-ruzhomberok-395247.html", "text": "ПФК Левски ще получи 500 билета за своите привърженици за гостуването на Ружомберок от първия предварителен кръг на Лига Европа, обявиха от синия клуб. Мачът е на 11 юли от 19.00 часа българско време. Градският стадион в Ружомберок е с капацитет от 4876 места. Изпълнителният директор на Левски Павел Колев е договорил с генералния директор на словашкия клуб инж. Любомир Голиш въпросната бройка билети, веднага след жребия в Нион. Начинът им на разпространение ще бъде обявен допълнително.", "date": "2019.06.20", "title": "Левски взима 500 билета за мача с Ружомберок"}
{"url": "https://www.standartnews.com/sport/promenikha-datite-na-machovete-na-tsska-sofiya-s-titograd-395270.html", "text": "УЕФА утвърди нови дати за срещите от първия предваритеен кръг на Лига Европа между отборите на ЦСКА и ОФК Титоград. Заради проблем с ползването на стадиона в Подгорица и от другите местни тимове, европейската централа направи допълнителни промени, които засягат и домакинския мач на \"червените\" с черногорците, информира официалният сайт на столичния клуб. \r\n\"Червените\" ще посрещнат съперника си на 9 юли (вторник), а двубоят е с начало 20:30 часа на стадион \"Българска армия\". \r\nРеваншът е насрочен за седмица по-късно - 16 юли (вторник) от 20:30 часа местно време в Подгорица (21:30 българско време). \r\nУтре в 10:00 часа ще бъдат пуснати в продажба и билетите за срещата с Титоград. Първоначално срещите трябваше да се проведат на 11 и 18 юли.", "date": "2019.06.20", "title": "Промениха датите на мачовете на ЦСКА - София с Титоград"}
{"url": "https://standartnews.com/biznes/turskiyat-biznes-se-oplaka-ot-prechki-za-vizite-395277.html", "text": "Тромави процедури пречат на турските инвестиции в България.  Компании, които искат да инвестират в България, срещат пречки при издаване на визи и разрешителни за работа. Това стана ясно на среща между Българо-турската търговско-индустриална камара (БТТИК) и журналисти, на която бяха обсъдени възможностите за инвестиции от страна на южната ни съседка и бизнес климата у нас, пише economic.bg. „Целта ни е да ориентираме турските компании в сложния бизнес климат в България“, обясни Венцислав Венков, изпълнителен директор на БТТИК. „Смятаме, че трябва да има по-гъвкава политика относно визите. Статутът на издаване на визи на турски граждани е по-различен от този за издаване на визи на граждани от други европейски страни “, допълни Венков и уточни, че не липсва интерес от страна на български фирми, които да инвестират в южната ни съседка. По негови думи процедурата за издаване на разрешителни за работа също е тромава. „Турските инвеститори очакват от нас ние да ги насочим към подходящи парцели и региони, в които те да развият своя бизнес. За съжаление тези райони не са чак толкова много“, продължи изпълнителният директор. „Няма община в България, която да няма индустриална зона, но те не са уредени“, коментира той и допълни, че има няколко добри индустриални зони в страната, в които турския инвеститор може да получи това, което очаква. „Тези индустриални зони са в големи градове, където работната ръка вече е почти свършила“, каза Венков. Според членовете на камарата интересът на турските инвеститори у нас ще продължи и през следващите години. „Компаниите търсят възможности и адекватна помощ от нас, за да развият своя бизнес“, коментира Венков.  По думите на председателя на УС на камарата Едис Емре над 200 фирми с бизнес в Турция са членове на БТТИК. „Ние се стремим и сме допринесли за развитието между двете държави“, поясни Емре.", "date": "2019.06.20", "title": "Турският бизнес се оплака от пречки за визите"}
{"url": "https://www.standartnews.com/sport/geroyag-na-arda-stana-pocheten-grazhdanin-na-krdzhali-395267.html", "text": "Футболистът на Арда, Ахмед Осман, който вкара победния гол, класирал отбора за историческото участие в Първа лига, бе избран за Почетен гражданин на Кърджали. Това се случи на сесията на Общинския съвет, в присъствието на президента на ПФК АРДА Петър Пешев. \r\nПо предложение на кмета г-н Хасан Азис и областния управител Никола Чанев, пред всички присъстващи общински съветници бе прочетено предложението, което в последствие бе прието единодушно с 35 гласа ЗА. Така Осман става 38-мия Почетен гражданин на Кърджали. Той обаче е първият футболист, който получава това голямо признание. \r\nЛично кметът на Кърджали Хасан Азис връчи почетния знак на града и специалната диплома, която удостоверява избирането на Ахмед Осман. От своя страна той благодари на всички за високата чест, с която бе удостоен и обеща да носи още много успехи на любимият му отбор.", "date": "2019.06.20", "title": "Героят на Арда стана Почетен гражданин на Кърджали"}
{"url": "https://standartnews.com/regionalni/vratsa-domakin-na-patriotichni-igri-395280.html", "text": "За поредна година Враца ще е домакин на патриотични игри за средношколци от десети и единадесети клас на училищата от града и региона. Те ще се проведат на 21 юни на игрището в парк \"Дъбника\" от 15 часа. Участие в тях ще вземат отбори от различни среднин училища като надпреварата ще бъде в пет кръга, съчетаващи спортните умения на младежите в атлетически дисциплини. Една от тях е щафетното бягане, което има дългогодишна история в града. Първият организиран отбор на \"Ботев\" е именно в тази дисциплина. Останалите дисциплини са стрелба в цел и теглене на въже, издържани в хилядолетната българска традиция за точност, сила и издръжливост. Състезанието включва и теоретична част от познания върху българската история в две направления - тестова задача и отговор на исторически въпрос, обясняват организаторите. Инициативата се провежда като част от „Програма за патриотично възпитание в област Враца“, която се осъществява под патронажа на народния представител в 44-то Народно събрание на Република България Красимир Богданов, който ще награди участниците в надпреварата.", "date": "2019.06.20", "title": "Враца домакин на Патриотични игри"}
{"url": "https://standartnews.com/svyat/151-shche-lezhat-dozhivot-za-opita-za-prevrat-v-turtsiya-395306.html", "text": "Турски съд даде днес доживотни присъди на 151 души по едно от мега делата за опита за преврат на 15 юли 2016 г. Сред подсъдими на процеса в Анкара бяха основните ръководители на пуча, предаде БНР. Сутринта в затвора в Синджан край Анкара първи чуха присъдите си 17 ръководители на метежа. Всеки от тях получи по 141 утежнени доживотни присъди. Сред осъдените са Али Язъджъ - бивш главен военен съветник на турския президент Реджеп Ердоган и бившият командир на турските военновъздушни сили ген. Акън Йозтюрк. Той ръководеше и т.нар. Съвет Мир в страната, който в нощта на преврата оповести, че поема контрол над страната. По-късно бяха произнесени и другите присъди – 23 души получиха доживотен затвор, други 128 – различен брой утежнени доживотни присъди, които се изтърпяват при по-строг режим. Подсъдимите бяха признати за виновни по обвинения в опит за промяна на конституционния ред, убийството на загиналите по време на метежа и други престъпления. По процеса са подсъдими общо 224 души. 176 от тях очакваха решението на съда за затвора, 35 бяха освободени под съдебен контрол, а 13 души, включително проповедникът Фетхуллах Гюлен, който живее в Съединените щати, са съдени задочно. По време на опита за преврат загинаха 251 души и около 2200 бяха ранени. В тази бройка не се включват загиналите превратаджии, данни за чиито брой не се съобщават. Турската законодателна система позволява присъждането по на една доживотна присъда за всяко отделно деяние и накрая се сумира общият им брой. Турция отмени смъртното наказание преди да започне преговори за членство в ЕС и оттогава най-тежкото наказание в страната е утежнената доживотна присъда. По данни на турското министерство на правосъдието до момента са завършили 261 от около 290 процеса, свързани с опита за преврат. По тях са били осъдени общо над 3200 души.", "date": "2019.06.20", "title": "151 ще лежат доживот за опита за преврат в Турция"}
{"url": "https://standartnews.com/kultura/predstavyat-superproduktsiya-na-trubadur-na-stadiona-395237.html", "text": "И това лято Старозагорската държавна опера ще зарадва своите почитатели с наложилата се вече традиция - \"Опера на стадиона\". В четвъртото издание на инициативата меломаните ще видят култовата опера на Джyзeпe Bepди \"Тpyбaдyp“. Една от нaй-oбичaнитe и oчaĸвaни винaги c интepec oпepи нa гeниaлния итaлиaнcĸи ĸoмпoзитop  e втopoтo oпepнo зaглaвиe, ĸoeтo младата стapoзaгopcĸa трупa представя cлeд своетo прохождане още пpeз 1925 гoдинa, сочи хрониката на нейната вчечатляваща история. \r\n  Cпeĸтaĸълът, ĸoйтo щe бъдe пpeдcтaвeн тaзи гoдинa нa градския cтaдиoн „Бepoe“, има всичките белези на суперпродукция - apтиcтичeн режисьорски paзмax пpи ycвoявaнeтo нa oгpoмното cцeнично пpocтpaнcтво, eфeĸтнa cцeничнa визия и  звeздeн coлиcтичeн cъcтaв, казват неговите създатели - рeжиcьopът Oгнян Дpaгaнoв, диpигeнтът Ивaйлo Kpинчeв, сцeнoгpaфът Toдop Дeмepoв и дизaйнepът нa ĸocтюмите Дeниc Ивaнoв. В солистичния състав с куп родни звезди блести името на свeтoвнo пpизнaтият тeнop Зopaн Toдopoвич, който щe изпълни poлятa нa Maнpиĸo. \r\n   Суперпродукцията нa \"Трубадур\" е на 7 юли на градския стадион \"Берое\". \r\n  Oт своето прохождане досега \"Oпepa нa cтaдиoнa\" ce peaлизиpa c изĸлючитeлнoтo cъдeйcтвиe нa общинa Cтapa Зaгopa, припомнат с благодарност от ръководството на трупата. \r\n ", "date": "2019.06.20", "title": "Представят суперпродукция на \"Трубадур\" на стадиона"}
{"url": "https://standartnews.com/biznes/vivacom-predlaga-novi-uslugi-za-korporativni-klienti-395273.html", "text": "Новите облачни и хостинг услуги от VIVACOM, предназначени за бизнес клиенти, се активират и управляват от клиента изцяло онлайн на адрес https://hosting.vivacom.bg/. Портфолиото от услуги включва споделен хостинг, e-mail хостинг, управляеми  облачни VPS сървъри със cPanel или SPanel контролен панел, позволяващ лесно и автоматизирано администриране на сайтове и имейли, облачни VPS сървъри управлявани от клиента, регистрация на домейни, SSL сертификати и възможност за наемане на физически сървъри. Услугите са защитени  и отговарят на всички съвременни изисквания за сигурност и надеждност, като се блокират автоматично 99.998% от атаките към сайтовете. Всяка бизнес организация с мобилна услуга от VIVACOM, дори и без достатъчна експертиза в областта, може лесно и бързо да се възползва от услугите, за което не е нужен договор. Услугата се активира веднага, като няма дългосрочно обвързване, няма минимални месечни такси и може да бъде деактивирна по всяко време без неустойки. Голямото предимство е в гъвкавостта на заплащане на услугите чрез модела “плащаш само за това, което използваш”, което води до оптимизация на разходите. Клиентът има пълен контрол върху използвания ресурс и възможността за промяната му по всяко време. Допълнително улеснение за клиентите е, че всички облачни и хостинг услуги се заплащат в една фактура заедно с месечната сметка на VIVACOM за мобилната услуга. Офертите допълват портфолиото на VIVACOM, като предоставят възможност за  компании с ограничени ИТ ресурси да се възползват от най-новите технологии, които биха могли да помогнат за увеличаване на продажбите им, без наемане на експерти в тази област.  ", "date": "2019.06.20", "title": "VIVACOM предлага нови услуги за корпоративни клиенти"}
{"url": "https://standartnews.com/biznes/vodnite-izkusheniya-na-lyatoto-sa-v-ravadinovo-395254.html", "text": "През изминалия уикенд на 16.06., аквапарк Нептун - Равадиново посрещна официално лято 2019. На страхотното парти се забавляваха голям брой туристи и любители на адреналина. А представителите на туристическия бранш и бизнеса се запознаха с безупречните качества и потенциал на „Нептун“. Гостите бяха посрещнати лично от своите домакини още на входа, а празничната фиеста завладя всеки един от присъстващите. Летни коктейли, отлична храна и страхотна шоу програма, изкушаваха гостите на аквапарк „Нептун“ през целия ден. Любителите на адреналина се отдадоха на водните атракциони, които владееха емоциите им. Ритъмът на танца, бе подпален от майстора на салсата – Алфредо Торес. Малките Дами и Господа бяха изцяло подвластни на магията на Бог Нептун, поднесена от неуморния Бате Енчо. Шоуто бе наситено с кулинарни демонстрации, цирково шествие, страхотни работилници и куп състезания. Горещото парти приключи с шеметно пяна забавление и зумба фиеста и никой, ама никой не си тръгна безразличен! Аквапарк „Нептун“ е разположен на площ от 50 000кв.м., в местността Равадиново, заобиколен от много зелени и обширни пространства. Намира се на 5км. от град Созопол и в съседство до най-красивия и вълнуващ замък в България – Замъкът „Влюбен във вятъра”. Пътят на лятото със сигурност ще Ви отведе в аквапарк „Нептун“! Очакват Ви, шеметни приключения и вълнуващи емоции! Отдайте му се! Скоро ще бъде представена програмата на парка, която включва социални каузи, звездни събития и тематични партита!", "date": "2019.06.20", "title": "Водните изкушения на лятото са в Равадиново"}
{"url": "https://www.standartnews.com/sport/tineydzhr-pobedi-grigor-na-kuins-395274.html", "text": "Григор Димитров загуби от Феликс Оже-Алиасим (Канада, №8) на старта на турнира на тревни кортове в Куинс Клъб (Лондон). 18-годишният канадец спечели мача с 6:4, 6:4 и в следващия кръг ще играе с Ник Кириос (Авл). Заради дъждовното време в Лондон двубоят на Димитров и Оже-Алиасим бе отлаган два дни. Гришо завърши мача с 68 процента вкаран първи сервис и 78 процента спечелени точки при разиграването му. Оже-Алиасим записа съответно 65 и 85 процента. Димитров постигна 6 аса и направи 2 двойни грешки, а съперникът завърши с 15 аса и 4 двойни. Следващото участие на Григор ще бъде на турнира от Големия шлем Уимбълдън, който започва на 1 юли в Лондон.", "date": "2019.06.20", "title": "Тинейджър победи Григор на Куинс"}
{"url": "https://standartnews.com/sport/paragvay-izpusna-arzhentina-na-kopa-amerika-395225.html", "text": "Аржентина изигра поредния си слаб мач и стигна само до 1:1 срещу Парагвай във втория кръг от група \"В\" на футболния турнир Копа Америка в Бразилия. Парагвайците поведоха с гол на Ричард Санчес в 37-ата минута след перфектна асистенция на Мигел Алмирон. Звездата на Аржентина и испанския Барселона Лионел Меси изравни от дузпа в 57-ата минута. Агуеро подаде на Лаутаро Мартинес, който улучи гредата, а при добавката на Меси Роберто Фернандес показа блестящ рефлекс и изби. Аржентинците се скупчиха в наказателното поле в очакване да бъде изпълнен корнер, но реферът Вилмар Сампайо поиска намесата на ВАР. Оказа се, че при удара на Агуеро топката се е отклонила от ръката на Иван Пирис и Сампайо посочи бялата точка. Меси издържа на напрежението и изравни - 1:1. В 61-ата минута и Парагвай получи дузпа. Тя беше абсолютно безспорна, защото Отаменди извърши много глупаво нарушение срещу Дерлис Гонзалес, без дори да близо до това да играе с топката. Самият Гонзалес изпъли наказателния удар, но Армани усети посоката на удара му и спаси. На пейката на аржентинците останаха звездите Серхио Агуеро, Анхел Ди Мария и Пауло Дибала, като единствено футболистът на Ювентус не влезе в игра. Срещата беше от голямо значение и за двата тима, които се провалиха на старта. Аржентинците загубиха с 0:2 от Колумбия, а Парагвай завърши 2:2 с Катар, след като водеше с 2:0. фото ЕПА/БГНЕС", "date": "2019.06.20", "title": "Парагвай изпусна Аржентина на \"Копа Америка\""}
{"url": "https://standartnews.com/biznes/api-izbra-golyama-chuzhda-kompaniya-za-tol-taksite-395285.html", "text": "Българското дружество на една от водещите международни технологични компании „Конкорд Смарт Инфраструктура“ АД е избрано от Агенция “Пътна инфраструктура” (АПИ) за трети национален доставчик на услуги (НДУ) за електронно събиране на пътни такси. Към момента АПИ има договори за тази дейност с българските компании „Интелигентни Трафик Системи“ ЕАД и “Телетол” АД. Мажоритарен собственик в „Конкорд Смарт Инфраструктура“ АД е американската Concord Smart Infrastructure, Inc. В ръководството на компанията участват мениджъри с огромен опит в областта на дигиталните услуги за клиенти от Fortune Global 500 и важни инфраструктурни проекти по целия свят. Изпълнителен директор на българското дружество е Кирил Георгиев, който е завършил Института за европейски науки в Париж, Франция.", "date": "2019.06.20", "title": "АПИ избра голяма чужда компания за тол таксите"}
{"url": "https://standartnews.com/sport/voleybolistkite-priklyuchikha-ss-zaguba-ligata-na-natsiite-395266.html", "text": "Волейболистките на България загубиха с 0:3 (21:25, 20:25, 13:25) от Германия последната си среща от турнира Лигата на нациите. В Нинбо (Китай) българките паднаха след малко повече от един час игра, завършвайки участието си в елита на надпреварата със само две победи (срещу Южна Корея и Сърбия) и 14 поражения. Германките превъзхождаха българския тим в атака, блокада и начален удар, като бяха особено категорични в третия гейм, завършил 25:13. Луиза Липман и резервата Неле Барбер се отличиха с по 12 точки в полза на Германия. Гергана Димитрова отбеляза 11 точки за България, а Силвана Чаушева добави още 10 точки. През следващия сезон България ще играе във втора дивизия на Лигата на нациите.", "date": "2019.06.20", "title": "Волейболистките приключиха със загуба Лигата на нациите"}
{"url": "https://standartnews.com/sport/nazaryan-mladshi-s-nova-evrotitla-395232.html", "text": "Едмонд Назарян триумфира с европейската титла за втора поредна година. На първенството за кадети в италианския град Фаенца националът прегази турчина Барис Ербек с технически туш 10:0 за 2,38 минути в категория до 51 кг на класическия стил.  \r\nЕди бе първо поздравен от своя именит баща Армен Назарян, двукратен олимпийски шампион, който бе в неговия ъгъл на тепиха, и когото младият шампион набързо повали на тепиха... за поздрав. През 2018-а Назарян спечели златото в по-долната категория до 45 кг. Той има още бронз от световното и младежките олимпийски игри в Буенос Айрес през миналата година. \r\nВ категория до 45 кг Мирослав Емилов се пребори за бронза, като в малкия финал надделя над Каспарс Бондаренко (Латвия) с 4:2. \r\nМалко по-късно при 60-килограмовите Рафет Рашид ще излезе за бронза срещу Артьом Клицунов (Беларус). \r\nДнес за титлата ще спори и Дияна Павлова (43 кг).", "date": "2019.06.20", "title": "Назарян младши с нова евротитла"}
{"url": "https://standartnews.com/sport/ludogorets-s-prvi-uspekh-v-avstriya-395231.html", "text": "Шампионът Лудогорец разгроми с 4:0 словенския футболен клуб Триглав в първата контрола на родния шампион по време на лагера в Австрия. За разградчаните се разписаха Димо Бакалов (2) и Светослав Ковачев, и Дан Битон. \r\nЛудогорец започна в състав Ренан, Манолев, Моци, Терзиев, Сисиньо, Керчев, Йорданов, Янков, Бакалов, Юсеин и Рибейро, а старши треньорът Стойчо Стоев замени целия състав през второто полувреме. Георги Терзиев удари греда още в началото на първото полувреме, което завърши с гол на Бакалов в 45-та минута. Серкан Юсеин центрира в наказателното поле и нападателят се разписа с глава за 1:0. \r\nКовачев вкара втория гол в 50-та минута след подаване на Джоди Лукоки, а осем по-късно Бакалов вкара и второто си попадение в контролата. Той се разписа с шут между краката на вратаря на словенците, а само минута по-късно Битон оформи крайния резултат с красив удар извън наказателното поле. Следващата контрола на Лудогорец е на 22-и юни срещу Карабах.", "date": "2019.06.20", "title": "Лудогорец с първи успех в Австрия"}
{"url": "https://standartnews.com/sport/kolumbiya-veche-e-na-chetvrtfinal-na-kopa-amerika-395230.html", "text": "Колумбия е първият четвъртфиналист на турнира по футбол \"Копа Америка\", който се провежда в Бразилия. Отборът на Карлос Кейрош победи с 1:0 Катар и вече има 6 точки, с които си гарантира първото място в група \"В\". Успехът донесе Дуван Сапата в 86-ата минута, когато засече с глава блестящо подаване на Хамес Родригес. Колумбийците създадоха поне една дузина положения пред вратата на Саад Ал Шееб, но или стреляха неточно, или стражът на Катар по някакъв начин съумяваше да спаси и да запази нулевото равенство. Реферът Алексис Ерера отмени гол на Рохер Мартинес в началото заради засада на колумбийския нападател. След четвърт час игра Хамес Родригес се оказа непокрит в наказателното поле и отправи удар с глава, но в аут. Дуван Сапата също се размина с попадение преди почивката, когато Катар изцяло се бранеше. Така се стигна до 86-ата минута, когато ювелирно центриране на Хамес качи топката на главата на Сапата и той я прати в мрежата.", "date": "2019.06.20", "title": "Колумбия вече е на четвъртфинал на \"Копа Америка\""}
{"url": "https://standartnews.com/sport/levski-vzima-500-bileta-za-macha-s-ruzhomberok-395247.html", "text": "ПФК Левски ще получи 500 билета за своите привърженици за гостуването на Ружомберок от първия предварителен кръг на Лига Европа, обявиха от синия клуб. Мачът е на 11 юли от 19.00 часа българско време. Градският стадион в Ружомберок е с капацитет от 4876 места. Изпълнителният директор на Левски Павел Колев е договорил с генералния директор на словашкия клуб инж. Любомир Голиш въпросната бройка билети, веднага след жребия в Нион. Начинът им на разпространение ще бъде обявен допълнително.", "date": "2019.06.20", "title": "Левски взима 500 билета за мача с Ружомберок"}
{"url": "https://standartnews.com/sport/geroyag-na-arda-stana-pocheten-grazhdanin-na-krdzhali-395267.html", "text": "Футболистът на Арда, Ахмед Осман, който вкара победния гол, класирал отбора за историческото участие в Първа лига, бе избран за Почетен гражданин на Кърджали. Това се случи на сесията на Общинския съвет, в присъствието на президента на ПФК АРДА Петър Пешев. \r\nПо предложение на кмета г-н Хасан Азис и областния управител Никола Чанев, пред всички присъстващи общински съветници бе прочетено предложението, което в последствие бе прието единодушно с 35 гласа ЗА. Така Осман става 38-мия Почетен гражданин на Кърджали. Той обаче е първият футболист, който получава това голямо признание. \r\nЛично кметът на Кърджали Хасан Азис връчи почетния знак на града и специалната диплома, която удостоверява избирането на Ахмед Осман. От своя страна той благодари на всички за високата чест, с която бе удостоен и обеща да носи още много успехи на любимият му отбор.", "date": "2019.06.20", "title": "Героят на Арда стана Почетен гражданин на Кърджали"}
{"url": "https://standartnews.com/sport/promenikha-datite-na-machovete-na-tsska-sofiya-s-titograd-395270.html", "text": "УЕФА утвърди нови дати за срещите от първия предваритеен кръг на Лига Европа между отборите на ЦСКА и ОФК Титоград. Заради проблем с ползването на стадиона в Подгорица и от другите местни тимове, европейската централа направи допълнителни промени, които засягат и домакинския мач на \"червените\" с черногорците, информира официалният сайт на столичния клуб. \r\n\"Червените\" ще посрещнат съперника си на 9 юли (вторник), а двубоят е с начало 20:30 часа на стадион \"Българска армия\". \r\nРеваншът е насрочен за седмица по-късно - 16 юли (вторник) от 20:30 часа местно време в Подгорица (21:30 българско време). \r\nУтре в 10:00 часа ще бъдат пуснати в продажба и билетите за срещата с Титоград. Първоначално срещите трябваше да се проведат на 11 и 18 юли.", "date": "2019.06.20", "title": "Промениха датите на мачовете на ЦСКА - София с Титоград"}
{"url": "https://standartnews.com/sport/tineydzhr-pobedi-grigor-na-kuins-395274.html", "text": "Григор Димитров загуби от Феликс Оже-Алиасим (Канада, №8) на старта на турнира на тревни кортове в Куинс Клъб (Лондон). 18-годишният канадец спечели мача с 6:4, 6:4 и в следващия кръг ще играе с Ник Кириос (Авл). Заради дъждовното време в Лондон двубоят на Димитров и Оже-Алиасим бе отлаган два дни. Гришо завърши мача с 68 процента вкаран първи сервис и 78 процента спечелени точки при разиграването му. Оже-Алиасим записа съответно 65 и 85 процента. Димитров постигна 6 аса и направи 2 двойни грешки, а съперникът завърши с 15 аса и 4 двойни. Следващото участие на Григор ще бъде на турнира от Големия шлем Уимбълдън, който започва на 1 юли в Лондон.", "date": "2019.06.20", "title": "Тинейджър победи Григор на Куинс"}
{"url": "https://standartnews.com/svyat/tekheran-tvrdi-che-e-svalil-us-razuznavatelen-dron-395236.html", "text": "Елитната революционна гвардия на Иран обяви, че е свалила американски разузнавателен дрон на южната иранска провинция Хормозган. От американското централно военно командване заявиха, че никакъв летателен апарат не е изпълнявал мисия в иранското въздушно пространство. Напрежението между Вашингтон и Техеран ескалира, след като Доналд Тръмп едностранно оттегли страната си от международното споразумение за ядрената програма на Иран. САЩ обвиняват Техеран, че стои зад скорошната серия нападения срещу танкери.", "date": "2019.06.20", "title": "Техеран твърди, че е свалил US-разузнавателен дрон"}
{"url": "https://standartnews.com/svyat/koy-shche-zaeme-nay-visshite-evropeyski-postove-395222.html", "text": "Кой ще заеме на най-висшите европейски постове. Това ще обсъждат днес държавните и правителствени лидери в Брюксел. С най-голям интерес се очаква решението кой ще бъде следващият председател на Европейската комисия. Европейският съвет може да избере име от списъка на предварителните водещи кандидати, но има право да направи и друго предложение.", "date": "2019.06.20", "title": "Кой ще заеме най-висшите европейски постове?"}
{"url": "https://standartnews.com/regionalni/muzika-v-silueti-posreshcha-gostite-na-frankofoli-395249.html", "text": "Благоевград се превърна в дом за още една красива идея. Тя е реализирана на част от кръговите кръстовища в града. Цветни силуети посрещат десетки хиляди туристи за V-то юбилейно издание на фестивала „Франкофоли“, който стартира утре в парк „Македония“. Загадъчен саксофонист и атрактивна солистка вече заемат своето достойно място сред арт проектите, които през последните години се превърнаха в емблема за областния център на Пиринско. \r\n  \r\nТе са поставени на кръговото кръстовище при бул. „Джеймс Баучер“ и ул. „14 полк“. \r\nНа кръстовището при бившите „Зърнени храни“ пък се издигат фигури с тромпет, тромбон и контрабас в ръка. Силуетите са поставени на ключови места, което позволява фигурите да бъдат видени от всички жители и гости на Благоевград.  ", "date": "2019.06.20", "title": "Музика в силуети посреща гостите на \"Франкофоли\""}
{"url": "https://standartnews.com/regionalni/zapyavat-fontanite-v-plovdiv-395253.html", "text": "Тази вечер в 21.30 часа ще оживеят пеещите фонтани в Цар-Симеоновата градина в Пловдив. Те ще запеят за първи път тази година като ще представят нова светлинно-музикална програма. Графикът на вечерните спектакли се запазва, както и досега, в дните четвъртък, петък и събота. Музикалната програма ще започва винаги в 21.30 часа като по-късният час е съобразен с по-голямата продължителност на деня в топлите месеци на годината, пише TrafficNews. Припомняме, че тази година стартът на водното съоръжение закъсня, тъй като през последни 2-3 месеца то беше в ремонт, включващ подмяна на хидроизолацията. Пеещите фонтани са една от най-големите атракции на Пловдив. През летните месеци децата често са изкушени да се приближат до водата и дори да цопнат в нея, ала къпането в съоръжението е строго забранено. Водата във фонтана се обработва с изключително силни препарати, които могат да окажат влияние на всеки, влязал в досег с нея.", "date": "2019.06.20", "title": "Запяват фонтаните в Пловдив"}
{"url": "https://standartnews.com/regionalni/plovdiv-stava-birena-stolitsa-395256.html", "text": "13 български и 2 чуждестранни пивовари ще превърнат Пловдив в бирена столица на 22 и 23 юни, когато ще се проведе \"Две-три бири фест\", съобщиха от пресцентъра на общината. Поредното трето издание на фестивала за крафт пиво акцентира върху микропивоварството. Фестът ще се проведе на една от централните локации в Града под тепетата - границата между \"Капана\" и главната улица. Участват както познати от предишните издания пивовари, така и съвсем нови за формата изложители. Двете чуждестранни пивоварни представят бири, които не са предлагани досега у нас. Фестивалните дни са разделени тематично. Първият ден е посветен изцяло на пивото и ще завърши с прожекция на филм за американската крафт култура на пивото. Киното под звездите се организира с подкрепата на посолството на САЩ. В неделя акцентът е върху консумацията на бира в приятна градска среда и ще предложи паралелни забавления и турнир на още една локация в \"Капана\". \"Две-три бири фест\" е част от Културния календар на община Пловдив и е в подкрепа на Пловдив - Европейска столица на културата-2019.  ", "date": "2019.06.20", "title": "Пловдив става бирена столица"}
{"url": "https://standartnews.com/regionalni/13-poslanika-gostuvat-na-chepelare-395250.html", "text": "Посланиците на Австрия, Алжир, Аржентина, Армения, Босна и Херцеговина, Бразилия, Грузия, Египет, Кипър, Монголия, Палестина, Република Южна Африка и Северна Македония гостуват на Община Чепеларе, за да се запознаят с възможностите за туризъм и бизнес, местните традиции и култура. Целта на срещата е да покаже пред представители на дипломатическия корпус у нас частица от красотата на Родопа планина, възможностите за развитие на туризъм в четири сезона в Община Чепеларе, пъстротата на културния живот в нея. Посещението на посланиците се осъществява по покана на кмета на Община Чепеларе г-жа Славка Чакърова и с любезното съдействие на сдружение „Спектър 21 век“ и издание „Дипломатически спектър“. Програмата предвижда среща на представителите на дипломатическия корпус с местния бизнес, запознаване с туристическите и културни забележителности на територията на Общината. Като част от програмата на 21 юни на площад „Олимпийски“ в Чепеларе от 18.00 ч. ще се проведе и концертът „Шлагерите на Европа“ на Христо Паскалев-Паскал, който ще представи Чепеларе като община, в която се цени не само българската, но и европейската традиция.   Събитието в Чепеларе е първото, което се организира от такъв мащаб за дипломатическия корпус извън София и което ще бъде придружено от концерта „Шлагерите на Европа“ – един от най-важните проекти на сдружение „Спектър 21 век“, посветен на първото Българско председателство на Съвета на ЕС.  ", "date": "2019.06.20", "title": "13 посланика гостуват на Чепеларе"}
{"url": "https://standartnews.com/regionalni/gradskiyat-transport-v-stolitsata-s-lyatno-razpisanie-395265.html", "text": "От 1 юли 2019 година влиза в сила лятното разписание в столичния градски транспорт. То ще важи до 30 август 2019 г. Всяка година в този период се прави смяна на разписанията. Това е свързано с намаляването броя на пътниците заради сезона на отпуските. Лятното разписание предвижда с около 20 процента да се намали транспортът, обясни инж. Антон Деспотов, директор на дирекция „Обществен транспорт“ в Центъра за градска мобилност. При най-често използваните линии увеличаването на интервала на движение на колите от обществения транспорт ще е възможно най-малко.  Ще има промени в обичайния режим и за линиите, които минават през улици в ремонти като бул. „Линкълн“, където се работи по третия лъч на метрото. През летния сезон ще се извършват и текущи ремонти по релсовите пътища, вече се работи по подмяната  в кв. „Орландовци“. Очаква се това лято да се прави ремонт на пътя в участъка на бул. „България“ между \"Черни връх\" и „Гешов“.  Движението на трамвая няма да бъде засегнато,  но при автобусите ще има промени. ЦГМ има грижата да ги обяви преди старта на ремонта, а гражданите ще могат да се информират за всички подробности от интернет страницата на дружеството https://www.sofiatraffic.bg/bg/common . Добре е столичани и гостите на София да знаят, че когато чакат градски транспорт и се ориентират за пристигането му от електронните табла на спирките, разминаванията и промяната във времето се получават основно от престоя на превозните средства в задръстванията, допълни инж. Деспотов. Когато е обявено, че автобусът, например пристига след 2 минути, а той заради задръстване или ПТПП престоява на едно място примерно 5 или 10 минути, няма начин това да не генерира закъснение и да не доведе до промяна в предварително обявеното разписание.  ", "date": "2019.06.20", "title": "Градският транспорт в столицата с лятно разписание"}
{"url": "https://standartnews.com/regionalni/levski-osnoval-v-metokha-prviya-zhenski-komitet-395279.html", "text": "Тук се вли­за ти­хо, на пръс­ти, ка­то в све­ти­ня. И не­за­ви­си­мо, че се на­ми­ра в цен­тъ­ра на град Са­мо­ков, чо­век ся­каш по­па­да в друг свят - кът­че от рая. Мяс­то­то оча­ро­ва от пръв пог­лед с въз­рож­ден­с­кия си об­лик, съ­че­та­ващ се по не­пов­то­рим на­чин с прек­рас­на­та пла­нин­с­ка при­ро­да, с кал­да­ръ­ма меж­ду ки­ли­и­те на мо­на­хи­ни­те. Дво­рът е под­ре­ден, нав­ся­къ­де цве­тя и зе­ле­ни­на... и ти­ши­на. Ти­ши­на, пре­къс­ва­на са­мо от звъ­на на кам­ба­ни­те или от не­тър­пе­ли­ви да раз­г­ле­дат све­ти­ня­та ту­рис­ти. Ча­сов­ни­ци­те тук са спре­ли пре­ди по­ве­че от 230 го­ди­ни. От­чи­тат не вре­ме, а свя­тост и ро­до­лю­бие. На 55 км от Со­фия и на око­ло 8 км от ку­рор­та Бо­ро­вец, той е вклю­чен в спи­съ­ка на Сто­те на­ци­о­нал­ни ту­рис­ти­чес­ки обек­та на Бъл­га­рия. Ле­ген­да раз­каз­ва как Све­та Бо­го­ро­ди­ца раз­п­рос­т­ря­ла своя плащ - пок­ров над гра­да и та­ка го спа­си­ла от ра­зо­ре­ние. За­то­ва и ма­нас­ти­рът бил на­ре­чен \"Пок­ров Бо­го­ро­ди­чен\", а пат­рон­ни­ят му праз­ник е на 1 ок­том­в­ри - де­ня на не­го­ва­та пок­ро­ви­тел­ка Прес­ве­та Бо­го­ро­ди­ца. Един от мал­ко­то дейс­т­ва­щи ма­нас­ти­ри у нас, той е про­пит с дух и въз­рож­ден­с­ка ат­мос­фе­ра. Про­чут с гос­топ­ри­ем­с­т­во­то си, ком­п­лек­сът, кой­то е па­мет­ник на кул­ту­ра­та от на­ци­о­нал­но зна­че­ние, по­ве­че от две сто­ле­тия прив­ли­ча пок­лон­ни­ци и по­се­ти­те­ли от всич­ки кра­и­ща на све­та.  През XVIII век в Са­мо­ков е има­ло ня­кол­ко ме­то­ха на све­то­гор­с­ки­те ма­нас­ти­ри Зог­раф­с­ки, Хи­лен­дар­с­ки и Ивер­с­ки, на Рил­с­кия ма­нас­тир, как­то и на ня­кои от ма­нас­ти­ри­те в Бо­жи гроб. Един от тях - то­зи на Хи­лен­дар­с­кия ма­нас­тир - е жен­с­ки­ят ме­тох в Са­мо­ков, чий­то ма­нас­тир­с­ки ус­тав бил съз­да­ден по по­до­бие на Рил­с­кия ти­пик. Пър­во­на­чал­но е бил де­ви­чес­ко мо­на­шес­ко об­ще­жи­тие. След ка­то при­е­ла мо­на­шес­ки сан в Ру­сия и по­да­ри­ла имо­ти­те си на Рил­с­кия ма­нас­тир, око­ло 1772 го­ди­на в Са­мо­ков дош­ла ед­на яр­ка бъл­гар­ка - ба­ба Фо­та. С прис­ти­га­не­то си тя обе­ди­ни­ла ма­лоб­рой­на де­ви­чес­ка об­щ­ност и би­ла дъл­ги го­ди­ни - до смърт­та си през 1844 го­ди­на - игу­мен­ка на ма­нас­ти­ра. Не­ин внук е Кон­с­тан­тин Фо­ти­нов - ре­дак­тор и из­да­тел на пър­во­то бъл­гар­с­ко спи­са­ние \"Лю­бос­ло­вие\". Още от съз­да­ва­не­то си през XIX век жен­с­ки­ят ме­тох ста­нал сре­ди­ще на ду­хов­ност и прос­ве­та - мо­на­хи­ни­те от­к­ри­ли ки­лий­но учи­ли­ще за де­вой­ки, в ко­е­то ги обу­ча­ва­ли на чет­мо, пис­мо, смя­та­не, гръц­ки, ве­ро­у­че­ние и пе­е­не, а съ­що и на тъ­ка­не, ши­е­не и ве­за­не. А през 1871 г. Ва­сил Лев­с­ки ос­но­вал в не­го пър­вия жен­с­ки ре­во­лю­ци­о­нен ко­ми­тет на­че­ло със сес­т­ра Ев­до­кия. Мо­на­хи­ни­те и до днес па­зят скри­ва­ли­ще­то, в ко­е­то се е ук­ри­вал Дя­ко­на. В сре­да­та на ХтХ век там ве­че жи­ве­е­ли по­ве­че от сто мо­на­хи­ни и пос­луш­нич­ки. В ми­на­ло­то би­ло жи­тейс­ка прак­ти­ка ов­до­ве­ли­те са­мо­ков­с­ки чор­ба­джий­ки да се за­мо­наш­ват. Те стро­е­ли ки­лии и взи­ма­ли при се­бе си дъ­ще­ри, внуч­ки или ня­кое бед­но род­нин­с­ко мо­ми­че да им прис­луж­ва. Днес те­зи т. нар. ки­лии всъщ­ност са мал­ки къ­щич­ки, стро­е­ни нав­ре­ме­то във въз­рож­ден­с­ки стил и съх­ра­ни­ли сво­я­та уни­кал­ност и до­се­га. Кал­дъ­ръ­ме­ни­те улич­ки, ко­и­то се ви­ят пок­рай тях, са об­г­ра­де­ни от цъф­тя­щи храс­ти и прек­рас­но под­дър­жа­на ма­нас­тир­с­ка гра­ди­на, от чи­и­то три чеш­ми те­че крис­тал­но чис­та рил­с­ка во­да. След Ос­во­бож­де­ни­е­то ма­нас­ти­рът се из­дър­жал със сук­нар­с­т­во. С про­чу­та­та бя­ла аба, из­ра­бот­ва­на зад де­бе­ли­те му зи­до­ве, мо­на­хи­ни­те са учас­т­ва­ли в Меж­ду­на­род­но­то из­ло­же­ние в Ли­еж през 1905 г. и в Из­ло­же­ни­е­то на бал­кан­с­ки­те дър­жа­ви в Лон­дон 1907 г., как­то и в Пър­во­то бъл­гар­с­ко зе­ме­дел­с­ко про­миш­ле­но из­ло­же­ние в Плов­див през 1892 г. Гра­мо­ти­те, по­лу­че­ни то­га­ва, мо­гат да се ви­дят в днеш­на­та ма­гер­ни­ца - при­съ­е­ди­не­на­та към ком­п­лек­са на ма­нас­ти­ра Ха­джис­та­мо­ва къ­ща, къ­де­то мо­на­хи­ни­те и до днес не­у­мор­но и с лю­бов при­гот­вят ежед­нев­но хра­на. В ме­то­ха на 12 яну­а­ри 1906 г. уми­ра хи­лен­дар­с­ки­ят йе­ро­мо­нах Се­ра­фим. Пре­ди смърт­та си, из­пад­нал в не­мощ по­ра­ди биб­лейс­ка­та си въз­раст - над сто го­ди­ни, той дик­ту­ва ду­хов­но­то си за­ве­ща­ние. В не­го ос­та­вя на мо­на­хи­ня Те­ок­тис­та сво­я­та лич­на биб­ли­о­те­ка и до­не­се­на­та от не­го през 1839 г. от Хи­лен­дар мо­щех­ра­ни­тел­ни­ца, съ­дър­жа­ща час­ти­ци от мо­щи­те на све­ти Пан­те­лей­мон и Св. Са­ва Сръб­с­ки. По­па­да­не­то на час­ти­ца от мо­щи­те на све­ти Са­ва в Са­мо­ков не е слу­чай­но. Са­мо­ков­с­ка­та епар­хия дъл­го вре­ме се е на­ми­ра­ла в ди­о­це­за на сръб­с­ка­та Печ­ка (Ипек­с­ка) пат­ри­ар­шия. И тъй ка­то ма­нас­ти­рът \"Пок­ров Бо­го­ро­ди­чен\" е съз­да­ден ка­то ме­тох на сръб­с­кия Хи­лен­дар­с­ки ма­нас­тир, той е при­ю­тил част от хи­лен­дар­с­ки­те так­си­ди­о­ти (съ­би­ра­чи на по­мо­щи), ко­и­то по­ра­ди про­ме­не­на­та си­ту­а­ция в ма­нас­ти­ра през XIX век се връ­щат в род­ни­те си мес­та. Тук се съх­ра­ня­ват и мно­жес­т­во ръ­ко­пи­си и ста­ро­пе­чат­ни кни­ги. Вну­ши­тел­на­та ка­мен­на цър­к­ва \"Пок­ров Бо­го­ро­ди­чен\" е стро­е­на през 1837 - 1839 г. То­га­ва са нап­ра­ве­ни и дру­ги раз­ши­ре­ния - ме­то­хът бил об­г­ра­ден с ви­сок зид, пос­те­пен­но се офор­мил цял ком­п­лекс с жи­лищ­ни и сто­пан­с­ки кри­ла. Са­ма­та цър­к­ва пред­с­тав­ля­ва го­ля­ма три­ко­раб­на псев­до­ба­зи­ли­ка, раз­де­ле­на от два ре­да ко­ло­ни, свър­за­ни с ар­ки. Ол­та­рът е с три аб­си­ди, ко­е­то е ед­но от пър­ви­те пред­с­та­ви­тел­ни ре­ше­ния в цър­ков­но­то стро­и­тел­с­т­во през Въз­раж­да­не­то. От сте­но­пис­на­та ук­ра­са са ос­та­на­ли са­мо от­дел­ни фраг­мен­ти, от ко­и­то се раз­ли­ча­ват об­ра­зи­те на Бо­го­ро­ди­ца, Хрис­тос Все­дър­жа­тел и Бог Са­ва­от. Пред­по­ла­га се, че цър­к­ва­та е де­ло на трев­нен­с­кия пър­во­майс­тор Ди­ми­тър Сер­гьов. Де­ло на са­мо­ков­с­ки майс­то­ри оба­че са поз­ла­те­ни­те рез­би на ико­нос­та­са и осо­бе­но из­ра­зи­тел­ни­те цар­с­ки две­ри, как­то и бал­да­хи­нът над све­тия прес­тол и дру­ги­те цър­ков­ни ме­бе­ли. Поз­ла­те­ни­ят рез­бо­ван ико­нос­тас съ­дър­жа ико­ни на Бо­го­ро­ди­ца с Мла­де­не­ца, на Исус Хрис­тос и на бра­тя­та Ки­рил и Ме­то­дий, ко­и­то са де­ло на са­мо­ков­с­кия ху­дож­ник Хрис­то Ди­мит­ров. Ико­ни за ма­нас­ти­ра е ри­су­вал и Ди­ми­тър Зог­раф, а в нар­тек­са мо­же да се ви­ди уни­кал­ни­ят сте­но­пис с \"Кри­ла­та­та Бо­го­ро­ди­ца Пок­ро­ви­тел­ни­ца\", кой­то се смя­та, че е на За­ха­ри Зог­раф. Ху­дож­ни­кът е изоб­ра­зил ле­ген­да­та за спа­ся­ва­не­то на гра­да - ко­га­то тур­с­ка­та ар­мия наб­ли­жа­ва Са­мо­ков, Бо­го­ро­ди­ца спус­на­ла гъс­та мъг­ла над гра­да и го скри­ла от очи­те им. Сте­но­пи­сът бил из­ра­бо­тен през 1839 г., ко­га­то зог­ра­фът пре­ка­рал три ме­се­ца в род­ния си град. В ма­нас­ти­ра се съх­ра­ня­ват и дру­ги ин­те­рес­ни и ред­ки ико­ни от Са­мо­ков­с­ка­та шко­ла - на св. Ни­ко­ла, св. Йо­ан Зла­то­уст, Три све­ти­те­ли и др. По сво­да на цър­к­ва­та ли­чат сле­ди от въз­рож­ден­с­ки сте­но­пи­си - де­ло на са­мо­ков­с­ки майс­то­ри. И до ден дне­шен са­мо­ков­ци на­ри­чат Де­ви­чес­кия ма­нас­тир \"Пок­ров прес­вя­тия Бо­го­ро­ди­ци\" \"Ба­би­те\" - име­то е ос­та­на­ло от не­го­ва­та ос­но­ва­тел­ка ба­ба Фо­та. А впос­лед­с­т­вие във вре­ме­то то­ва на­и­ме­но­ва­ние е съв­па­да­ло и с го­ди­ни­те на въз­рас­т­ни­те мо­на­хи­ни, ма­кар че в све­та­та оби­тел - как­то ня­ко­га, та­ка и днес - мо­на­шес­т­во­то при­е­мат и мла­ди де­вой­ки. Но кан­ди­да­ти­те не са мно­го. В Де­ня на храб­рост­та и свет­лия хрис­ти­ян­с­ки праз­ник, пос­ве­тен на Св. ве­ли­ко­мъ­че­ник Ге­ор­ги, най-ста­ра­та мо­на­хи­ня в пра­вос­лав­на Бъл­га­рия - май­ка Хе­ру­ви­ма, ста­на на 99 го­ди­ни. Рож­де­ния си ден пос­ре­ща със сми­ре­ние, мо­лит­ва и мно­го гос­ти. От де­се­ти­ле­тия тя оби­та­ва са­мо­ков­с­кия Де­ви­чес­ки ма­нас­тир. По по­вод го­диш­ни­на­та сес­т­ри­те от храм \"Пок­ров на Прес­ве­та Бо­го­ро­ди­ца\" от­п­ра­ви­ха по­же­ла­ние Бог да й да­де си­ли и здра­ве още дъл­го вре­ме да бъ­де ду­хов­на­та мъд­рост и ра­зум в све­та­та оби­тел. Ней­на­та ду­хов­на дъ­ще­ря - игу­мен­ка­та на ма­нас­ти­ра Пе­ла­гия, каз­ва по то­зи по­вод: \"Май­ка Хе­ру­ви­ма е при­мер днес за всич­ки мо­на­си как мо­же 94 го­ди­ни да се пре­би­ва­ва са­мо в един ма­нас­тир, без ро­пот, въп­ре­ки из­ку­ше­ни­я­та, при­тес­не­ни­я­та и всич­ки не­у­доб­с­т­ва, ко­и­то е пред­ла­га­ла све­та­та оби­тел\". Май­ка Хе­ру­ви­ма ид­ва в ма­нас­ти­ра, ко­га­то е ед­ва на пет го­ди­ни, ка­то пос­ве­ща­ва жи­во­та си на пост, мо­лит­ва и вя­ра в Гос­под. Днес тя е жи­ва­та ис­то­рия на ма­нас­ти­ра. Спом­ня си мно­го не­ща, нап­ри­мер как в на­ча­ло­то на 30-те го­ди­ни на ми­на­лия век в ме­то­ха е би­ло пус­на­то елек­т­ри­чес­т­во­то. На лич­ни­те си праз­ни­ци оби­ча да по­лу­ча­ва цве­тя. \"Не лъ­жи. Не по­же­ла­вай чуж­до­то. Ко­га­то ви­диш ня­кой да се мъ­чи, не стой със скръс­те­ни ръ­це, иди и му по­мог­ни\". То­ва са за­ръ­ки­те от ней­ни­те ро­ди­те­ли, ко­и­то тя спаз­ва и се­га. \"Сто­ле­тия на­ред ме­то­хът е прис­тан за хо­ра­та, ко­и­то тър­сят Бо­га\", каз­ва игу­мен­ка­та май­ка Пе­ла­гия. Де­сет го­ди­ни тя е би­ла в цър­ков­но­то нас­то­я­тел­с­т­во, а в след­ва­щи­те пет ве­че е мо­на­хи­ня. Пе­ла­гия по­е­ма ръ­ко­вод­с­т­во­то на ма­нас­ти­ра след смърт­та на май­ка Гав­ри­и­ла, ко­я­то пък де­се­ти­ле­тия е уп­рав­ля­ва­ла ме­то­ха. В не­го, ос­вен \"обик­но­ве­ни­те\" пок­лон­ни­ци, са ид­ва­ли и мно­го из­вес­т­ни лич­нос­ти. Ка­то Ли­ли Ива­но­ва нап­ри­мер, за ко­я­то се знае, че по­се­ща­ва свя­то­то мяс­то и по­ма­га с ре­дов­ни да­ре­ния. Меж­ду да­ри­те­ли­те са и Илия Пав­лов, Ав­гус­тин Пей­чи­нов, Ев­ге­ни Мин­чев... Име­на­та им са из­пи­са­ни под да­ре­ни­те ико­ни и фрес­ки. \"И до ден дне­шен вра­ти­те на ма­нас­ти­ра гос­топ­ри­ем­но са от­во­ре­ни за всич­ки - и за пок­лон­ни­ци, и за греш­ни ча­да, ко­и­то ра­но или къс­но ще се вър­нат в бо­жи­е­то ло­но, и за бол­ка­та, и за ра­дост­та И най-ве­че за те­зи, ко­и­то ис­кат да прес­ко­чат през вре­ме­то, за да за­па­лят в се­бе си бъл­гар­щи­на­та\", каз­ва сес­т­ра Пе­ла­гия, ко­я­то е свик­на­ла да пос­ре­ща гос­ти в све­та­та оби­тел. По­ве­че­то от тях са вяр­ва­щи, ко­и­то прис­ти­гат от ця­ла­та стра­на, за да за­па­лят све­щич­ка и да по­тър­сят уе­ди­не­ние с Бо­га. Но ид­ват и ту­рис­ти, ко­и­то сно­ват из дво­ра, над­ни­чат през про­зор­че­та­та на ма­нас­тир­с­ки­те пос­т­рой­ки, но се ин­те­ре­су­ват и от бъл­гар­с­ка­та ис­то­рия и вя­ра. В при­тих­на­лия двор на Са­мо­ков­с­кия де­ви­чес­ки ма­нас­тир ца­ри мир и дос­то­леп­на ти­ши­на. Прек­ра­чиш ли пра­га му, не­вол­но сни­ша­ваш глас, а ду­ша­та ти се из­пъл­ва с по­кой. За раз­ли­ка от го­ля­ма част от ма­нас­ти­ри­те ни, ко­и­то са си из­г­ра­ди­ли хо­тел­с­ка част с чис­то ту­рис­ти­чес­ки це­ли, в са­мо­ков­с­кия ме­тох не се пред­виж­дат ек­с­т­ри и ат­рак­ции. \"То­ва е ма­нас­тир, не хо­тел\", за­я­вя­ва игу­мен­ка­та Пе­ла­гия. Но с го­тов­ност раз­веж­да гос­ти­те из све­та­та оби­тел и раз­каз­ва за ис­то­ри­я­та на то­ва об­ве­я­но с мис­ти­ка мяс­то.    ", "date": "2019.06.20", "title": "Левски основал в Метоха първия женски комитет"}
{"url": "https://standartnews.com/kultura/dzholi-pishe-za-taym-395251.html", "text": "Анджелина Джоли се включва в редакционния екип на списание „Тайм“. Тя ще допринася с експертното си мнение по теми като човешките права и военните конфликти. Главният изпълнителен директор на изданието Едуард Фелсентал лично съобщи новината. Но това не е първият път, в който Джоли пише за списанието. През април тя коментира ролята на жените при установяването на мира в Афганистан. Бъдещите разработки на актрисата ще излизат месечно и първата й статия вече е факт. В „Angelina Jolie: What We Owe Refugees“ Джоли коментира как разликата между бежанци и мигранти е замъглена с политически цели. Тя обяснява как през последните 18 години бройката насилствено разселени хора се е увеличила от 40 на 70 милиона. Пълният текст може да бъде намерен в сайта на списанието.", "date": "2019.06.20", "title": "Джоли пише за „Тайм“"}
{"url": "https://standartnews.com/kultura/video-games-live-za-prvi-pt-v-blgariya-395248.html", "text": "Мултимедийният концерт Video Games Live с музика от най-популярните видео игри за всички времена идва за първи път в България по покана на агенция „Кантус Фирмус“. Този спектакъл комбинира емоцията на голям симфоничен оркестър с енергията на рок концерт, включвайки забавни интерактивни видео игри, вдъхновени от съвременните технологии. Всичко това е перфектно синхронизирано с най-новите екранни визуализации, осветление и специални ефекти в една уникална рецепта за успех. Продукцията съчетава видео и специално аранжирана музика, която ще бъде изпълнена от Оркестър и Хор на Класик ФМ радио под диригентската палка на гостуващия Браян Дийнс. Солист и водещ ще бъде легендарният китарист и композитор Томи Таларико – автор и продуцент на шоуто. Програмата включва музика от култови игри като Mario™, Warcraft®, Zelda®, Halo®, Castlevania®, God of War™, League of Legends®, Tetris и други. Картината се допълва от специални ефекти, синхронизирано с музиката осветление и изпълнения на електронни ударни инструменти. Концертът е едно прекрасно преживяване за цялото семейство, независимо дали става дума за вълнуващи съвременни игри или за по-стари, класически игри, на които сме играли като деца, и за които си спомняме с носталгия. Грандиозното шоу ще бъде реализирано в София на 20 ноември в зала 1 на НДК. Началният час е 20:00, а цените на билетите са от  50 до 100 лева. Най-големите фенове ще имат възможност да закупят специални VIP билети, които предлагат възможност за поглед зад кулисите на шоуто, вълнуваща среща с легендата Томи Таларико и допълнителни брандирани подаръци Първоначалният замисъл за VIDEO GAMES LIVE възниква през 2002 г. От тогава до сега мултимедийният спектакълът се радва на разпродадени зали и привлича рекорден брой публика по целия свят. „Това шоу ни дава невероятната възможност да достигнем до зрители, които може и да не са запознати с развитието на видео игрите и тяхната удивителна музика“, заявява композиторът Томи Таларико. „За нас е чест да сме част от този новаторски проект“, допълва той. Шоуто Video Games Live включва и участие на публиката в специални интерактивни моменти, конкурс за най-добър костюм на герой от компютърна игра, а също Meet & Greet с участниците за всички зрители в залата.  ", "date": "2019.06.20", "title": "Video Games Live за първи път в България"}
{"url": "https://standartnews.com/kultura/sofi-trnr-i-zoui-kravits-se-omzhvat-v-edin-den-395255.html", "text": "Софи Търнър и Зоуи Кравиц планират сватбите си в един и същи ден, съобщиха от „Us Weekly“. Двете церемонии ще се състоят до дни в Париж. Търнър и Кравиц вече са подписали документите и събитията ще бъдат по-скоро като празненства, с които да почетат най-щастливия ден в живота им. Звездата от „Игра на тронове“ и Джо Джонас вече се венчаха през април в Лас Вегас. Дъщерята на култовия музикант и Карл Глусман пък размениха брачните си клетви миналия месец в тайна церемония. Звездите искат да организират събития за семейства и приятели, след като всяка от тях каза „да“ в интимни обстоятелства. Според анонимен източник Кравиц ще организира по-традиционен ритуал, а Търнър ще иска да спретне мощен купон. Двете партита поставят на изпитание графика на Джейсън Момоа – мускулестият красавец  ще трябва да избере на чия сватба да бъде. Както знаем, той и Софи са близки приятели, след като играха в „Игра на тронове“ заедно. Но той е женен за майката на Зоуи – Лиса Бонет.", "date": "2019.06.20", "title": "Софи Търнър и Зоуи Кравиц се омъжват в един ден"}
{"url": "https://standartnews.com/kultura/mitko-dimitrov-lyubovta-km-radioto-e-zavinagi-395252.html", "text": "Митко Димитров мечтае от дете да бъде като своя кумир Митко Цонев и да води новините по националната телевизия. С желание и детска страст измисля новини и прави имитации пред телевизора. В VIII клас попада в детско предаване на ловешкото радио „Лиани“, а в следващите години преминава през всички стъпала на радио журналистиката – от носенето на кафе и поздравите към съучениците, през репортерството до водещ на сутрешен блок. А в следващите години става познат като глас и визия от своята журналистическа дейност във Военния телевизионен канал, БНР, Радио „София“. Страстта ми към радиото датира от 1998 г. Тогава попаднах в регионалното радио в Ловеч. Там се научих на занаята – как се подготвя и води предаване, как да извадиш новина от пресконференция“, спомня си началото на своята кариера Митко Димитров. Именно тогава се научава да борави безпроблемно с пулта и с микрофоните. А радиото се превръща в негов втори дом. „Спомням си интервютата, които имах възможност да направя с „великаните“ в театъра и киното – Стоянка Мутафова и Георги Калоянчев. За моите 15 – 16 години това беше голямо постижение“, казва пред „Аз Буки“  Димитров. Следващите стъпки в живота го отвеждат в СУ „Св. Климент Охридски“. Там детските му увлечения към журналистиката и музиката (свири на акордеон и пиано) довеждат до паралелното завършване на две бакалавърски специалности – „Българска филология“ и „Музикална педагогика“. Започва да работи и във Военния телевизионен канал, където се случва и един от най-конфузните му моменти в професията. Като начинаещ репортер взема интервю от тогавашния премиер Симеон Сакскобургготски. Когато в края на разговора се отмества назад, се оказва, че е омотал с кабела на микрофона българския премиер, който за малко да падне. Но както казват, това са рисковете на професията. Във Военния канал близо 5 години е водещ на новини и военен репортер, като приоритетно отразява дейността на Министерството на отбраната и Президентството. През този период успява да направи документални филми за командванията на НАТО в Италия и Испания. През 2004 г. е отличен за документалния филм „България в Неапол“, отразяващ международна мисия на български военнослужещи в НАТО. Опитът от Военния канал му помага и на позицията на медиен съветник на началника на отбраната. Бил е директор на дирекция „Връзки с обществеността“ в Министерството на отбраната.  През 2006 г. наред е ново предизвикателство. Защото Митко Димитров поема връзките с обществеността на Военновъздушните сили на България. И чрез натрупания опит в медиите започва да популяризира тяхната дейност. Определя този период от живота си като добра професионална школа. Паралелно с професионалната си кариера продължава да се образова – завършва магистратури по журналистика и по публичен мениджмънт и политики. След което защитава докторска дисертация на тема „Управление на знанията в БНР като фактор на опазване на националната идентичност“. Нейният фокус е към управлението на медията и употребата на нейните ресурси за надграждане и подобряване на качеството на предаванията. „През 2007 г. се явих на конкурс за журналисти в БНР. Конкуренцията бе голяма, около 120 души за 7 – 8 места. Имах добра подготовка – това пролича по време на четирите етапа от конкурсната процедура, и бях класиран на първо място. И по този начин моята стара любов към радиото се завърна“, връща се назад в годините Митко Димитров. Когато постъпва на работа в БНР, близо три месеца е водещ на емблематичното предаване „Нощен хоризонт“. И досега пази ярки спомени от срещите си с абсолютно всички гости – от Лили Иванова до Радинела Бусерска, която по това време е водеща на „По света и у нас“ по БНТ. В Радио „София“ води неделното „Радиокафе“, което е насочено към по-актуалната проблематика. „Водещият и редакторът на предаването определят темата, която трябва да е актуална, да има обществен интерес към нея. Обсъждат се въпроси, които да бъдат поставени с тенденция да се изведе новина. Стремя се да поднасям информация, която да е обективна и актуална, но по интересен и непринуден начин“, коментира тънкостите на професията събеседникът ми. Разкрива още, че предпочита живото предаване, което му носи тръпка. „Във всеки момент може да възникне неочаквана ситуация и ти си човекът, който дирижира всичко в студиото. При предаването на запис си много по-спокоен и не чак толкова съсредоточен. Можеш да правиш лапсуси и после при монтажа да ги изтриеш. При живото предаване грешките трябва да са сведени до нула“, казва Димитров. За него програмите на радиото са като жив организъм. И е необходимо непрекъснато да бъдат развивани в името на крайния потребител – слушателя. „Никой не бива да подценява слушателите, защото те могат безпогрешно да се ориентират. Когато работиш в радио, всеки ден се явяваш на избори – за теб гласуват с бутона за включване на радио­приемниците или за смяна на честотите. Но вярвам, че радиото ще бъде близо до хората – и в малкия, и в големия град, защото слушателят има нужда от тази медия“, категоричен е Митко Димитров. А на въпроса дали личните пристрастия се отразяват на професионалната му дейност, отговаря, че като почитател на българската музика, винаги се е стремял тя да преобладава в ефира. „Харесвам и българската народна музика. Това е част от нашата идентичност“, казва Димитров. Работата му донася и редица признания, сред които са награда от международния медиен фестивал „Медиамикс“, като продуцент на новините през 2008 г. През 2016-а воденият от него екип е отличен с престижната награда на БНР „Сирак Скитник“.", "date": "2019.06.20", "title": "Митко Димитров: Любовта към радиото е завинаги"}
{"url": "https://standartnews.com/kultura/otmstitelite-krayat-se-zavrshcha-na-golemiya-ekran-395258.html", "text": "Президентът на „Марвел“ Кевин Файги съобщи, че „Отмъстителите: Краят“ отново ще се завърти на големия екран. Този път обаче зрителите ще гледат актуализирана версия с бонус сцени. „Това реално не е „удължен“ вариант на лентата. Ще има допълнителни материали в края на филма, включително и една голяма изненада“, коментира Файги. Това ще даде нов шанс на екранния епос да бие боксофис рекорда на „Аватар“ на Джеймс Камерън за най-касовия филм на всички времена. Лентата на „Марвел“ събра 2,743 милиарда долара в сравнение с 2,788-те на сай-фай екшъна от 2009-а. Новата версия на „Отмъстителите: Краят“ тръгва покината в САЩ на 28 юни.", "date": "2019.06.20", "title": "„Отмъстителите: Краят“ се завръща на големия екран"}
{"url": "https://standartnews.com/kultura/lp-i-kotarashki-idvat-za-frankofoli-395262.html", "text": "Световни звезди пътуват към Благоевград за петото издание на международния музикален фестивал „Франкофоли“ на 21 и 22 юни. Юбилейното шоу е в градския парк “Македония”, а входът за всички жители и гости – свободен. В изключително силната програма се открояват добре познати знаменитости от всемирната сцена. Американката с италиански корени LP е хедлайнер в първия ден на престижния форум. Преди нея излиза хитовият молдовски изпълнител Дан Балан, както и френската електро-суинг банда „Караван плас“. На 22 юни за Франкофоли първи ще излезе Никола Груев-Koтарашки с групата си. По-късно те ще отстъпят място на едни от най-известните румънски артисти - Моранди, чиито хитове са познати в целия свят. Хедлайнер на втората вечер е французинът Кенджи Жирак, който доби световна популярност с хита си Andalouse. Сцената за фестивала „Франкофоли“, на която ще се изявят всички музиканти, е с площ 300 кв. м. На и около нея ще бъдат поставени около 300 ефектни осветителни тела, ще има и над 250 кв.м. LED стени, на които ще се излъчват изявите в реално време. Със своята мощ, качеството на озвучаването попада в топ 3 на системите от световно ниво, а всеки един от участниците пристига с най-актуалните си декори, което гарантира допълнителен ефект. Площта на парк „Македония” е 62 дка, което позволява да се съберат десетки хиляди хора, като на място е осигурен достъп за хора в неравностойно положение. Мерките за сигурност в парка са изключително сериозни, няма да се допуска влизането с бутилки, твърди и остри предмети, а лицата под 18 години ще влизат след попълнена декларация от техните родители/настойници. За фестивалното настроение ще  допринесат и шатрите, на които ще се предлагат храни и напитки. За първи път ще има безплатна зона за туристически палатки - над езерото в парк „Бачиново”. Тя ще е разположена на площ от около 2 декара и ще бъде напълно безплатна за меломаните, избрали този начин да съпреживеят фестивала. Помислено е и за сигурността им, тъй като в самия парк охраната е денонощна, съобщи пред медиите във Френския институт в София зам.кметът на Благоевград Христина Шопова. Тя коментира, че в общината, която притежава всички права за провеждането на „Франкофоли“ на територията на България и балканския регион, са изключително горди с фестивала. „Много е лесно да се закрие нещо, но много по-трудно да го възстановиш и да изградиш доверие”, добави дамата. На френската закуска дойдоха Жил Курежлонг, първи съветник в посолството, и Фабиен Флори, шеф на Френския институт в България. Жерар Пон, директор на Francofolies de la Rochelle, сподели видео поздрав: „Фестивалите „Франкофоли“ по света са голямо семейство и аз съм щастлив, че Благоевград празнува вече петото си издание. Програмата е на световно ниво, организацията на събитието – също. Очакват ви страхотни моменти с любими звезди.”", "date": "2019.06.20", "title": "LP и Котарашки идват за „Франкофоли“"}
{"url": "https://standartnews.com/svyat/si-tszinpin-pristigna-v-severna-koreya-395220.html", "text": "Китайският президент Си Цзинпин пристигна на историческо двудневно посещение в Северна Корея. Това е първата визита на китайски лидер в изолираната комунистическа държава от 14 години насам. В Пхенян китайският президент ще се срещне с Ким Чен-ун в опит да засилят двустранните отношения. Моментът на посещението е особено деликатен, тъй като и двете страни водят спор със САЩ. Китай – заради търговията, а Северна Корея - заради ядрените оръжия. Още повече, че се очаква Доналд Тръмп да се срещне със Си Цзинпин следващата седмица, по време на срещата на Г-20 в Япония. Вашингтон иска от Пекин да използва своето влияние върху севернокорейския лидер.", "date": "2019.06.20", "title": "Си Цзинпин пристигна в Северна Корея"}
