{"url": "https://standartnews.com/sport/vesela-dimitrova-otsenki-ot-25000-sa-vzmozhni-388607.html", "text": "Старши треньорът на ансамбъла по художествена гимнастика Весела Димитрова очаква през този сезон оценките да бъдат по-високи, не само за нашите състезателки, но и за останалите страни. Причината е по-високата трудност, на която се залага в композициите. \r\nСоциалните мрежи вече гърмят от съобщения преди първия старт на грациите ни за сезона. В сряда ансамбълът заминава за първата от четирите Световни купи. От 5 до 7 април тимът ни ще участва в Пезаро, Италия. Седмица по-късно е турнирът от същия ранг в София в „Арена Армеец”. „Засега подготовката върви нормално, момичетата са здрави, което е много важно. Много са мотивирани за първия старт. Всички ги очакват с голям интерес, въпрос и на шанс е да покажат каквото могат още в първия старт този уикенд”, сподели Димитрова. \r\nЗа Световната купа в България при ансамблите участие отказа само съставът на Испания. Предварителна заявка не бе подал и тимът на Азербайджан. Всички останали основни конкуренти на тима ни ще пристигнат у нас. \r\n„Има огромен интерес към нашите съчетания в социалните мрежи, както винаги. Нямам представа какви оценки са раздавани в Тие, но мисля, че е абсолютно възможно да се достигат оценки от 25.000 точки. Всички залагат на много голяма трудност, затова може да се получават оценки от порядъка на 25.000-26.000 точки. Готови сме, нашата трудност на съчетанията е почти 18.000. Така че ако всичко бъде изпълнено точно и перфектно, е възможно да бъдат от този порядък оценките”,  допълни Весела Димитрова. \r\n„Момичетата са крехки, знаете колко им тежат очакванията на публиката. Надявам се да са малко по-спокойни, квотата е добре, че я имаме. Но ние се стараем за всяко състезание да даваме всичко от себе си.” \r\n„Ерика Зафирова е чудесна гимнастичка, притежава много качества, много артистична, допринася за малко по-различен облик на ансамбъла в момента. Това да си индивидуален състезател е много различно, но тя се адаптира много бързо. Колкото повече равностойни гимнастички имам, толкова по-добре за отбора”, каза още Весела Димитрова. Българският ансамбъл при жените е в състав Лаура Траатс, Симона Дянкова, Мадлен Радуканова, Ерика Зафирова и Стефани Кирякова. На Световната купа в София от 12 до 14 април, България ще бъде представена от Невяна Владинова, Катрин Тасева и ансамбъл - жени.", "date": "2019.04.01", "title": "Весела Димитрова: Оценки от 25.000 са възможни"}
{"url": "https://standartnews.com/sport/nikolay-yordanov-shche-e-glaven-sdiya-za-ludogorets-i-tsska-388603.html", "text": "Николай Йорданов ще има отговорността да бъде съдия на първия мач между Лудогорец и ЦСКА за полусезона. Двубоят от 1/4-финалите за Купата на България е в сряда от 18:30 часа. Асистенти на Йорданов ще бъдат Мартин Венев и Димитър Русев, а четвърти рефер е Драгомир Драганов. Радан Мирянов пък е съдийски наблюдател. Станислав Тодоров пък е назначен за главен съдия на двубоя между Ботев Пловдив и Черно море. \r\nГС:    Ивайло Иванов Стоянов    АС1:    Мирослав Максимов Иванов    АС2:    Павлин Цветанов Михайлов \r\n4-ТИ:    Георги Димитров Давидов                 \r\nСН:    Кольо Димитров Данев      \r\n  \r\nГС:    Николай Йорданов Колев    АС1:    Мартин Емилов Венев    АС2:    Димитър Русенов Русев \r\n4-ТИ:    Драгомир Димитров Драганов                 \r\nСН:    Радан Василев Мирянов      \r\n  \r\nГС:    Владимир Вълков Вълков    АС1:    Веселин Мишев Добриянов    АС2:    Петър Николов Джугански \r\n4-ТИ:    Георги Юлиянов Иванов                 \r\nСН:    Валентин Желев Добрев      \r\n  \r\nГС:    Станислав Георгиев Тодоров    АС1:    Георги Йорданов Дойнов    АС2:    Мартин Иванов Димитров \r\n4-ТИ:    Неделчо Танчев Гаджалов                 \r\nСН:    Костадин Георгиев Стоичков      СК при БФС си запазва правото на ПРОМЕНИ в назначенията.", "date": "2019.04.01", "title": "Николай Йорданов ще е главен съдия за Лудогорец и ЦСКА"}
{"url": "https://standartnews.com/sport/dinu-obzhalva-rezultata-ot-macha-s-kobrata-388602.html", "text": "Кубрат Пулев записа най-драматичната победа в своята боксова кариера, но оттогава насетне е засипан с проблеми. Голямата тема около него е целувката, заради която репортерката Джени Суши реши да го съди за сексуален тормоз и която доведе до поне временното му отстраняване от Калифорнийската атлетическа комисия. Сега пък става ясно, че Пулев още не може да бъде 100% сигурен в победата си на ринга над Богдан Дину! Причината е, че румънецът обжалва резултата пред същата тази Калифорнийска атлетическа комисия. Причината е случилото се в седмия рунд, в който след два нокдауна дойде и нокаутът. Жалбата на Дину е заради нечистия удар, който получи в гърба, след първия нокдаун. Тогава действително ситуацията бе драматична, тъй като съществуваше вариант, при който Дину да обяви, че не е в състояние да продължи и Пулев да бъде дисквалифициран. Съдията на ринга Раул Кайс-младши даде пет минути за възстановяване на Дину, както и наказателна точка на Кобрата, но решението му бе, че ударът е бил неволен. Така той обяви на съдиите на масата, че ако Дину не може да продължи, то ще бъде взет резултатът по точки до този момент. Именно в този момент румънецът изведнъж се съвзе и продължи двубоя, който Кобрата приключи малко след това. Сега обаче румънецът и неговият екип са взели решение да опитат да използват ситуацията, за да обжалват крайния резултат в мача. \"След двубоя седнах с Дину и неговия екип и се свързахме с калифорнийската комисия, официално внесохме жалба и изискахме изслушване пред комисията на Калифорния\", обяви промоутърът на Дину Грег Коен. Изпълнителният директор на комисията Анди Фостър потвърди, че жалбата ще бъде разглеждана на следващото заседание, което е насрочено за средата на май. На него ще бъде разискан и друг въпрос, свързан с Пулев - скандалът с Джени Суши. Заради него българинът ще трябва да говори пред комисията. \"Не трябва да идва. Просто ще остане наказан, ако не го направи\", допълва Фостър.", "date": "2019.04.01", "title": "Дину обжалва резултата от мача с Кобрата"}
{"url": "https://standartnews.com/sport/elitt-v-gimnastikata-idva-za-sk-v-sofiya-388605.html", "text": "68 индивидуални гимнастички и 17 ансамбъла ще участват в деветото издание на Световната купа по художествена гимнастика, която ще се проведе от 12 до 14 април в \"Арена Армеец\" в София. Надпреварата и тази година е една от четирите Световни купи, които са квалификация за олимпийските игри в Токио през 2020 година. \r\nИнтересът към състезанието в София е огромен. Световният елит пристига в България, за да направи генерална репетиция за шампионата на планетата, който ще се проведе от 16 до 22 септември в Баку (Азербайджан) и е квалификация за Игрите догодина в индивидуалната надпревара, обявиха организаторите на специална пресконференция. \r\nВ състезанието пред родна публика България ще бъде представена от невероятните Невяна Владинова и Катрин Тасева. \r\nВ индивидуалното Русия идва със звездите си Арина Аверина и Александра Солдатова, която миналата година спечели приза Кралица на Световната купа в София. За Украйна ще играят Влада Николченко и Виктория Онопринко, за Беларус - Анастасия Салос и Алина Харнаско, за Израел - Линой Ашрам и Никол Зелихман, Италия ще бъде представена от медалистките от световното първенство в София през миналата година Милена Балдасари и Александра Аджурджу, а САЩ е в състав - Евита Грискенас и Лили Мизуно. Гости на Световната купа ще бъдат всички членове на Техническия комитет по художествена гимнастика на ФИГ с председател Наталия Кузмина (Русия). Главен съдия на СК ще бъде Даниела Велчева. \"Много сериозна конкуренция има и тази година. Това е изключителна година за националния отбор индивидуално, който ще се бори за две квоти за Токио 2020. Всички конкуренти на ансамбъла също са тук с изключение на Испания и Азербайджан\", каза Росина Атанасова, генерален секретар на БФХГ и заместник-председател на организационния комитет на Световната купа в София. \r\nТреньорският щаб на българския ансамбъл в лицето на старши треньора Весела Димитрова и на помощник-треньора Михаела Маевска са заявили Симона Дянкова, Стефани Кирякова, Мадлен Радуканова, Ерика Зафирова и Лаура Траатс. Извън състава е лекуващата контузия Елена Бинева. \r\nЗа българския ансамбъл, който вече има квота за Токио 2020, това ще бъде първо състезание за годината. При ансамблите са заявени Австралия, Беларус, България, Египет, Финландия, Германия, Гърция, Унгария, Израел, Италия, Япония, Казахстан, Мексико, Русия, Словения, Украйна и САЩ. От конкурентите на България липсват само Испания и Азербайджан. \r\nОфициалното откриване на състезанието е на 13 април. Патрон на Световната купа ще бъде кметът на София Йорданка Фандъкова, а официално тя ще бъде открита от министъра на младежта и спорта Красен Кралев. \"Световната купа се очертава много силна, защото тази година всички са подготвили много силни програми. Нашите гимнастички с нищо не отстъпват на конкурентките. Искам да пожелая успех на нашите момичета и вярвам, че те ще покажат най-доброто пред родна публика\", каза трикратната световна шампионка Мария Гигова. \r\nЗа трета поредна година Световната купа по художествена гимнастика в София ще има своята кралица, която се избира от акредитираните български и чуждестранни журналисти и фотографи на състезанието, както и от членовете на Българската асоциация на спортните журналисти. \r\nДо момента титлата е присъждана на Невяна Владинова през 2017-а и на рускинята Александра Солдатова през миналата година. \r\nТази година, кралицата на Световната купа, ще получи уникална корона, изработена от словенския бижутериен бранд Zlatarna Celje - един от най-големите европейски производители на бижута. \r\nТиарата е уникална със своят дизайн, изработена от сребро 925/000 с родиево покритие. Изработката на тиарата е микс от модерна технология и ръчна изработка, като процесът за създаването й отнема един месец. \r\nЗаедно със Световната купа през 2019 година БФХГ организира и кампания за набирането на средства за създаването на възстановителен център за българските състезателки по художествена гимнастика. \r\nЗад инициативата застава футболната звезда Димитър Бербатов, който ще я подкрепи със своята фондация. \r\nБФХГ с помощта на дарители и спонсори и тази година ще направи томбола за зрителите в залата с над 130 подаръци през трите състезателни дни.", "date": "2019.04.01", "title": "Елитът в гимнастиката идва за СК в София"}
{"url": "https://standartnews.com/sport/dva-medala-za-blgariya-ot-german-open-g1-388601.html", "text": "Само седмица след невероятния фурор и спечелените 80 медала за България на второто Мултиевропейско първенство, родните таекуондисти продължават с успехите в Европа.  \r\nЕдна от големите надежди в родното таекуондо, и редовна медалистка от турнири с ранг G, Ванеса Маркова направи пореден удар на международната сцена. Състезателката на Херея и националния отбор се окичи с бронз при жените до 46кг на супер силния турнир G1 Class German Open. Нашето момиче не даде никакъв шанс на холандка и не само, че я победи с 20 точки разлика, но и не и даде да отбележи точка! На полуфинал Ванеса срещна националката на Китай - Ксуекин Тан, номер 30 в олимпийската ранглиста и медалистка от Гранд Слам състезанието преди няколко месеца. Нашето момиче изигра тактически правилно първите два рунда като имаше минимална преднина за азиатката. В третия рунд Ванеса не се задоволи само с добрата игра, а тръгна да обръща резултата. Късметът обаче не беше на нейна страна и атаките и не донесоха желания резултат. Въпреки загубата тя прибави нови точки за Олимпийския ранкинг. Остават още два турнира за обиграване - Испания Оупън и София Оупън преди Световното първенство в Манчестър през месец май!  \r\nДруг състезател, на който много се разчита , Денис Димитров - Рицаря (кадет до 53кг) спечели сребро на Германия Оупън! Състезателят на Херея бе сред най-атрактивните състезатели на турнира с отворената и агресивна игра и това накара организаторите да предават и трите му срещи на живо на големия екран в залата и в интернет. Денис се справи срещу швед с 29:9 на четвъртфинала, би тайландец с 50:29 на полуфинала и загуби от национала на Тунис в много драматична среща, в която нашето момче водеше през цялото време, дори бе на косъм да откаже точково противника, но съдийски неточности както и не добре работеща екипировка, която не отчете цели 7 каски го препънаха на финала и той загуби с 46:50. Все пак страхотно постижение!  \r\nЛарен Райчева (кадетка до 41кг) победи германка, но загуби от шведка на четвъртфинала след тактически пропуски. Румина Кирчева (девойки до 52кг) пък имаше тежък жребий и срещна най-добрата в категорията с 7 златни отличия в последните турнири. Нашето момиче игра много добре и само малшанса и попречи да надвие белгийската си опонентка, която впоследствие би категорично още четири срещи и отново се окичи със златото. Така равносметката е сребро на Денис Димитров - Рицаря и бронз на Ванеса Маркова.", "date": "2019.04.01", "title": "Два медала за България от German Open G1"}
{"url": "https://standartnews.com/sport/dermendzhiev-spodeli-slabostite-na-levski-388553.html", "text": "Георги Дерменджиев сподели мнението си след равенството на Левски с Ботев Пловдив (1:1) и разкри слабостите на отбора. Според него, отборът е атакувал добре, но му е липсвала точност при завършващите удари и на това се дължи липсата на победа.  \"Разбира се, че не съм доволен от резултата, но и това го има. Доста се накъса играта, имахме някои ситуации. След като останахме с човек повече, играхме в полето на Ботев, но не можахме да си вкараме положенията.\", започна той. \"Не мога да коментирам дузпата. Ние започнахме добре, стигна се и до гол, което беше добре, защото се успокоихме. Но допуснахме много неприятна грешка в самото начало на втората част, не бяхме достатъчно концентрирани и позволихме да се стигне до удар от границата на наказателното поле\", заяви наставникът на Левски. \"В тези статични ситуации има човек, който отговаря за всеки. Нашият футболист изпусна съперника си и се стигна до гола. Ще го анализираме впоследствие този момент\", коментира той. \"Реших да заиграем с двама нападатели, както и с двама по фланговете. Добре атакувахме, но нямахме добър завършващ удар. Разбира се, че тази схема може да стане постоянна, постъпваме срещу всеки съперник различно. Не е толкова голяма разликата, но исках в този мач да имаме по-голяма мощ напред, но не можахме да отбележим\", заяви Дерменджиев и похвали дебютанта в титулярния състав Сейдахмет. \"Еркебулан е един много перспективен футболист, включи се от началото добре, има още много какво да показва, но и да се адаптира към отбора. Доволен съм какво направи, но мисля, че може и доста повече и ще го покаже\", заяви Дерменджиев и сподели мнението си за скандалната ситуация с Давиде Мариани, който изрита яростно една бутилка след като бе сменен. \"Мариани казва, че е изритал бутилката, защото не е доволен от резултата и затова е реагирал така. За мен това не е нормално. Един истински спортист умее да печели, умее и да губи. Един спортист би трябвало да може да реагира правилно. Ще реша аз дали ще има последствия за него\", сподели треньорът на Левски. \"Няма да се оправдавам с инсинуациите за поста ми. Естествено, че това, което се тиражираше, влияе, но ние сме длъжни да сме силни в един такъв момент и да излизаме и да играем. Достатъчно се писа по тази тема и вие категорично знаете какво се случва и няма какво да се коментира. Аз съм професионалист, във футбола всичко е възможно, но нашето ръководство е високо интетелктуално, знае какъв отбор е приет и знае как да постъпи. Те са хората, които решават какво ще се случи. Аз съм професионалист и работя така, както трябва да работя. Не искам да мисля по темата за моя смяна, нека кажат първоизточник. Не може срещу един клуб като Левски да се получават такива неща.\", допълни Дерменджиев. \"Клубът не трябва да разрешава такива писаници и аз мисля, че всичко това ще се изчисти във времето. Мисля, че това беше атака срещу клуба, щом се говори срещу треньор на такъв клуб, при това от два месеца, особено при резултати, които не са негативни, това е удар по Левски\", добави треньорът. \"Но знаете, че тук е така. Един Йоканович си замина за 2-3 месеца, а после където отиде, спечели всичко. Един Делио Роси е с 300 мача в Италия и пак имаше огромен негативизъм върху него. Тук е нормално да се коментират треньори, спортни директори, шефове. Но мисля, че това ръководството са високо интетлектуални хора и няма да разрешат да се действа така срещу клуба. Мен не ме интересува от къде идват тези атаки\", завърши Дерменджиев.", "date": "2019.04.01", "title": "Дерменджиев сподели слабостите на Левски"}
{"url": "https://standartnews.com/sport/latsio-popari-inter-na-san-siro-388554.html", "text": "Лацио нанесе тежко поражение на Интер на Сан Сиро с 1:0. В герой за гостите се превърна Сергей Милинкович - Савич, който реализира единственото попадение в 13-ата минута на срещата от 29-ия кръг на италианската Серия \"А\" . Домакините излязоха без голямата си звезда Мауро Икарди. С тази победата \"орлите\" заеха петото място с 48 точки в актива си, колкото има и шестият Аталанта. Интер, който е трети във временното класиране, има 53 точки, само две повече от четвъртия Милан. Лацио са и с мач по-малко. Първата по-сериозна възможност бе за играчите на Пипо Индзаги. Чиро Имобиле отправи силен удар, но Самир Ханданович отрази. Малко след това Иван Перишич си опита късмета, но Томас Стракоша изби.  Лацио излезе напред в резултата в 13-ата минута. Луис Алберто комбинира със Сергей Милинкович - Савич, който с глава реализира за 1:0! В 25-ата минута бившата звезда на Лацио - Балде Кейта стреля, но Стракоша отново спаси. В 37-ата играчите на Интер вкараха, но съдията не зачете попадението, тъй като не бе дал сигнал за изпълнение. По-късно Бастош бе близо да донесе доста комфортна преднина за Лацио, но Ханданович беше на мястото си и не позволи ново попадение във вратата на домакините. В следващата атака Томас Стракоша се намеси навреме и парира нов удар на Балде Кейта, а в добавеното време Луис Алберто пробва отново рефрлекса на Ханданович. Така \"орлите\" водеха с 1:0 на почивката. През втората част Перишич опита да изравни, но албанският страж на гостите отново бе на висота. Фелипе Кайседо имаше отлична възможност до голяма степен да реши всичко в 55-ата минута. Той бе изведен от Имобиле, предоля двама защитници и стреля, но изстрелът му бе отразен от Ханданович. Лацио прие играта в своята половина, но продължи да бъде опасен на контраатака. В 61-ата минута Чиро Имобиле получи топката в наказателното поле и стреля, но не намери целта. Няколко минути по-късно Политано можеше да изравни, но шутира над вратата на римляните. През последните десетина минути Наинголан шутира опасно, но Стракоша запази мрежата си суха. Така Имобиле и компания взеха важни три точки и останаха в борбата за първите четири места, даващи право на участие в Шампионската лига.  ", "date": "2019.04.01", "title": "Лацио попари Интер на Сан Сиро"}
{"url": "https://standartnews.com/sport/dvoyna-pobeda-za-mertsedes-v-bakhreyn-388555.html", "text": "Люис Хамилтън спечели Гран При на Бахрейн. Със своя Мерцедес той успя да завърти най-бързо 57-те обиколки на пистата Сахир и записа своята 74-та победа в кариерата си. Зад него остана съотборникът му Валтери Ботас, а в най-големям губещ се превърна Шарл Льоклер от Ферари, който остана на третата позиция. Младокът водеше почти през цялото състезание, но 10 обиколки преди края проблем с двигателя го свали до третото място. Той взе допълнителната точка за най-бърза обиколка. Още на старта гумите на Льоклер превъртяха, което затрудни тръгването му, а Фетел само това и чакаше, за да излезе начело. Льоклер направи най-бърза обиколка като спря хронометрите на 1.36:383 минути. Макс Ферстапен спука гуми в 4-ата обиколка. \r\nДве по-късно Льоклер успя да си върне първото място, минавайки пред съотборника си и съумя да натрупа и преднина от 1,5 секунди. Малко след това Сайнс подобри времето на младата надежда на Ферари и направи най-бърза обиколка - 1.35:842 минути. Между 10-а и 14-а обиколка Хамилтън започна да натиска втория Фетел и съкрати доста разликата,а  Ферстапен успя да изпревари Ботас в битката за 5-ото място. \r\nСлед първото влизане на пилотите в бокса, отново лидер остана Льоклер, който отново направи най-бърза обиколка - 1.33:914 минути. След тези 16 обиколки само Даниел Рикиардо не бе влизал в бокса, за да смени гуми. На втора позиция пък излезе Люис Хамилтън. Фетел започна да притиска втория в подреждането и не след дълго си върна позицията. В средата на състезанието първите две места бяха резервирани от \"черните кончета\", а лидер продължаваше да бъде сензацията - Льоклер следван от Фетел, Хамилтън, Ботас, Ферстапен, Хюлкенберг, Норис и Райконен.  След това Ботас се озова на второто място, докато Фетел и Хамилтън започнаха люта битка за третата позиция. И докато всичко течеше по мед и масло за лидера в Льоклер, то нещата стояха далеч по-зле за съотборника му Фетел, който позволи на Хамилтън да го изпревари след безумна грешка. Германецът се завъртя на пистата и бе принуден да влезе в бокса след като счупи предно крило. Той се върна на пистата чак на 9-та позиция. Десет обиколки преди края на надпреватара Льоклер се оплака от работата на двигателя на Ферари и темпото му спадна драстично. Само за една обиколка Хамилтън свали 8 секунди и успя да го изпревари в 48-ата обиколка. Проблемът дойде от мотор генератора на Ферарито, което намали драстично мощността на болида. Шест обиколки по-късно и Ботас мина пред белгиецът и зае второто място. До края и Макс Ферстапен започна също да притиска Льоклер. Две обиколки преди финала излезе кола за сигурност, защото и двете Рена отпаднаха. Хюлкенберг, Рикардо, Грожан и Сайнс приключиха участието си броени метри преди финала. А благодарение на колата за сигурност Льоклер остана на третата позиция. Така покрай карирания флаг първи мина Хамилтън следван от Ботас, Льоклер, Ферстапен, Фетел, които заеха първите пет места. До точките се добраха и Норис, Райконен, Гасли, Албън и Перес.   \r\n ", "date": "2019.04.01", "title": "Двойна победа за Мерцедес в Бахрейн"}
{"url": "https://www.standartnews.com/sport/vesela-dimitrova-otsenki-ot-25000-sa-vzmozhni-388607.html", "text": "Старши треньорът на ансамбъла по художествена гимнастика Весела Димитрова очаква през този сезон оценките да бъдат по-високи, не само за нашите състезателки, но и за останалите страни. Причината е по-високата трудност, на която се залага в композициите. \r\nСоциалните мрежи вече гърмят от съобщения преди първия старт на грациите ни за сезона. В сряда ансамбълът заминава за първата от четирите Световни купи. От 5 до 7 април тимът ни ще участва в Пезаро, Италия. Седмица по-късно е турнирът от същия ранг в София в „Арена Армеец”. „Засега подготовката върви нормално, момичетата са здрави, което е много важно. Много са мотивирани за първия старт. Всички ги очакват с голям интерес, въпрос и на шанс е да покажат каквото могат още в първия старт този уикенд”, сподели Димитрова. \r\nЗа Световната купа в България при ансамблите участие отказа само съставът на Испания. Предварителна заявка не бе подал и тимът на Азербайджан. Всички останали основни конкуренти на тима ни ще пристигнат у нас. \r\n„Има огромен интерес към нашите съчетания в социалните мрежи, както винаги. Нямам представа какви оценки са раздавани в Тие, но мисля, че е абсолютно възможно да се достигат оценки от 25.000 точки. Всички залагат на много голяма трудност, затова може да се получават оценки от порядъка на 25.000-26.000 точки. Готови сме, нашата трудност на съчетанията е почти 18.000. Така че ако всичко бъде изпълнено точно и перфектно, е възможно да бъдат от този порядък оценките”,  допълни Весела Димитрова. \r\n„Момичетата са крехки, знаете колко им тежат очакванията на публиката. Надявам се да са малко по-спокойни, квотата е добре, че я имаме. Но ние се стараем за всяко състезание да даваме всичко от себе си.” \r\n„Ерика Зафирова е чудесна гимнастичка, притежава много качества, много артистична, допринася за малко по-различен облик на ансамбъла в момента. Това да си индивидуален състезател е много различно, но тя се адаптира много бързо. Колкото повече равностойни гимнастички имам, толкова по-добре за отбора”, каза още Весела Димитрова. Българският ансамбъл при жените е в състав Лаура Траатс, Симона Дянкова, Мадлен Радуканова, Ерика Зафирова и Стефани Кирякова. На Световната купа в София от 12 до 14 април, България ще бъде представена от Невяна Владинова, Катрин Тасева и ансамбъл - жени.", "date": "2019.04.01", "title": "Весела Димитрова: Оценки от 25.000 са възможни"}
{"url": "https://standartnews.com/sport/rado-yankov-otnovo-napravi-sstezanie-po-snoubord-388568.html", "text": "Призьори за купа \"Радо Янков\" Второто състезание за купа \"Радо Янков\" по сноуборд в дисциплината слалом се проведе на писта \"Шоки\" в Пампорово. Участие взеха 30 деца от клуб \"Амерспортс\". Състезанието бе организирано от Янков, семейството му и първия му треньор Васил Милчев. Подкрепа оказа и Стоян Шоков, който предостави безвъзмездно пистата за състезанието.  \"Това състезание го правим за втора поредна година. През 2018-а ми хрумна тази идея за състезание в което най-малките деца да се състезават и да имат още един допълнителен старт. Засега е само за децата от клуба \"Амерспортс\". Надявам се следващите години да влезе и в календара на федерацията, коментира Радослав Янков. Той награди призьорите с ръчно изработени купи от дърво от неговия баща Димитър Янков и с детско шампанско. ризьори: Момчета U-11 ( 2008-2010) 1- Александър Георгов 2- Тодор Шумков 3- Никола Чолаков Момчета U-13 (2006-2007) 1-Димитър Илиев 2-Стоян Пепеланов 3-Георги Милчев Момчета U-15 (2004-2005) 1-Петър Гергьовки 2-Митко Терзиев Момичета U-15 (2004-2005) 1- Ивана Баталова Девойки U-19 (2000-2003) 1-Мариела Кирилова 2-Стефка Керoзова 3-Айлин Пайталова Юноши U-19 (2000-2003) 1- Теодор Пашалиев 2- Димитър Славов Копирано от standartnews.com", "date": "2019.04.01", "title": "Радо Янков отново направи състезание по сноуборд"}
{"url": "https://standartnews.com/sport/sportt-po-tv-za-1-april-388600.html", "text": "17,30 Футбол, България, Втора лига: ЦСКА 1948 - Литекс (пряко) 20,00 Футбол, България, Първа лига: Ботев Враца - Витоша (пряко) 18,30 Волейбол, България, Суперлига, плейофи: ЦСКА - Нефтохимик (пряко) 22,00 Футбол, Англия, Висша лига: Арсенал - Нюкасъл (пряко) 17,50 Спорт тото 21,15 \"Спорт в обектива\" 20,00 УЕФА Шампионска лига - магазинно предаване 18,30 Плуване: Северен тур в Хелзинки, първи ден (пряко)", "date": "2019.04.01", "title": "Спортът по тв за 1 април"}
{"url": "https://standartnews.com/sport/zlatni-medali-za-kkhg-pirin-na-mezhdunaroden-turnir-388583.html", "text": "Клубът по художествена гимнастика „Пирин“ взе участие в Международен турнир за купа \"Феникс\" в зала \"Арена Армеец\" в София. Грациите от първия отбор ДМВ се представиха отлично и това донесе златни медали за Виктория Димитрова, Мариета Златинова, Лени Ганчева, Александра Борисова и Росена Янакиева. \r\n  \r\nВторият отбор ДМВ в състав Константина Мавродиев, Стефани Стефанова, Карина Гяурска, Стела Папучарова и Мария Велинова зае шестото място. Ансамблите на децата се класираха на 6-то и 8-мо място. Елвира Янгеловска се представи отлично в индивидуалната надпревара. При силна конкуренция тя се класира 6-та в многобоя и взе сребърен медал  на топка. \r\n  \r\nОбщина Благоевград поздравява грациите от КХГ „Пирин“ и техните треньори за отличното им представяне и добрата работа!  ", "date": "2019.04.01", "title": "Златни медали за КХГ „Пирин“ на Международен турнир"}
{"url": "https://standartnews.com/mneniya/biznes-analizt-e-profesiya-na-bdeshcheto-388589.html", "text": "    - След като завърших бакалавърска степен по „Счетоводство и контрол“ в Икономически университет – Варна, започнах да работя като младши експерт в отдел „Икономическо развитие“ във фирма в родния ми град - Добрич. Всъщност, там се запалих по различни изследвания, свързани с развитието на различни видове бизнеси и отделно се насочих към разработване на европейски проекти, които да подкрепят икономическото развитие. С времето започнах да разглеждам много източници на информация, най-вече Интернет, за това как фирмите биха могли да се развиват най-успешно, да обучат своя персонал, да разработят нови продукти и т.н. Оказва се, че за всички тези неща, е нужен консултант в тази сфера. Вече имах доста опит в консултирането за разработването и развитието на европейски проекти и прецених, че е настъпил моментът да добия нови знания и умения, за да мога още по-компетентно да консултирам и подкрепям развитието на бизнеса. Всъщност, последното десетилетие е характерно с това, че има наличие на т.нар „big data“ (сложен процес на изследване на големи и разнообразни набори от данни за разкриване на информация, включително скрити модели, неизвестни корелации, пазарни тенденции и предпочитания на клиентите, които могат да помогнат на организациите да вземат информирани бизнес решения), които се разпространяват предимно чрез Интернет. Знаете, че интернетът е голяма част от нашето ежедневие и всъщност това повлиява и начина, по който се анализират различните позиции. Все по-често бизнес решенията се базират на доста сериозен анализ на различни данни, т.нар „analysis based decisions“ и това измества интуитивните бизнес решения; прилага се много прагматичен подход във взимaнето на бизнес решения и именно това ме мотивира да се насоча към специалността „Бизнес аналитикс“, която в момента изучавам в университета в Съри. - Университетът в Съри (University of Surrey) осъществява изследвания в сферата на Big Data в здравеопазването – сектор, който представлява интерес за мен. Също така има постижения в изследванията в сферата на туризма – сектор, в който съм реализирал няколко успешни проекта. В допълнение, мога да отбележа, че курсът на обучение в Съри ми предоставя възможност да се специализирам и в сферата на финансите, и по-специално на инвестициите. Това също много ме привлече към магистърската програма, предлагана от университета. На практика, изучаването на модули като Econometrics, Finance and Investment, Marketing Analytics, Supply Chain Analytics, Business Process Management, Data Analytics, and Machine Learning & Visualisations, ми предоставят възможности да се реализирам в много индустрии и различни отдели на даден бизнес. Мога да дам и още един пример относно приложимостта на знанията и уменията, които притежава един бизнес анализатор на големи данни. В рамките на модула Data Analytics имах курсов проект, свързан с решаването на реален бизнес проблем в сферата на застраховането. Разполагайки с база от данни за потребителите на различни видове застраховки и прилагайки методологията на Data Mining, трябваше да прогнозираме кои клиенти биха проявили интерес към закупуването на застраховка за каравана. В допълнение трябваше да опишем и профилът на типичният потребител на този вид застраховки. Направените изводи помагат да се оптимизира маркетинговата стратегия на застрахователната компания, да се подобри таргетирането на потенциални клиенти, да се минимизарат маркетинговите разходи и да се повишат бъдещите приходи. Анализът на данни позволява управленските решения да се основават на факти и да са безпристрастни, а не да бъдат основани на предположения и интуицията на мениджмънта. По този начин бизнес анализът на данни съдейства за вземането на по-добри управленски решения и за по-добро развитие на бизнеса. Освен това, университетът е на много добра локация – само на 40 минути от Лондон е, а Лондон е град с доста добре развит бизнес сектор. - Честно казано не съм проучвал много подробно дали в България има такава специалност. Може би в Софийския университет има подобна, но не знам какви точно модули включва и дали се изучават същите неща за „Бизнес анализ“ като при нас. - Не, аз определено бях решил, че искам да уча в Англия. Исках да придобия международен опит, тъй като съм учил за бакалавър в България и исках магистратурата ми да е в чужбина. Знаех, че много повече ще си разширя кръгозора, живейки извън границите на родината. Международният опит ще е много полезен за моето бъдещо развитие – това е безспорен факт. - “Бизнес аналитикс” обхваща голям обем данни. Има приложение в абсюлютно всеки бизнес, например в продажбата на стоки на дребно. Да взeмем за пример голяма хранителна верига, където се генерира огромна база данни. Анализът на тези данни позволява да се направи профил на различните клиенти и това какво те употребяват и предпочитат. Например, ако те купуват бира, значи са склонни да купят и подходяща храна за тази бира и това позволява на една такава фирма, на един такъв бизнес, чисто маркетингово да таргетира клиентите си и да разбере как по-добре да задоволява техните потребности. В сферата на финансите и инвестициите подобни анализи позволяват да се правят прогнози за това как ще се развият например определени акции на пазара и това ще доведе до по-обмислени и по-прецизни решения, ако някой иска да прави инвестиции на пазара. Това са примери, които достатъчно ясно показват защо тази професия е необходима.    ", "date": "2019.04.01", "title": "Бизнес анализът  е професия на бъдещето"}
{"url": "https://standartnews.com/regionalni/izsledvat-prichinite-za-protivoobshchestveni-proyavi-pri-uchenitsi-388608.html", "text": "Днес в Благоевград бе поставено началото на проекта „Изследване на противообществени прояви при ученици от 14 до 18-годишна възраст”. На встъпителна пресконференция в града проекта представиха г-жа София Янчева, секретар на община Благоевград и председател на Местната комисия за борба с противообществените прояви на малолетни и непълнолетни, проф. Борис Манов, декан на Философски факултет на ЮЗУ „Неофит Рилски“, Проф. Людмил Кръстев, ръководител Катедра „Психология“ на ЮЗУ, Доц. Иван Кръстев, ръководител на проекта, Доц. Жеко Кьосев, координатор на проекта и д-р Десислава Иванова, експерт Психолог по проекта. Проектът предвижда изследване на характеристиките на социалната среда, които са рискови фактори за извършване на противообществени прояви. Главната цел на проекта е изучаване спецификата на противообществените прояви, извършвани от малолетни и непълнолетни лица с оглед тяхната превенция.", "date": "2019.04.01", "title": "Изследват причините за противообществени прояви при ученици"}
{"url": "https://www.standartnews.com/sport/latsio-popari-inter-na-san-siro-388554.html", "text": "Лацио нанесе тежко поражение на Интер на Сан Сиро с 1:0. В герой за гостите се превърна Сергей Милинкович - Савич, който реализира единственото попадение в 13-ата минута на срещата от 29-ия кръг на италианската Серия \"А\" . Домакините излязоха без голямата си звезда Мауро Икарди. С тази победата \"орлите\" заеха петото място с 48 точки в актива си, колкото има и шестият Аталанта. Интер, който е трети във временното класиране, има 53 точки, само две повече от четвъртия Милан. Лацио са и с мач по-малко. Първата по-сериозна възможност бе за играчите на Пипо Индзаги. Чиро Имобиле отправи силен удар, но Самир Ханданович отрази. Малко след това Иван Перишич си опита късмета, но Томас Стракоша изби.  Лацио излезе напред в резултата в 13-ата минута. Луис Алберто комбинира със Сергей Милинкович - Савич, който с глава реализира за 1:0! В 25-ата минута бившата звезда на Лацио - Балде Кейта стреля, но Стракоша отново спаси. В 37-ата играчите на Интер вкараха, но съдията не зачете попадението, тъй като не бе дал сигнал за изпълнение. По-късно Бастош бе близо да донесе доста комфортна преднина за Лацио, но Ханданович беше на мястото си и не позволи ново попадение във вратата на домакините. В следващата атака Томас Стракоша се намеси навреме и парира нов удар на Балде Кейта, а в добавеното време Луис Алберто пробва отново рефрлекса на Ханданович. Така \"орлите\" водеха с 1:0 на почивката. През втората част Перишич опита да изравни, но албанският страж на гостите отново бе на висота. Фелипе Кайседо имаше отлична възможност до голяма степен да реши всичко в 55-ата минута. Той бе изведен от Имобиле, предоля двама защитници и стреля, но изстрелът му бе отразен от Ханданович. Лацио прие играта в своята половина, но продължи да бъде опасен на контраатака. В 61-ата минута Чиро Имобиле получи топката в наказателното поле и стреля, но не намери целта. Няколко минути по-късно Политано можеше да изравни, но шутира над вратата на римляните. През последните десетина минути Наинголан шутира опасно, но Стракоша запази мрежата си суха. Така Имобиле и компания взеха важни три точки и останаха в борбата за първите четири места, даващи право на участие в Шампионската лига.  ", "date": "2019.04.01", "title": "Лацио попари Интер на Сан Сиро"}
{"url": "https://www.standartnews.com/sport/dermendzhiev-spodeli-slabostite-na-levski-388553.html", "text": "Георги Дерменджиев сподели мнението си след равенството на Левски с Ботев Пловдив (1:1) и разкри слабостите на отбора. Според него, отборът е атакувал добре, но му е липсвала точност при завършващите удари и на това се дължи липсата на победа.  \"Разбира се, че не съм доволен от резултата, но и това го има. Доста се накъса играта, имахме някои ситуации. След като останахме с човек повече, играхме в полето на Ботев, но не можахме да си вкараме положенията.\", започна той. \"Не мога да коментирам дузпата. Ние започнахме добре, стигна се и до гол, което беше добре, защото се успокоихме. Но допуснахме много неприятна грешка в самото начало на втората част, не бяхме достатъчно концентрирани и позволихме да се стигне до удар от границата на наказателното поле\", заяви наставникът на Левски. \"В тези статични ситуации има човек, който отговаря за всеки. Нашият футболист изпусна съперника си и се стигна до гола. Ще го анализираме впоследствие този момент\", коментира той. \"Реших да заиграем с двама нападатели, както и с двама по фланговете. Добре атакувахме, но нямахме добър завършващ удар. Разбира се, че тази схема може да стане постоянна, постъпваме срещу всеки съперник различно. Не е толкова голяма разликата, но исках в този мач да имаме по-голяма мощ напред, но не можахме да отбележим\", заяви Дерменджиев и похвали дебютанта в титулярния състав Сейдахмет. \"Еркебулан е един много перспективен футболист, включи се от началото добре, има още много какво да показва, но и да се адаптира към отбора. Доволен съм какво направи, но мисля, че може и доста повече и ще го покаже\", заяви Дерменджиев и сподели мнението си за скандалната ситуация с Давиде Мариани, който изрита яростно една бутилка след като бе сменен. \"Мариани казва, че е изритал бутилката, защото не е доволен от резултата и затова е реагирал така. За мен това не е нормално. Един истински спортист умее да печели, умее и да губи. Един спортист би трябвало да може да реагира правилно. Ще реша аз дали ще има последствия за него\", сподели треньорът на Левски. \"Няма да се оправдавам с инсинуациите за поста ми. Естествено, че това, което се тиражираше, влияе, но ние сме длъжни да сме силни в един такъв момент и да излизаме и да играем. Достатъчно се писа по тази тема и вие категорично знаете какво се случва и няма какво да се коментира. Аз съм професионалист, във футбола всичко е възможно, но нашето ръководство е високо интетелктуално, знае какъв отбор е приет и знае как да постъпи. Те са хората, които решават какво ще се случи. Аз съм професионалист и работя така, както трябва да работя. Не искам да мисля по темата за моя смяна, нека кажат първоизточник. Не може срещу един клуб като Левски да се получават такива неща.\", допълни Дерменджиев. \"Клубът не трябва да разрешава такива писаници и аз мисля, че всичко това ще се изчисти във времето. Мисля, че това беше атака срещу клуба, щом се говори срещу треньор на такъв клуб, при това от два месеца, особено при резултати, които не са негативни, това е удар по Левски\", добави треньорът. \"Но знаете, че тук е така. Един Йоканович си замина за 2-3 месеца, а после където отиде, спечели всичко. Един Делио Роси е с 300 мача в Италия и пак имаше огромен негативизъм върху него. Тук е нормално да се коментират треньори, спортни директори, шефове. Но мисля, че това ръководството са високо интетлектуални хора и няма да разрешат да се действа така срещу клуба. Мен не ме интересува от къде идват тези атаки\", завърши Дерменджиев.", "date": "2019.04.01", "title": "Дерменджиев сподели слабостите на Левски"}
{"url": "https://www.standartnews.com/sport/dvoyna-pobeda-za-mertsedes-v-bakhreyn-388555.html", "text": "Люис Хамилтън спечели Гран При на Бахрейн. Със своя Мерцедес той успя да завърти най-бързо 57-те обиколки на пистата Сахир и записа своята 74-та победа в кариерата си. Зад него остана съотборникът му Валтери Ботас, а в най-големям губещ се превърна Шарл Льоклер от Ферари, който остана на третата позиция. Младокът водеше почти през цялото състезание, но 10 обиколки преди края проблем с двигателя го свали до третото място. Той взе допълнителната точка за най-бърза обиколка. Още на старта гумите на Льоклер превъртяха, което затрудни тръгването му, а Фетел само това и чакаше, за да излезе начело. Льоклер направи най-бърза обиколка като спря хронометрите на 1.36:383 минути. Макс Ферстапен спука гуми в 4-ата обиколка. \r\nДве по-късно Льоклер успя да си върне първото място, минавайки пред съотборника си и съумя да натрупа и преднина от 1,5 секунди. Малко след това Сайнс подобри времето на младата надежда на Ферари и направи най-бърза обиколка - 1.35:842 минути. Между 10-а и 14-а обиколка Хамилтън започна да натиска втория Фетел и съкрати доста разликата,а  Ферстапен успя да изпревари Ботас в битката за 5-ото място. \r\nСлед първото влизане на пилотите в бокса, отново лидер остана Льоклер, който отново направи най-бърза обиколка - 1.33:914 минути. След тези 16 обиколки само Даниел Рикиардо не бе влизал в бокса, за да смени гуми. На втора позиция пък излезе Люис Хамилтън. Фетел започна да притиска втория в подреждането и не след дълго си върна позицията. В средата на състезанието първите две места бяха резервирани от \"черните кончета\", а лидер продължаваше да бъде сензацията - Льоклер следван от Фетел, Хамилтън, Ботас, Ферстапен, Хюлкенберг, Норис и Райконен.  След това Ботас се озова на второто място, докато Фетел и Хамилтън започнаха люта битка за третата позиция. И докато всичко течеше по мед и масло за лидера в Льоклер, то нещата стояха далеч по-зле за съотборника му Фетел, който позволи на Хамилтън да го изпревари след безумна грешка. Германецът се завъртя на пистата и бе принуден да влезе в бокса след като счупи предно крило. Той се върна на пистата чак на 9-та позиция. Десет обиколки преди края на надпреватара Льоклер се оплака от работата на двигателя на Ферари и темпото му спадна драстично. Само за една обиколка Хамилтън свали 8 секунди и успя да го изпревари в 48-ата обиколка. Проблемът дойде от мотор генератора на Ферарито, което намали драстично мощността на болида. Шест обиколки по-късно и Ботас мина пред белгиецът и зае второто място. До края и Макс Ферстапен започна също да притиска Льоклер. Две обиколки преди финала излезе кола за сигурност, защото и двете Рена отпаднаха. Хюлкенберг, Рикардо, Грожан и Сайнс приключиха участието си броени метри преди финала. А благодарение на колата за сигурност Льоклер остана на третата позиция. Така покрай карирания флаг първи мина Хамилтън следван от Ботас, Льоклер, Ферстапен, Фетел, които заеха първите пет места. До точките се добраха и Норис, Райконен, Гасли, Албън и Перес.   \r\n ", "date": "2019.04.01", "title": "Двойна победа за Мерцедес в Бахрейн"}
{"url": "https://www.standartnews.com/sport/zlatni-medali-za-kkhg-pirin-na-mezhdunaroden-turnir-388583.html", "text": "Клубът по художествена гимнастика „Пирин“ взе участие в Международен турнир за купа \"Феникс\" в зала \"Арена Армеец\" в София. Грациите от първия отбор ДМВ се представиха отлично и това донесе златни медали за Виктория Димитрова, Мариета Златинова, Лени Ганчева, Александра Борисова и Росена Янакиева. \r\n  \r\nВторият отбор ДМВ в състав Константина Мавродиев, Стефани Стефанова, Карина Гяурска, Стела Папучарова и Мария Велинова зае шестото място. Ансамблите на децата се класираха на 6-то и 8-мо място. Елвира Янгеловска се представи отлично в индивидуалната надпревара. При силна конкуренция тя се класира 6-та в многобоя и взе сребърен медал  на топка. \r\n  \r\nОбщина Благоевград поздравява грациите от КХГ „Пирин“ и техните треньори за отличното им представяне и добрата работа!  ", "date": "2019.04.01", "title": "Златни медали за КХГ „Пирин“ на Международен турнир"}
{"url": "https://www.standartnews.com/sport/sportt-po-tv-za-1-april-388600.html", "text": "17,30 Футбол, България, Втора лига: ЦСКА 1948 - Литекс (пряко) 20,00 Футбол, България, Първа лига: Ботев Враца - Витоша (пряко) 18,30 Волейбол, България, Суперлига, плейофи: ЦСКА - Нефтохимик (пряко) 22,00 Футбол, Англия, Висша лига: Арсенал - Нюкасъл (пряко) 17,50 Спорт тото 21,15 \"Спорт в обектива\" 20,00 УЕФА Шампионска лига - магазинно предаване 18,30 Плуване: Северен тур в Хелзинки, първи ден (пряко)", "date": "2019.04.01", "title": "Спортът по тв за 1 април"}
{"url": "https://standartnews.com/kultura/kalin-srmenov-sramota-ot-90-a-nasam-samo-rushim-388593.html", "text": "Калин Сърменов е в поредна серия от предпремиерни трески. На 7 април е грандиозната церемония, на която Сатиричният театър раздава националните награди „Златен Кукерикон“. Шефът на трупата отново ще води шоуто в дует с Александра Сърчаджиева. Прочутият актьор, който напоследък се изявява не само като ужасно смешния истеричен психоаналитик в „Терапевти“, но и като Рицаря на печалния образ в „За какво ни е Дон Кихот“, има нова цел: да създаде трета сцена в Сатирата. Тя ще се намира на мястото на култовия клуб, познал присъствието на най-великите комедианти на всички времена. Залата ще е за 75 човека и за друг тип изживяване - за вариете, за стендъп шоу, за импровизационни представления. Далеч от стереотипа. Всъщност това е и един основните принципи във философията на Калин Сърменов.  - Господин Сърменов, как коментирате това, което се случва около нас? \r\n- Живеем в общество, в което непрекъснато се вадят елементарни лъжи. Политици и медии възпитават в постоянно плюене и обиди. От къде да дойдат ценностите? Дори искрено се изненадвам, когато някой спортист отиде някъде, свърши си работата и стане пръв. Как да намериш мотивация в родната действителност?  \r\nХаосът е пълен. Комунистите излязоха от Парламента, където и без това всичко е под всякаква критика. Ако са чак толкова големи биткаджии, да останат вътре и да се борят – идват избори. Въпреки че са на 26 май – напълно съзнателно избрана дата по празниците. Трябва да си пълен идиот, за да не се усъмниш.  Гледат ни в очите и ни се подиграват съсипвайки абсолютно всичко. Срамота. От 90-а насам само рушим. Ако някой случайно успее да направи нещо, го удряме по главата и  крещим „Мани го тоя!“. Пълен абсурд. Геноцид. Работиш срещу държавата си.  \r\n- А дали това не е заговорът на политическата класа срещу нацията... \r\n- Абсолютно. Пълно унищожение. Никой не уважава труда и постиженията на другия. Между политиците има, разбира се, и много свестни хора. Познавам ги, работил съм с тях. Но какво от това?! Цялата тази липса на ценностна система се отразява на всичко – от икономиката и културата до секса. \r\n- Защо, според вас, на политиците вече не им „пука“ от и за изкуството?  \r\n- Преди 10 ноември театърът беше луксозно пространство, в което шутът можеше да казва някои истини, без да му хвръкне главата. През годините на така наречената демокрация се направи всичко възможно артистите да станат бедни и унижени, а културата да бъде с не знам колко минуса в бюджета си и да слезе на дъното. Липсата на критерии създаде условия за самоизяждане в съсловието. Професията девалвира, а на актьорите заявяват: „Боже, погледнете се, та вие на нищо не приличате“.  Затова казвам, че искам да върна достойнството на професията – докато мога, докато съм тук, докато ме търпят. Защото не знам до кога ще ме понасят.  \r\n- Какво изливате във вашия Дон Кихот? \r\n- Първо този текст много ме стресна. За да го изречеш, трябва да имаш достатъчно причинно-следствени връзки. А ако ги нямаш, репликите кънтят на празно. Всъщност това най-много ме зарадва – че  напълних думите със съдържание. Бях доволен, че открих в себе си силите и достойнството, които носи Дон Кихот. Бина Харампиева и Геро много ми помогнаха, за да намерим адекватност – на истинския интелектуалец в днешно време, на когото от сутрин до вечер му повтарят: “Откажи се! Няма смисъл, всички са маскари!“. Но той им отвръща: „Не, не, разбирам, но ще продължа – има едни други работи, които също са много важни!“. Това е и мойто верую – въпреки всичките пречки, не бива да се отказваш. Ето затова  успявам да бъда  Дон Кихот А дали той е луд или не, е друга тема. Просто искам да покажа, че личностите като него са ни нужни и днес. Неслучайно заглавието на спектакъла е „За какво ви е Дон Кихот?“ И се радвам, че хората го възприемат по най-правилния начин.  \r\n- Можем ли все още да срещнем Дон Кихотовци из България?  \r\n- Не. А ако ги има, са съвсем малко. Нашият материален свят е изпълнен с войнстваща посредственост. Нейните креатури са навсякъде. Ние им даваме възможност да бъдат навсякъде. Аз вярвам в теорията на конспирациите. Убеден съм, че управляващите, които в началото на 90-те се направиха на демократи,  съвсем съзнателно ни превърнаха в прости и невъзпитани мишоци.  За да могат да контролират и да управляват.  \r\n- Има ли нещо над тях? \r\n- Да. Пазарът. Те не дооцениха пазарната икономика. Тя е много по-мощна и от службите, и от псевдополитиците. И има правила, които все пак започнаха да влизат и у нас.  \r\n- Мислите ли, че е време за кръгла маса по подобие на тази през 90-те  – за приемане на национална доктрина, за излизане от демографската и всичките други кризи? \r\n- Когато Бойко Борисов подаде ръка на БСП, беше чисто държавнически ход – в името на стабилността. Много му се зарадвах, че пренебрегна егото и интересите си. Но видяхме как реагираха тези прекрасни хора. Не вярвам в евентуалния консенсус.  \r\n- А в евентуалната промяна? \r\n- Виждаме какво става. Циганите крадат, съсипват, убиват – никой не им реагира,  защото са електорат, чиито гласове трябва да бъдат купувани. Съжалявам, но не може Столипиново да определя кои да са представителите ни в Европа. Моите уважения към ромските организации, но нека си кажем нещата в очите – трябват крути мерки по отношение на така нареченото малцинство, което е на път да стане мнозинство. Искат ли да се впишат в обществото, да работят. Нужна е твърда ръка – за да спрат да бият и изнасилват, докато ние работим за социалните им помощи. Издържайки циганите мързеливци, нямаме пари за здравеопазване, детски градини и пенсии. Но никой не се осмелява да предприеме каквото и да било. Ако Бойко Борисов вземе крутите мерки, червените сладури ще скочат срещу него и ще започнат да цитират имена на роми музиканти, на роми учители, на роми журналисти... Не е нужно да уточнявам, че не говоря за тях. Но ще уточня, че отдавна е нужно да бъдат въведени образователен ценз и възрастова граница при гласуването. \r\n- Имал сте доста възможности да останете някъде по света – защо не го направихте? \r\n- Отчитам го като грешка. Но не успях да науча до край нито един чужд език. Баба ми не се обръщаше, когато някой от нас й говореше на български. Реагираше само на френски. За мен правеше компромиси, защото рисувах – едното за сметка на другото. Докато ако чуеше, примерно, от леля ми, че не може да се сети за някоя дума на френски, й казваше: „Виж в речника и после ще продължим разговора“. Така и не седнах да положа специални усилия и затова френският и английският са ми хлабави, а испанският ми лъкатуши, за немския – да не говорим. В началото на 90-те допуснах още една грешка - бях достатъчно наивен и глупав да си помисля: „Сега е моментът да направя нещо за тази държава“. Реших, че затова съм отлагал заминаването си – очаквал съм да се появи моята мисия. А после се появи и семейството ми. През цялото това време  все се питам дали усилията ми имат смисъл Но това не значи, че ще се откажа – боря се от толкова години. Продължавам. Знам си всичките недостатъци – имам ясна картина от какво разбирам и от какво не. \r\n- А сега строите и трета сцена в Сатирата: и от това ли разбирате?   \r\n- Първо поръчах технически паспорт на цялата сграда. И понеже тук дойдоха едни хора и взеха да ми обясняват как се правят зали, пообиколих малко из Европа. Приятели ме срещнаха с архитекти и инженери в Италия, Австрия, Германия, които са строили театри и сцени. Трябваше да вляза в час, за да съм наясно кой и колко иска да излъже. Защото на нас в България първата ни работа е да започнем да се лъгундрим. И понеже ако си лаик, всеки те премятат, съм щастлив, че вече знам много неща по темата – не съм нито архитект, нито инженер, но не можеш да ме хванеш в издънка в генералното мислене. А да построя трета зала в Сатирата, е моя стара мечта. Мисля да я нарека „Актуален театър“, а в бъдеще да направя фестивал на монодрамата. Всеки ден слизам в това свещено място, което от години никой не е пипал и из него се разхождат плъхове и хлебарки. По едно време му бяха лепнали заглавието „Порно“, а после и  други подобни – и въобще беше под идеята ми за съществуване. Толкова е обидно да кръстиш „Порно“ това най-сакрално пространство, в което са се раждали най-безценните събития и емоции в Сатиричния театър. Но махвам на тези безумни години от така наречения преход, за да върна достойството: със средствата на капитализма и на времето – много уважавам парите и модерността. Но много  мразя посредствеността която не разбира, че освен финикийски знаци има идеи и идеали, които трябва да се запазят. Длъжни сме да го направим - като институт на културата – и да предадем на тези след нас. Ясно ми, че в забързания ни свят на хората не им е до това да се сещат кои са Нейчо Попов, Саркис Мухибян, Гриша Островски... Но нашата работа е да им припомним. Затова нарекох редове с техните имена, а сега искам да използвам добавената реалност – след като телефонът сканира бар кода на билета, актьорът да оживее в снимки и кадри от спектакли. \r\n- Какво помните от онова време? \r\n- Клубът носи много история. Слизахме и спектакълът продължаваше. Вреше и кипеше – днес подобно усещане за общност в театъра няма как да има. Но тогава шегите, майтапите и изненадите от сцената се въртяха на пълни обороти. Аз хванах разгара им преди края на комунизма – средата на 80-те. Клубът беше съхранил атмосферата на епохата. Там се родиха прочутите танци на Хиндо Касимов и Васо Попов. Двамата казваха: „Сега ще ви покажем, че сме по-добри от балерините“. И ни побъркваха от смях. Калата, който го раздаваше доайен, приемаше тези сбирки малко по-различно, държеше се бащински. Страшно се забавлявахме с Кирчо Варийски. Всяка вечер измисляше стихотворение, посветено на събития от деня. Един път се оказа, че Константин Коцев е пропуснал реплика – той обаче отричаше. И долу, в клуба, изиграха пак цялата постановка, за да му докажат, че е забравил точно въпросните думи. \r\n- А вас, младоците, как ви допускаха в Светая светих на Сатирата? \r\n- Допускаха ни, но невинаги. Не че някой ни е спирал. Но у нас, студентите, имаше натрупан респект към цялата им генерация. \r\n- Сега съществува ли подобно уважение между поколенията? \r\n- Боже! Нито един студент от училището отсреща не ме поздравява. Повечето от децата са прости и невъзпитани, защото идват от съсипани семейства  Семейството в България отдавна отиде на кино Но и никой от така наречените професори от така наречената Академия не си дава зор да промени нещо. Аз съм сигурен какво говорят пред тях, как ги „възпитават“: „Мани го тоя, мани го оня!“. Онзи ден един се размина с мен по коридора и зад гърба ми започна да задава въпроси – ама без „Добър ден“, без „Извинете“. Не можел да намери изхода. И си рекох:  „Не се обръщай – върви, все едно едно, че не си го чул. Че иначе току-виж си му отвъртял един“. Възможно е да не ме познава. Но като влиза в театъра, трябва да се държи по определен начин. Но това не се учи отсреща – там, при тези страшни умници, където нивото е изключително ниско. Преподавах известно време -видях, че не ми е битка и се дръпнах. \r\n- Защо гилдията не реагира, ако ситуацията в Академията наистина е толкова, хм, драматична? \r\n- Посредствеността вече е най-отпред на сцената. Нужни са нулеви години. Наскоро гледах нашумял спектакъл в Пловдив с млади хора. Ами те са нелицеприятни, те са необаятелни. Говорят на диалект, което ме влудява. А режисьорката е със страшно много претенции. От момичетата имаше едно единствено, на което природата му е дала да свети – чисто енергийно. За мъжете – да не говорим.  И без това вече няма мъже а само подобия без грам очарование.  Ами вижте наградите – ако започнем да анализираме Икарите, ще стане ясно, че става дума за семейственост. Да не навлизаме повече в тези дебри, защото трябва да пазя Сатиричния театър. Но наистина в училището отсреща нещо трябва да се промени – напудрените и самовлюбените, които се разхождат вътре, са далеч от школото. Те са събрани само и само, за да се изпълни бройката и да се получат субсидиите.  \r\n- Май ще си получите коментара от някой хейтър...  \r\n- Всеки ден получавам биографии от хора, които искат да влязат в Сатирата. Но на нито един от тях не му хрумва, че трябва да се научи как се играе и чак тогава да си подаде документите при нас. И понеже аз открито се чудя дали не им е малко неудобно веднага да започват с мераците, те пък започват да хейтват. Но да знаят: първо да се пробват в ЦСКА и Славия, а после да гледат към Манчестър юнайтед. Количеството на завършващите е огромно, всеки ми вади диплома и ми вика: „Аз съм артист“. Ако ти си артист, се прибирам вкъщи и се отказвам от всичко. Сега пробвам едни млади хора в „Тъпи ентусиасти“ на Теди Москов, но един от тях има диалект. Предупредих го: „Ако искаш нашите отношения да продължат, махай диалекта. Диалект тук и сега в Сатиричния театър няма да позволя. Ти не си Парцалев! За него – може. За теб – не!“.  \r\n- В Сатирата споделят ли вашия прочут максимализъм?  \r\n- Много ми е важно нещата да се получават на 100 процента. В театъра се опитват да ме убеждават, че при 80 процента работата е свършена. Но аз им репликирам, че само ако дадеш 120 процента от себе си, можеш да кажеш, че си готов на 100 процента. По-добре да скъсам пъпната връв с някои проекти и да започна абсолютно начисто.  \r\n- Припомнете ни историята на сградата... \r\n- Първо тук е парното на София – където сега са голямата сцена, администрацията, гримьорните и ателиетата. После я дават на МВР – за събрания и културни събития. Всичко е правено от хора, които разбират от тази работа, свалям им шапка – построили са истински театър. А когато група артисти от Народния и от „Сълза и смях“ започват да създават трупата на Сатирата, Калата отива при Тодор Живков и му казва: „Няма да мръдна оттук, докато не ни дадеш сградата на МВР“. На мен ми е разказвал: „Легнах на килима и край, не отстъпих“. Вече беше дошъл Костов на власт, когато Калата отишъл на 24 май в Бояна. И понеже беше отявлен комунист – никога не го криеше, за което много му се възхищавах, защото не се пребоядиса като доста колеги – му казал: „Гусин Костов, на същото място и на същата маса разговарях с Тодор Живков. Нещата не се променят“. Та Сатирата да получи тази сграда беше една от спечелените битки на Калоянчев. Но не мога да отрека заслугите и на предишните директори. Пламен Марков успя да види камерната сцена сред мръсотията на ателиетата, които бяха там. На откриването на големия салон благодарих на всички директори, които са положили усилия да съхранят и да развият театъра – дори и на тези, които не обичам и не уважавам. Не мога да си изкривя душата – всеки е направил нещо важно. След 70 години ужасяващите столчета за малки милиционери най-после останаха в миналото. Когато започнах ремонта, разбрах защо никой дотогава не беше посмял – защото е адски сложно. Когато залата остана съвършено празна и сложиха скелето, застанах в центъра й и си помислих: „Боже, с какво се захванах – ако не стане, аз съм до тук. И ме изби студена пот.  \r\n- Как се овладяхте? \r\n- Трудно. Получих нещо като нервна криза,  започнах да дишам трудно Втурнах се навън, за да глътна въздух, после се върнах – и историята се повтори. Колкото пъти излизах и влизах, все същото. После си дадох сметка защо мозъкът ми е изпаднал в паника. Когато актьорът вижда празните кресла, той не се стряска, защото мозъкът му знае, че в тях ще седнат зрителите и всичко ще протече по реда си. Но когато столовете ги няма, настава ужасен стрес. Обсъдих с приятели лекари и те потвърдиха логиката ми.        \r\n- А сънувате ли кошмари, че закъснявате за представление или че си забравяте репликите? \r\n- Най-често сънувам следния сценарий в различни варианти: пристигам в театъра в последната минута, публиката вече е седнала, представлението започва, а аз не мога да сетя нито коя е пиесата, нито в коя от ролите си трябва да вляза. Адски е подтискащо, събуждал съм се в пълен ужас. Преди време имах още един кошмар – играех клоун с гримирано лице и постоянно сънувах, че ръцете ми треперят и не мога да си нарисувам физиономията.  \r\n- Мъчи или мори перфекционизмът?  \r\n- Мъчи мен, мори околните. През зимната ваканция получих посттравматичен стрес – не знаех какво да правя със свободното си време. Жена ми вика: „Седни си на задника, отдъхвай, стига си размествал мебелите“. \r\n- Споделете за най-разтърсващия урок по време на студенството ви във ВИТИЗ? \r\n- Трябваше да играя главната роля в „Крадецът на тролейбуси“ на Георги Данаилов в „Сълза и смях“. Репетирам, репетирам, репетирам – и изведнъж ме махнаха. Отидох при Гриша Островски и запитах: “Професоре, защо?“. „Много си висок“, отговори ми той. „Ама аз бях толкова висок и  преди да започнем репетициите?!“, репликирах аз. И тогава Островски ми отвърна с култовата фраза, срещу която винаги ще роптая и ще се боря:  „Ти си талантлив, ти ще се оправиш!“. Но за крехкото и деликатно стебло на таланта винаги трябват много повече грижи, отколкото за бурена на бездарника, който е нахален и винаги крещи „Виж ме“. Спомням си как го преживях, как се прибрах вкъщи. Човек има някакви удивителни, които остават завинаги в съзнанието му. Нищо лошо не мога да кажа за Гриша Островски - все пак ми беше учител, но той искаше в класа всички да сме равни. Да бъдем едно цяло. Но животът доказа, че това няма как да стане. Днес от този клас само трима човека и половина сме в професията.   \r\n- Рисувате ли, кога ще се наканите да правите изложба? \r\n- Трябва ми малко време. Иначе рисувам много. Тези дни показвах на дъщеря ми как вълшебните майстори на акварела Чудомир и Щъркелов с едно движение на ръката успяват да изградят образ. За децата е много полезно да разберат, че първо трябва да мислят, а после да действат.  \r\n- Какви таланти имат дъщерите ви? \r\n- Голямата, слава Богу, е оперирана от всички изкуства, макар че израсна в театъра. Малката рисува добре, но няма да я пусна в тази посока.   \r\n- Кой е най-важният съвет, който сте получил от баща ви? \r\n- Аз съм от семейство, което винаги е уважавало своята история и предците си. Когато бях малък, ми разказваха за дядовците ми, убити в Белене, за фабриката ни, за картините на баба ми, която беше прекрасна  художничка, за музиката на дядо ми, който беше диригент... Татко винаги ми казваше: „Не забравяй! Когато искаш да направиш първата крачка, спомни си за предишната“. И понеже той свиреше на виола - беше професор в Колумбия и в Щатите, натрупването при него имаше огромно значение. Оказа се, че семейството е в основата на всичко.  \r\n- Както и домашната библиотека... \r\n- Спомням си деня, в който майка ми донесе репродукциите на Моне и Мане от първия Есенен салон в Париж. Това се случваше в комунистическите години, ей тук,  наблизо – аз съм роден на площад „Славейков“. Та майка ми четеше, без въобще да подозира, че някой ден ще завърша Художествената гимназия.   \r\n- Помните ли кога започнахте да държите четката? \r\n- Да. Когато  Климент Денчев ме запали по рисуването Светла му памет, беше приятел на баща ми. След един негов разказ нарисувах „Войната на мравките“ по всички прозорци на едната стена, че и по нея  – да съм бил на не повече от 6, още не бях тръгнал на училище. Вкъщи винаги се е рисувало.  \r\n ", "date": "2019.04.01", "title": "Калин Сърменов:  Срамота! От 90-а насам само рушим"}
{"url": "https://standartnews.com/biznes/evrokhold-i-indiya-paur-s-oferti-za-aktivite-na-chez-388621.html", "text": "Българското дружество „Еврохолд“ и индийското „Индия Пауър“ са подали обвързващи оферти за българските активи на енергийната компания ЧЕЗ. Това съобщи БНР, като се позова на пресцентъра на компанията в Прага. Оттам отказали подробности около самите оферти, но подчертали, че все още имат договор с „Инерком“. От „Еврохолд“ също потвърдили информацията за БНР минути преди да изпратят официалната си позиция. В нея категорично заявяват, че обвързващата оферта е подадена самостоятелно - без участието на други компании, а финансирането ще е от собствен капитал и западноевропейски банки. Практически по този начин се отрича информацията, поне на този етап, че „Еврохолд“ възнамерява да работи с „Инерком“ по сделката, а финансирането ще дойде през руски банки. От компанията допълват, че възнамеряват да се разделят с част от активите си извън застрахователния бизнес и очакват през април одобрение за емисия за набиране на капитал от 80 млн. евро. От Прага обяснили, че тепърва ще оценяват обвързващите оферти и ще решат какви нови действия да предприемат. Оттам категорично подчертаха, че все още имат договор с „Инерком“, въпреки че те вече не са привилегировани в преговорите и не успяха да съберат необходимия капитал, за да платят за българските активи в срок. Освен това КЗК има възражения срещу сделката с „Инерком“.", "date": "2019.04.01", "title": "Еврохолд и Индия пауър с оферти за активите на ЧЕЗ"}
{"url": "https://www.standartnews.com/sport/dva-medala-za-blgariya-ot-german-open-g1-388601.html", "text": "Само седмица след невероятния фурор и спечелените 80 медала за България на второто Мултиевропейско първенство, родните таекуондисти продължават с успехите в Европа.  \r\nЕдна от големите надежди в родното таекуондо, и редовна медалистка от турнири с ранг G, Ванеса Маркова направи пореден удар на международната сцена. Състезателката на Херея и националния отбор се окичи с бронз при жените до 46кг на супер силния турнир G1 Class German Open. Нашето момиче не даде никакъв шанс на холандка и не само, че я победи с 20 точки разлика, но и не и даде да отбележи точка! На полуфинал Ванеса срещна националката на Китай - Ксуекин Тан, номер 30 в олимпийската ранглиста и медалистка от Гранд Слам състезанието преди няколко месеца. Нашето момиче изигра тактически правилно първите два рунда като имаше минимална преднина за азиатката. В третия рунд Ванеса не се задоволи само с добрата игра, а тръгна да обръща резултата. Късметът обаче не беше на нейна страна и атаките и не донесоха желания резултат. Въпреки загубата тя прибави нови точки за Олимпийския ранкинг. Остават още два турнира за обиграване - Испания Оупън и София Оупън преди Световното първенство в Манчестър през месец май!  \r\nДруг състезател, на който много се разчита , Денис Димитров - Рицаря (кадет до 53кг) спечели сребро на Германия Оупън! Състезателят на Херея бе сред най-атрактивните състезатели на турнира с отворената и агресивна игра и това накара организаторите да предават и трите му срещи на живо на големия екран в залата и в интернет. Денис се справи срещу швед с 29:9 на четвъртфинала, би тайландец с 50:29 на полуфинала и загуби от национала на Тунис в много драматична среща, в която нашето момче водеше през цялото време, дори бе на косъм да откаже точково противника, но съдийски неточности както и не добре работеща екипировка, която не отчете цели 7 каски го препънаха на финала и той загуби с 46:50. Все пак страхотно постижение!  \r\nЛарен Райчева (кадетка до 41кг) победи германка, но загуби от шведка на четвъртфинала след тактически пропуски. Румина Кирчева (девойки до 52кг) пък имаше тежък жребий и срещна най-добрата в категорията с 7 златни отличия в последните турнири. Нашето момиче игра много добре и само малшанса и попречи да надвие белгийската си опонентка, която впоследствие би категорично още четири срещи и отново се окичи със златото. Така равносметката е сребро на Денис Димитров - Рицаря и бронз на Ванеса Маркова.", "date": "2019.04.01", "title": "Два медала за България от German Open G1"}
{"url": "https://www.standartnews.com/sport/dinu-obzhalva-rezultata-ot-macha-s-kobrata-388602.html", "text": "Кубрат Пулев записа най-драматичната победа в своята боксова кариера, но оттогава насетне е засипан с проблеми. Голямата тема около него е целувката, заради която репортерката Джени Суши реши да го съди за сексуален тормоз и която доведе до поне временното му отстраняване от Калифорнийската атлетическа комисия. Сега пък става ясно, че Пулев още не може да бъде 100% сигурен в победата си на ринга над Богдан Дину! Причината е, че румънецът обжалва резултата пред същата тази Калифорнийска атлетическа комисия. Причината е случилото се в седмия рунд, в който след два нокдауна дойде и нокаутът. Жалбата на Дину е заради нечистия удар, който получи в гърба, след първия нокдаун. Тогава действително ситуацията бе драматична, тъй като съществуваше вариант, при който Дину да обяви, че не е в състояние да продължи и Пулев да бъде дисквалифициран. Съдията на ринга Раул Кайс-младши даде пет минути за възстановяване на Дину, както и наказателна точка на Кобрата, но решението му бе, че ударът е бил неволен. Така той обяви на съдиите на масата, че ако Дину не може да продължи, то ще бъде взет резултатът по точки до този момент. Именно в този момент румънецът изведнъж се съвзе и продължи двубоя, който Кобрата приключи малко след това. Сега обаче румънецът и неговият екип са взели решение да опитат да използват ситуацията, за да обжалват крайния резултат в мача. \"След двубоя седнах с Дину и неговия екип и се свързахме с калифорнийската комисия, официално внесохме жалба и изискахме изслушване пред комисията на Калифорния\", обяви промоутърът на Дину Грег Коен. Изпълнителният директор на комисията Анди Фостър потвърди, че жалбата ще бъде разглеждана на следващото заседание, което е насрочено за средата на май. На него ще бъде разискан и друг въпрос, свързан с Пулев - скандалът с Джени Суши. Заради него българинът ще трябва да говори пред комисията. \"Не трябва да идва. Просто ще остане наказан, ако не го направи\", допълва Фостър.", "date": "2019.04.01", "title": "Дину обжалва резултата от мача с Кобрата"}
{"url": "https://www.standartnews.com/sport/nikolay-yordanov-shche-e-glaven-sdiya-za-ludogorets-i-tsska-388603.html", "text": "Николай Йорданов ще има отговорността да бъде съдия на първия мач между Лудогорец и ЦСКА за полусезона. Двубоят от 1/4-финалите за Купата на България е в сряда от 18:30 часа. Асистенти на Йорданов ще бъдат Мартин Венев и Димитър Русев, а четвърти рефер е Драгомир Драганов. Радан Мирянов пък е съдийски наблюдател. Станислав Тодоров пък е назначен за главен съдия на двубоя между Ботев Пловдив и Черно море. \r\nГС:    Ивайло Иванов Стоянов    АС1:    Мирослав Максимов Иванов    АС2:    Павлин Цветанов Михайлов \r\n4-ТИ:    Георги Димитров Давидов                 \r\nСН:    Кольо Димитров Данев      \r\n  \r\nГС:    Николай Йорданов Колев    АС1:    Мартин Емилов Венев    АС2:    Димитър Русенов Русев \r\n4-ТИ:    Драгомир Димитров Драганов                 \r\nСН:    Радан Василев Мирянов      \r\n  \r\nГС:    Владимир Вълков Вълков    АС1:    Веселин Мишев Добриянов    АС2:    Петър Николов Джугански \r\n4-ТИ:    Георги Юлиянов Иванов                 \r\nСН:    Валентин Желев Добрев      \r\n  \r\nГС:    Станислав Георгиев Тодоров    АС1:    Георги Йорданов Дойнов    АС2:    Мартин Иванов Димитров \r\n4-ТИ:    Неделчо Танчев Гаджалов                 \r\nСН:    Костадин Георгиев Стоичков      СК при БФС си запазва правото на ПРОМЕНИ в назначенията.", "date": "2019.04.01", "title": "Николай Йорданов ще е главен съдия за Лудогорец и ЦСКА"}
{"url": "https://standartnews.com/kultura/karamazov-se-zavrshcha-v-otkradnat-zhivot-388612.html", "text": "Саморазрушение и опустошителни емоции превземат лекарите в новите епизоди на „Откраднат живот: Любовта лекува“. Д-р Тасев се пробва да изпотроши „Света Анастасия“, след като получи видеото, на което банковият надзорник – по всяка вероятност агент на Фотев – се възползва сексуално от Ина Фотева. Ситуацията в болницата продължава да се заплита, а доктор Стаменова е все по-убедена, че Фотев е жив – както вече става ясно, почти фаталната за живота й инжекция  е направена от някой друг, а не от самата нея. В един момент той дори се появява като демон на отмъщението пред „Света Анастасия“.   Междувременно Хинова се завръща, за да извади от обувките доцент Мазов, който ще постави ултиматум на Ина Фотева. Доктор Карагьозов ще прекрачи прага на „Света Анастасия“, за да се изправи пред едно от ней-сериозните изпитания за един баща. Тежката диагноза на Пепе ще бъде обсъдена с доцент Банков, който ще продължи да търси решение.  Въпреки желанието им да избегнат среща, привличането между Карагьозов и сестра Райкова отново ще ги изправи очи в очи.  ", "date": "2019.04.01", "title": "Карамазов се завръща в „Откраднат живот“"}
{"url": "https://standartnews.com/kultura/iva-todorova-golyam-mrzel-sm-388595.html", "text": "Ива Тодорова, която спечели два Икара - за драматургичен текст и за главна роля - се пошегува на церемонията в Народния, че сега ще трябва да предприеме сериозни действия в бъдещата си кариера на автор: „Голям мързел съм, но заради наградата ще ми се наложи да пиша нова пиеса“. На 7 април в Сатирата Ива ще грабне и извънредния приз \"Златен кукерикон\" за индивидуално театрално постижение. Цялата тази буря от емоции я връхлита след дълга серия от приключения – преди доста време тя беше чудесна в „Аркадия“ и „Женитба“, но реши да замине за Италия. Там, естествено, не е било възможно да продължи любовта си с театъра, но затова пък открива бъдещия си съпруг. После пък  става рекламен директор на списание.  Но никога не забравя 10-те заповеди на своя даскал Коко Азарян. И когато е готова да „изпълни“ първата: „Бъди в мир със себе си“, пристъпва към осъществяването на втората: „На сцената не излизай, ако няма какво да кажеш“ – тоест: атакува публиката, когато реши, че има какво да й съобщи за света чрез новините за себе си.     \r\nВсъщност „Приятно ми е, Ива“ – моноспектакълът, с който тя се завърна на сцената след 10-годишен антракт, предизвикан от различни лични и професионални събития, е атрактивно-философска и смешно-тъжна изповед. „Базиран е върху живота. Още в първия час на първи курс във ВИТИЗ Крикор Азарян и Тодор Колев ни казаха: „Наблюдавайте“. И аз се научих да наблюдавам  – радостите, тъгите, безобразията“, споделя още ученичката на професора и доцента, все така благодарна за помощта им дори в невидимото присъствие. Ива действително доказа, че е артист, който умее да рискува. В своеобразната авантюра нейни съучастници се оказаха режисьорът Стоян Радев, който й сложи рамо в постановката в „199“ и шефката на сакралното мазе Ани Монова.  А ето и  един от монолозите й в „Приятно ми е, Ива“. „Хич не ви се ходи на работа? Естествено! Но какво да кажете на шефа? Бъдете изобретателни. Изберете кое от оправданията по-долу би било разумно да изтъкнете по телефона. Прокапа ми парното и покривът също. Плувам. Детето не иска да ходи на градина. Баба ми почина. И дядо й също. Сестра ми роди четиризнаци. Зет ми припадна. Махмурлук! Вече съм на седма бира. От затвора се обаждам. Имам въшки. Ламата ми боледува. Удари ме ток. Умирам. Ударих шестица от тотото. (Дочуване!) Сами в къщи може да се заемете с приятни занимания. Да потанцувате пред огледалото, да зяпате в небето през прозореца. На хубав спомен да се отдадете, да мечтаете или да размишлявате на най-различни теми“. Въпросите, които Ива задава от сцената, са тези и от живота: Колко личности живеят в един човек? Правим ли това, което обичаме? Обичаме ли това, което правим? Какво е да си пораснал? Но има и други, които звучат странно-логично: Каква е връзката между популацията на лешоядите и ежедневието на рекламния директор? А между любовен монолог и изгоряла крушка? Или  както  гласи заповед № 9 на Азарян: Да си съвременен – това значи да си необичаен и неочакван в постъпките и в реакциите си. Но това не значи да не си мотивиран и да липсва логика. И тук е разковничето: да вдигаш летвата на неочакваното до невероятност, въпреки съществуващите закони на гравитацията.", "date": "2019.04.01", "title": "Ива Тодорова: Голям мързел съм"}
{"url": "https://standartnews.com/kultura/boyan-arsov-probi-s-kultova-rolya-na-yosko-388596.html", "text": "Боян Арсов връхлетя в А-отбора като Сехизмундо от „Животът е сън“ – може би най-силната роля на Йосиф Сърчаджиев от епохата му във Военния театър. В кожата на принца преди време влезе и Асен Блатечки в постановката на Бургас. Боян, който, естествено, няма как да е гледал двамата майстори, прави съвсем различна от тях интерпретация под режисурата на Дина Маркова, която също спечели „Икар“ – за дебют. Арсов е ярък и налагащ се – толкова е впечатлил журито на Икарите, че неговите членове са го избрали пред корифея Владо Пенев в „Бащата“ и добрият Бойко Кръстанов в „Петел“.          \r\nНеслучайно Арсов – един от учениците на блестящата преподавателка професор Снежина Танковска -  почти всяка вечер има представление на „официалните“ сцени из София и Пловдив. Чаровникът, който се вихри като комик в Сатирата, всъщност е изключително трагичен в „Животът е сън“ на Калдерон де ла Барка – пиесата, която няма отговор на въпроса дали сънуваме, че живеем или живеем, сънувайки. Арсов във висока степен използва тялото си, за да предаде чрез него смисъла на думите. Чрез тялото си материализира и вечната дилема: дали човек се ражда лош или светът го превръща в чудовище.        \r\n\"Животът е сън\" е на  новосъздадената формация „Зонг“ /в немския език - песен с послание/, а представлението се върти в \"Червената къща\". Дина и Боян кандидатстват за финансиране, но в крайна сметка сами продуцират проекта си. Арсов дори сам шие костюмите и прави маските за спектакъла. Първо репетират в хале на Сточна гара, после се приютяват в „Червената къща“, която по някое време се оказва затворена.   Акостират в Театър \"Азарян\". Именно за своята Клариче от „Кралят Елен“, хит на „Театър Азарян“, Боян беше номиниран миналата година.   \r\n ", "date": "2019.04.01", "title": "Боян Арсов проби с култова роля на Йоско"}
{"url": "https://www.standartnews.com/sport/elitt-v-gimnastikata-idva-za-sk-v-sofiya-388605.html", "text": "68 индивидуални гимнастички и 17 ансамбъла ще участват в деветото издание на Световната купа по художествена гимнастика, която ще се проведе от 12 до 14 април в \"Арена Армеец\" в София. Надпреварата и тази година е една от четирите Световни купи, които са квалификация за олимпийските игри в Токио през 2020 година. \r\nИнтересът към състезанието в София е огромен. Световният елит пристига в България, за да направи генерална репетиция за шампионата на планетата, който ще се проведе от 16 до 22 септември в Баку (Азербайджан) и е квалификация за Игрите догодина в индивидуалната надпревара, обявиха организаторите на специална пресконференция. \r\nВ състезанието пред родна публика България ще бъде представена от невероятните Невяна Владинова и Катрин Тасева. \r\nВ индивидуалното Русия идва със звездите си Арина Аверина и Александра Солдатова, която миналата година спечели приза Кралица на Световната купа в София. За Украйна ще играят Влада Николченко и Виктория Онопринко, за Беларус - Анастасия Салос и Алина Харнаско, за Израел - Линой Ашрам и Никол Зелихман, Италия ще бъде представена от медалистките от световното първенство в София през миналата година Милена Балдасари и Александра Аджурджу, а САЩ е в състав - Евита Грискенас и Лили Мизуно. Гости на Световната купа ще бъдат всички членове на Техническия комитет по художествена гимнастика на ФИГ с председател Наталия Кузмина (Русия). Главен съдия на СК ще бъде Даниела Велчева. \"Много сериозна конкуренция има и тази година. Това е изключителна година за националния отбор индивидуално, който ще се бори за две квоти за Токио 2020. Всички конкуренти на ансамбъла също са тук с изключение на Испания и Азербайджан\", каза Росина Атанасова, генерален секретар на БФХГ и заместник-председател на организационния комитет на Световната купа в София. \r\nТреньорският щаб на българския ансамбъл в лицето на старши треньора Весела Димитрова и на помощник-треньора Михаела Маевска са заявили Симона Дянкова, Стефани Кирякова, Мадлен Радуканова, Ерика Зафирова и Лаура Траатс. Извън състава е лекуващата контузия Елена Бинева. \r\nЗа българския ансамбъл, който вече има квота за Токио 2020, това ще бъде първо състезание за годината. При ансамблите са заявени Австралия, Беларус, България, Египет, Финландия, Германия, Гърция, Унгария, Израел, Италия, Япония, Казахстан, Мексико, Русия, Словения, Украйна и САЩ. От конкурентите на България липсват само Испания и Азербайджан. \r\nОфициалното откриване на състезанието е на 13 април. Патрон на Световната купа ще бъде кметът на София Йорданка Фандъкова, а официално тя ще бъде открита от министъра на младежта и спорта Красен Кралев. \"Световната купа се очертава много силна, защото тази година всички са подготвили много силни програми. Нашите гимнастички с нищо не отстъпват на конкурентките. Искам да пожелая успех на нашите момичета и вярвам, че те ще покажат най-доброто пред родна публика\", каза трикратната световна шампионка Мария Гигова. \r\nЗа трета поредна година Световната купа по художествена гимнастика в София ще има своята кралица, която се избира от акредитираните български и чуждестранни журналисти и фотографи на състезанието, както и от членовете на Българската асоциация на спортните журналисти. \r\nДо момента титлата е присъждана на Невяна Владинова през 2017-а и на рускинята Александра Солдатова през миналата година. \r\nТази година, кралицата на Световната купа, ще получи уникална корона, изработена от словенския бижутериен бранд Zlatarna Celje - един от най-големите европейски производители на бижута. \r\nТиарата е уникална със своят дизайн, изработена от сребро 925/000 с родиево покритие. Изработката на тиарата е микс от модерна технология и ръчна изработка, като процесът за създаването й отнема един месец. \r\nЗаедно със Световната купа през 2019 година БФХГ организира и кампания за набирането на средства за създаването на възстановителен център за българските състезателки по художествена гимнастика. \r\nЗад инициативата застава футболната звезда Димитър Бербатов, който ще я подкрепи със своята фондация. \r\nБФХГ с помощта на дарители и спонсори и тази година ще направи томбола за зрителите в залата с над 130 подаръци през трите състезателни дни.", "date": "2019.04.01", "title": "Елитът в гимнастиката идва за СК в София"}
{"url": "https://standartnews.com/kultura/serial-ot-yuzhna-koreya-po-bnt2-388611.html", "text": "Суматоха, болка и страдания – традиционната картина в приемната на болница. Малко момче, обляно в сълзи, моли лекарите да помогнат на баща му. Времето минава, а лекар така и не се появява. Не след дълго медиците констатират смъртта на мъжа. По същото време лекар съпровожда важна делегация из коридорите на болницата и с гордост им съобщава, че операцията е преминала успешно и министърът е в добро здраве. Безутешният син на пренебрегнатия болен изпада в ярост – та нали баща му е бил докаран преди вип пациента. Малкият се връща с бейзболна бухалка и започва погром. За изненада на всички обаче екипът на болницата не го предава в полицията. Млад лекар произнася фраза, която преобръща живота му: „Ако искаш да отмъстиш – стани по-добър. Не отмъщавай със злоба, отмъщавай с ум.“ Минават години и разплаканото момче Канг Донг-джу става виртуозен хирург и постъпва в болницата, където е починал баща му. Дали ще успее да отмъсти за смъртта на татко си? И ще открие ли онзи лекар, помогнал му като дете?  По динамика на сюжета сериалът „Романтичният доктор“ нерядко бива сравняван с хитовия „Спешно отделение“. Новата поредица разказва за екип млади лекари от малка болница, които под ръководството на своя безупречен шеф, учителя Ким, ежедневно се борят за спасяването на живота на пациентите си. Успоредно с основната сюжетна линия филмът засяга и редица проблеми на съвременното корейско общество, които ще се окажат изненадващо близки до нашето ежедневие. Главната роля на шефа на спешното отделение – учителя Ким, е поверена на една от звездите на корейското кино Хан Сок-кю. Ветеранът има зад гърба си роли в емблематичните ленти „Зелена риба“ (1997),  „Коледа през август“ (1998), „Шири“ (1999), „Берлинският файл“ (2013). В ролята на търсещия отмъщение за смъртта на баща си млад лекар Канг Донг-джу влиза Ю Йон-сок, който отдавна е покорил сърцата на почитателките на корейското кино и телевизия с ролите си в сериалите „Отговори, 1994“ и „Тайната на семейство Ку“ и филмите  The Whistle Blower (2014), „Красотата отвътре“ (2014), „Кралският шивач“ (2014)... Ролята на жената, в която е влюбен героят му, е поверена на чаровницата Со Хьон-джин („Другата госпожица О“). Двамата с Ю Йон-сок получават за превъплъщението си в „Романтичният доктор“ награда за най-добра екранна двойка.  Новата „дорама“ (докторска драма), която БНТ2 започва да излъчва на 9 април, е на тв канала SBS и е една от най-гледаните за 2016-а. Зрителите ще я следят всяка вечер от вторник до петък от 22. Феноменът K-Wave (корейска вълна) бавно, но сигурно завладява и българските киномани, ще коментира Яна Лекарска на 7 април по БНТ2. Тя е завършила кинорежисура в НБУ. Възпитаничката на професор Георги Дюлгеров има диплома и от един от водещите университети за кино образование в Южна Корея. В творческото й портфолио влизат 3 игрални и 1 документален филм, заснети в далечната азиатска страна, които са селектирани в програмите на различни международни фестивали.", "date": "2019.04.01", "title": "Сериал от Южна Корея по БНТ2"}
{"url": "https://standartnews.com/kultura/stefan-tsanev-v-vii-klas-igrakh-khamlet-388599.html", "text": "Стефан Цанев получи от Съюза на артистите почетния „Икар“ 2019 за цялостно творчество. „Човек винаги трябва да внимава кой и за какво го награждава. Когато наградата идва от държавата, може да означава само две неща – че искат да те купят или че вече са те купили. Защото държавата най-малко мисли за талантливите“, казва прочутият автор на стихове, пиеси, исторически хроники, публицистика. В „Цигуларката на Бога“ – една от най-новите му драматургични творби, която пише за съпругата си Доротея Тончева, звучат серия от разтърсващи сентенции за изкуството. Някои от тях обаче са спестени в хитовия едноименен моноспектакъл, с който Доротея жъне овации из България. Самата тя признава, че любимата й „съкратена“ реплика е: „Между ръкоплясканията и шамарите има само един лакът разстояние“. Стефан Цанев обича да цитира брилянтната мъдрост на Виктор Юго: „Славата е златен креват, пълен с дървеници“.  А самият той допълва в „Цигуларката на Бога“: „Известността превръща живота ти в кошмар. През цялото време живееш пред очите на всички. Постепенно губиш естествеността си, другите те превръщат в суетна марионетка. Известността не означава признание и обич, тя предизвиква завист и омраза“.  Ето какво сподели още пред „Стандарт“ поетът драматург.          - Господин Цанев, помните ли изначалния си миг в театъра - кой ви заведе на първото ви представление, кой ви отвори очите към бъдещата ви съдба? \r\n- Миговете са два. Съществуваше традиция - не знам от кога - в село Червена вода, където съм роден: учениците да правят театрални представления за Коледа и за Великден. Тези представления ги играехме във физкултурния салон - първото се гледаше от цялото училище,  следващите две-три се посещаваха от цялото село. Когато бях в III-ти прогимназиален клас (сегашен VII-ми), поставих със съучениците си „Хамлет“ и играх самия датски принц.  \r\n„Хамлет“ беше в прозаичен превод, вероятно съкратен вариант на трагедията. Помня: книжката беше с мека жълта полупрозрачна корица, а спектакълът траеше час и половина. Царските си костюми правехме от цветна хартия, една такава нагъната.  След финала преживях страшна обида  Учителят по литература излезе пред завесата и съобщи, че режисьор на постановката,  която гледахте, е Стефан Цанев. Аз се мислех за артист, той ще ме нарича режисьор! Думата „режисьор“ чувах за пръв път и ми звучеше като нещо занаятчийско, унизително. Това дотук с усмивка. Вторият миг се случи през 1952 година – вече бях ученик в русенската полукласическа гимназия „Баба Тонка“. Водеха ни задължително на театър, на симфонични концерти. Първото професионално представление, което видях, беше „Коварство и любов“ или „Дон Карлос“ на Шилер, не помня точно, но и досега пред очите ми са Катя Зехирева и Спас Джонев. Бях потресен от съвършенството на играта им.  Съвършенството понякога убива Изпитах срам за себе си и повече през живота си не съм и помислил да се кача на сцената. Но театърът ме очарова, обсеби ме целия. Продадох душата си на театъра и десет години по-късно се качих отново на сцената, но като автор. \r\n- Защо написахте първата си пиеса, какви бяха емоциите около нея? Някога бил ли сте така крайно отчаян покрай спираните ви драматургични творби, та да си кажете: „Край, бях до тук!“ \r\n- Беше лятото на 1962 година. Среща ме на „Раковски“ Христо Фотев и ми вика: „Назначен съм драматург в бургаския театър, тръгвай с мен да пишем пиеси!“. Тогава нямахме ни квартири, ни багаж някакъв - от „Ръкси“ направо на гарата и се озовахме вечерта в Бургас. На другата сутрин - в Созопол. Наехме стаичка с една маса и два стола и започнахме да пишем. Написах за седмица ексцентриадата „Истинският Ивайло“ - много смешна пиеса, актьорите не можеха да репетират от смях. Но краят беше тъжен. Седмица преди премиерата дойде 40-членна комисия от министерството на културата, от ЦК на БКП, от окръжния комитет, критици, директори на южните театри и прочие... И след  дълги скандални среднощни дебати пиесата бе забранена. Човекът от ЦК я обяви за вражеска, а един полковник викаше: „Това гнусно съчинение е достойно за трибунал!“ Беше първият жесток удар, бях на 26 години, понесох го тежко. Както и да е. Едно не мога да им простя:  убиха ми чувството за хумор И ми трябваха още 10 години, за да се освестя от удара и да стигна отново до сцената. Случваха ми се и нататък други подобни премеждия, но вече бях стрелян заек. И никога не казах: „Край, бях дотук!“. Но трябва да кажа и кой ме спасяваше, кой ми помагаше да оцелявам всеки път - артистите, тяхната любов, тяхното съзаклятие. Благодаря им. Без тях щях да се самоубия в прекия или в преносния смисъл на думата. \r\n- Каква е мисията на театъра днес в България - служителите на Мелпомена вписват ли се в нея? \r\n- За мен артистите са светещите хора на планетата - те всяка вечер изгарят на сцената като живи факли с надеждата да запалят светлинка в душите на хората. От всички изкуства театърът е най-силно въздействащото. Нищо не може да се сравни с него - нито киното, нито телевизията, нито литературата, нито живописта. Може би само музиката при публичните концерти. Само в театъра се създава живата, пряката и хипнотизираща съзаклятническа връзка между актьори и публика.  Това е съвременното шаманство. Артистите имат велика и свята мисия и тя ги задължава да не се предават (да не се продават) при никакви обстоятелства. \r\n- До каква степен чиновничеството в театралната гилдия пречи на движението й към стойностните постижения - в драматургията, режисурата, актьорството? \r\n- По този въпрос не ми се говори. Ще кажа само, че да обявиш театъра за стока, е равносилно да обявиш и раждането на деца за стокопроизводство. Макар и за едното, и за другото да трябват пари. Но и двете не се измерват с пари. \r\n- Върху каква пиеса работите в момента? \r\n- Работя върху голяма многолюдна пиеса. За духовните убийства през новия ХХI век. Аз съм споменавал вече заглавието ѝ: „Убийството на Богородица“. Ще видим... \r\n ", "date": "2019.04.01", "title": "Стефан Цанев: В VII клас играх Хамлет"}
{"url": "https://standartnews.com/kultura/martina-apostolova-s-nagrada-v-khonkong-388610.html", "text": "Режисьорският дебют на Надежда Косева „Ирина“ продължава своя тур по света и у нас. След успешните участия на „Златната роза“ във Варна и на седем международни фестивала през есента на 2018-а, увенчани с награди, и вълнуващата среща със зрителите на „София филм фест“ в началото на март, драмата стартира новия си международен сезон. Поредното отличие за Мартина Апостолова дойде от Хонконг – тя стана актриса номер едно на 43-ия фестивал в мегаполиса.", "date": "2019.04.01", "title": "Мартина Апостолова с награда в Хонконг"}
{"url": "https://standartnews.com/regionalni/zvezden-final-na-blagoevgrad-bluesjazz-388577.html", "text": "Гениалните музиканти Теодосий Спасов и Влатко Стефановски пресъздадоха на сцената на „Blagoevgrad Blues&Jazz” най-хубавите си балкански приказки. Те бяха претворени в етно джаз, който завладя зрителите в препълнената зала „Орфей”. Тя се оказа тясна да побере всички, които искат да се докоснат до магията на двамата виртуози от България и Северна Македония. Теодосий и Влатко изпълниха вечни и обичани народни македонски песни, които бяха аранжирани в характерния за двамата магьосници стил. „Македонско девойче”, \"Йовано, Йованке” буквално изправиха на крака публиката. Музикантите представиха за първи път пред зрителите най-новата си музикална пиеса „Дунав блус”. За втори пореден път на „Blagoevgrad Blues&Jazz” Влатко Стефановски пренесе ценителите на тази музика в тайните на своя хит „Бел кон”. Той и Теодосий Спасов, които са приятели от 20 години, бяха извикани няколко пъти на бис от публиката, която трудно се раздели с тях. Триото на Живко Петров очарова публиката със своята пиеса „Един ден в Благоевград”, посветена на града домакин на уникалния международен музикален фестивал. Джаз певицата Хилда Казасян направи финала на третата фестивална вечер изключително силен със своите невероятни изпълнения. Тя се качи на сцената заедно със своя музикален гуру Христо Йоцов и с Биг бенд - Благоевград. „Благодаря от цялата си душа на община Благоевград за поканата. Щастлива съм, че съм тук, където е един от най-добрите бендове в България”, сподели тя. Звездното присъствие на тазгодишното пето юбилейно издание „Blagoevgrad Blues&Jazz” го превърна в запазена и разпознаваема марка на музикалната сцена в страната. Фестивалът безспорно е един от най-успешните културни проекти на общината в Благоевград, който ценителите на блуса и джаза припознават и обичат.", "date": "2019.04.01", "title": "Звезден финал на „Blagoevgrad Blues&Jazz”"}
{"url": "https://standartnews.com/regionalni/vandali-unishchozhikha-novi-peyki-388579.html", "text": "Поредно посегателство върху общинска собственост бе извършено в Благоевград. Проверка е установила, че са счупени три от новите пейки, разположени край бул. „Св. Кирил и Методий“. Община Благоевград веднага предприе мерки за възстановяване на щетите. Повредените съоръжения вече са подменени с нови. Пейките бяха поставени преди няколко месеца по продължение на велоалеите при булеварда с цел да се осигурят условия за почивка и отдих на жителите и гостите на града. В момента в Благоевград се изгражда видеонаблюдение с цел подобни прояви да бъдат сведени до минимум, а нивото на сигурността на гражданите повишена. \r\nОбщинското ръководство апелира за отговорно отношение към общинската собственост. Общината призовава гражданите, които имат информация за нарушители на реда и вандалски прояви, да подават сигнали, както на тел. 112, и на „горещия“ телефон на Община Благоевград 073/ 88-44-34 от понеделник до петък, в работно време.", "date": "2019.04.01", "title": "Вандали унищожиха нови пейки"}
{"url": "https://standartnews.com/biznes/mrrb-predlaga-ptnata-taksa-da-e-10-st-na-km-388609.html", "text": "Пътната такса за камионите с тегло от 3 и половина до 12 тона да бъде 10 стотинки на километър. Това предлага Министерството на регионалното развитие, което започва разговори с превозвачите. За по-тежките автомобили от ведомството предлагат по-висока цена - 78 стотинки на километър. Това съобщи Йордан Арабаджиев от Съюза на международните превозвачи. \"Когато става въпрос за тежкотоварните автомобили - над 12 тона, за най-масовата екокатегория \"евро 3 и 4\" сумата е 78,6 стотинки на километър още повече, че за пътища втори и трети клас в тази категория се предвиждат 70 стотинки. Представете си между две села или малки населени места да се плаща по 70 стотинки на километър. Ние сме свидетели на поредното безумно предложение, което се прави към автомобилния бизнес\", каза Йордан Арабаджиев, според когото приемането на тези такси ще окаже влияние върху инфлационните процеси и ще доведе до поскъпването на стоките за крайния потребител.", "date": "2019.04.01", "title": "МРРБ предлага пътната такса да е 10 ст. на км"}
{"url": "https://standartnews.com/regionalni/uchenitsi-se-grizhat-za-fidankite-ot-cheren-bor-kray-akhryansko-388581.html", "text": "Ученици от СУ „Васил Левски“ от Ардино отгледаха млади фиданки от черен бор. Те създадоха „Ученическата гора“ край Ахрянско \r\nпрез 2018 г. Преди година на мястото се намираше борова гора, унищожена от голям пожар. Помагаха им учителят Бахтияр Ходжов и секретарят на Местната комисия за борба с противообществените прояви на малолетни и непълнолетни в Ардино Мехрибан Ардалиева. \r\n        \r\nМладите хора се срещнаха с инж. Веселин Ангелов, зам.-директор на местното Държавно горско стопанство, който ги поздрави за ентусиазма и приноса им в опазване, възстановяване и обогатяване на зеленото богатство на Източните Родопи.  ", "date": "2019.04.01", "title": "Ученици се грижат за фиданките от черен бор край Ахрянско"}
{"url": "https://standartnews.com/biznes/biznest-iska-zadlzhitelna-matura-po-matematika-388588.html", "text": "Асоциацията на индустриалния капитал в България (АИКБ) предлага редица промени в средното и висшето образование, които да подобрят връзката между образованието и пазара на труда. Като част от мерките работодателите настояват за задължителна матура по математика. Председателят на УС на АКИБ Васил Велев обясни пред БНР: \"За да има на изхода от висшето образование добри инженери, трябва на входа да има добре подготвени млади хора в средните училища по природо-математическите дисциплини. Затова ние предлагаме задължителна матура по математика. Това е полезно за самите деца и, полагайки матура по математика, много от тях ще открият в себе си заложби да се развиват в тази сфера, само ще спечелят от което, тъй като това са едни добре платени вече работни места\". Според Велев трябва да се развиват и извънкласните дейности по техническите дисциплини. Предложението вече е обсъждано с Министерството на образованието, но работодателите се опасяват, че може да срещне съпротивата на родителите. Велев съобщи още, че 68% от работодателите у нас изпитват трудности с наемането на работна сила, докато средният процент в световен мащаб е 45. България изостава на последно място в Европейския съюз и по производителност на труда.", "date": "2019.04.01", "title": "Бизнесът иска задължителна матура по математика"}
{"url": "https://standartnews.com/biznes/bulgartransgaz-poluchava-55-mln-lv-za-trbi-388616.html", "text": "С решение на координационния комитет към Механизма за свързване на Европа се отпускат 27,2 млн. евро безвъзмездна финансова помощ за проекта \"Рехабилитация, модернизация и разширение на българската преносна система - Фаза 2\" на \"Булгартрансгаз\" ЕАД, съобщиха от дружеството. Дейностите са за рехабилитацията на два участъка от северния полупръстен на газопреносната система с обща дължина около 81 км. Това са участъците \"ОС Беглеж - КВ Дерманци - КВ Батулци - КВ Калугерово\" с дължина 58 км и \"ОС Вълчи дол - КВ Преселка\" с дължина около 23 км, посочиха от Булгартрансгаз. Средствата са за доставка, строителство и въвеждане в експлоатация на двата участъка, както и за свързаните с това дейности по строителен надзор. С рехабилитацията на участъците ще се гарантира по-сигурен и надежден пренос на природен газ. Предвижда се  дейностите по рехабилитация на участъците да се изпълняват в периода януари 2019 - юни 2022 година, допълниха от дружеството. Основната цел на проекта от общ интерес \"Рехабилитация, модернизация и разширение на българската преносна система - Фаза 2\" е адаптиране на газопреносната мрежа на \"Булгартрансгаз\" ЕАД към плановете за развитие на инфраструктурата в региона. По този начин ще се осигури техническа възможност за пренос на допълнителни количества природен газ през територията на страната, постъпващи през съществуващите и нови входни и изходни точки като интерконекторите Гърция - България, България - Сърбия, концепцията за изграждане на Газов хъб \"Балкан\", както и плановете за разширение на ПГХ \"Чирен\", пише в съобщението.", "date": "2019.04.01", "title": "Булгартрансгаз получава 55 млн. лв. за тръби"}
{"url": "https://standartnews.com/regionalni/kampaniya-zelenoto-e-rodolyubie-initsiira-vmro-388585.html", "text": "Общинската организация на ВМРО-БНД   в Стара Загора  дава началото на кампанията „Зеленото е родолюбие“ като подарява 80 дръвчета на училища и детски градини. В 13 детски градини в Града на липите ще бъдат засадени яворови дръвчета  в дворовете   им, уточняват войводите. Фиданките са дарение на регионалното управление на горите. \r\n Яворът се използва в декорирането на паркове, алеи, градини и други подобни места, поради красивата му корона и багренето на листата му на есен в жълто-червено и златисто-жълто, поясняват специалистите. \r\n    Има и друго поверие - че дървото пази от лоши духове или от магии В  българските народни приказки и песни например  се разказва, че  когато се изморявал от битките с морската стихия, Св. Никола лягал да си почине под яворово дърво, защото под него човек може да седи или да спи без никакъв страх от лоши духове или от магии  \r\n  За малчуганите в детските градини, от ВМРО  са подготвили различни изненади и лакомства по време на залесителната акция.", "date": "2019.04.01", "title": "Кампания \"Зеленото е родолюбие\" инициира ВМРО"}
{"url": "https://standartnews.com/regionalni/zapochvat-arkheologicheski-prouchvaniya-v-severozapada-388591.html", "text": "От 1 април започват археологически проучвания в над 40 обекта в Северозападна България. Това каза за БТА гл. ас. д-р Таня Христова, научен секретар на Националния археологически институт с музей към БАН. Обектите са разположени по трасето на бъдещия газопровод и проучванията се финансират от инвеститора \"Булгартрансгаз\", който ще строи големия инфраструктурен проект \"Разширение на газопреносната инфраструктура на територията на България от турско-българска граница до българско-сръбска граница\". Работата е възложена на Националния археологически институт с музей към БАН, като в екипите участват и археолози от регионалните исторически музеи в страната, пише topnovini.  На граждански договори ще бъдат наемани работници за отделните обекти, уточни Христова. \r\nФинансовите параметри за проучванията представляват конфиденциална информация, уточниха от НАИМ към БАН. Сондажните разкопки са предшествани от геофизически проучвания на отделните обекти, които са по цялото трасе на бъдещия газопровод на територията на областите Видин, Монтана, Враца, Плевен, Ловеч, Велико Търново. От 1 април поетапно ще започнат дейностите по археологическите разкопки в цялата страна по обявеното трасе, уточни Таня Христова. В областите Монтана и Враца ще се работи на по четири обекта. На територията на Видинска област ще се работи на 15 нови археологически обекта, които никога не са били проучвани. Очакванията са само на територията на Видинско в археологическите разкопки да участват над 100 археолози и 500 работници, уточниха археолози от РИМ-Видин. Обектите са на територията на общините Кула, Грамада и Димово. Ще се проучват праисторически, антични и средновековни обекти. След сондажните проучвания междуведомствена комисия ще реши на кои от обектите ще бъде извършено пълно проучване. Целта е те да бъдат научно документирани и движимите находки да бъдат спасени преди началото на строителството. Очакванията са разкопките да продължат до 15 юни т.г., а след този период ще се знае окончателно къде ще продължи да се копае и проучва, каза Христова. \r\nСамо преди дни на организираната Трудова борса във Видин Регионалният исторически музей в дунавския град обяви, че търси 350 човека за работа през летния сезон за археологически разкопки, които ще работят на 15 обекта по трасето на газопровода. Директорът на РИМ-Видин Фионера Филипова обяви пред търсещите работа, че желаещите ще бъдат наети на граждански договор за срок от два месеца. Разкопките във Видинско започват от 1 април, като за наетите е осигурен транспорт. За съжаление, на Трудовата борса желание за работа заявиха едва 10 безработни, уточни Филипова.  ", "date": "2019.04.01", "title": "Започват археологически проучвания в Северозапада"}
{"url": "https://standartnews.com/regionalni/za-denya-na-shegata-razigravat-smeshni-istorii-v-gabrovo-388598.html", "text": "Днес празнуват габровци, прочути с шегите и анекдотите, които разказват за самите себе си. \r\nГабровци обичали да се надсмиват над себе си, през годините те добили известност на добри търговци, които, търсейки изгода от сделките, продавали стоката си с усмивка. Смешни истории, в които главен герой е почтеният пресметлив балканджия, започнали да се разпространяват още през 18-19 век. Днес в Дома на хумора и сатирата габровци и гостите на града ще си спомнят за онези весели случки, които ще бъдат разиграни сред посетителите в залите на смеха от малки и големи артисти. А Домът на хумора и сатирата празнува днес своя 47-и рожден ден. През целия ден там ще има забавления за малки и големи. В една от работилниците децата ще изработват бомбета и мустачки, като тези на великия Чарли Чаплин по повод 130 години от рождението на комика. Националният музей на образованието пък ще покаже изложба на карикатури, а посетителите ще бъдат посрещани с ученически хумор от 70-те години на миналия век. Денят на хумора и шегата ще завърши на централния площад в Габрово, където ще бъдат прожектирани наскоро заснените габровски шеги, популярни вече в интернет пространството.", "date": "2019.04.01", "title": "За Деня на шегата - разиграват смешни истории в Габрово"}
{"url": "https://standartnews.com/svyat/nay-novi-rezultati-erdogan-gubi-i-istanbul-388594.html", "text": "Партията на турския президент Реджеп Тайип Ердоган губи Анкара, Истанбул и Измир според най-новите резултати от местните избори вчера, огласени в турските медии. В Истанбул при обработени 99,75 на сто от гласовете печели кандидатът на опозиционната Народнорепубликанска партия (НРП) Екрем Имамоглу с 48,79 на сто подкрепа спрямо 48,51 процента за Бинали Йълдъръм, кандидата на управляващата Партия на справедливостта и развитието (ПСР) и бивш министър-председател на Турция. В столицата Анкара в надпреварата за кметския пост се наложи Мансур Яваш, също издигнат от опозицията, с 50,90 процента от гласовете при 99,82 обработени бюлетини. Яваш измества Мехмет Йозхасеки, издигнат от ПСР, който събра 47,10 процента от гласовете. Измир, който е традиционна крепост на кемалистите, пак ще бъде управляван от опозиционната НРП, след като нейният кандидат за кмет Тунч Сойер събра 58,06 на сто от гласовете срещу 38,67 за Нихат Зейбекджи, бивш министър на икономиката, издигнат за кандидат-кмет от партията на Ердоган. Данните са поместени на сайта на турския в. \"Сабах\" и непрекъснато се актуализират.   ПСР междувременно планира да оспори резултатите в Анкара, очаквайки да промени изхода от вота, посочва Ройтерс. Пред репортери в Анкара генералният секретар на ПСР Фатих Шахин заяви, че партията му ще оспори изборните резултати във всеки район на столицата. По думите му по този начин ПСР ще осъществи \"значителен напредък\".", "date": "2019.04.01", "title": "Най-нови резултати: Ердоган губи и Истанбул"}
{"url": "https://standartnews.com/svyat/nay-pechelivshata-kompaniya-v-sveta-388592.html", "text": "Саудитска нефтена компания първа по печалби Саудитската нефтена компания Saudi Aramco стана най-печелившата компания в света, както съобщават рейтинговите агентства Moody's и Fitch. Чистата печалба на компанията за 2018 г. е 111,1 млрд. долара, което е почти два пъти повече от тази на американската корпорация Apple, заемаща второто място с 59,5 млрд. долара. На трето място е компанията Samsung с чиста печалба от 35,1 млрд. долара. Оповестяването на финансовите показатели на Saudi Aramco, които са били пазени в тайна от основаването на компанията през 1988 г., съвпада с времето на излизането на петролния гигант на фондовия пазар. Moody's и Fitch дадоха доста висока оценка на инвестиционната привлекателност на Saudi Aramco: двете агенции я поставиха на пето място в инвестиционната скала (съответно „A1“ и „A +“). Чрез продажбата на доларови облигации компанията възнамерява да привлече до 10 млрд. долара, с които смята да финансира покупката на 70-процентен дял от местната нефтохимическа компания Saudi Basic Industries Corporation (SABIC).", "date": "2019.04.01", "title": "Най-печелившата компания в света"}
{"url": "https://standartnews.com/svyat/royters-erdogan-pretrpya-tezhk-neuspekh-388572.html", "text": "Държавният глава на Турция Реджеп Тайип Ердоган претърпя тежък неуспех, след като за първи път насам от 25 г. управляващата „Партия на справедливостта и развитието“ (ПСР) загуби контрол над столицата Анкара за първи път и може би ще обяви поражение в най-големия град в страната – Истанбул, съобщава „Ройтерс“, цитирана от „Фокус“.   Ердоган, който доминира в турската политика след идването си на власт преди 16 г., води неумолима кампания в продължение на два месеца преди гласуването, което той определи като „въпрос на оцеляване\" за Турция.   Но ежедневните митинги на президента и преобладаващото подкрепящо медийно отразяване не успяха да му спечелят убедителен резултат в Истанбул. Според агенцията причината е икономическият спад в страната, който е оказал силно влияние върху избирателите.   Турските телевизионни оператори заявиха, че кандидатът на опозиционната Републиканска народна партия Мансур Яваш е спечелил ясна победа в Анкара, но претендентите за кметския пост в Истанбул имат толкова близки резултати, че и управляващи, и опозиция обявиха победа. В третия по големина турски град Измир традиционно спечелиха кемалистите с голяма преднина пред партията на Ердоган.    „Хората гласуваха в подкрепа на демокрацията, те избраха демокрация\", заяви лидерът на опозицията Кемал Кълъчдароглу, обявявайки, че неговата РНП е спечелила в Анкара и Истанбул, и е задържала крайбрежната си крепост – Измир, третият по големина град в Турция. Държавната агенция Anadolu Agency предаде, че ПСР ще обжалва резултатите в някои райони на столицата. В Истанбул ПСР обяви, че бившият премиер Бинали Йълдъръм е победил съперника си от РНП Екрем Имамоглу със само четири хиляди гласа. На свой ред последният твърди, че има преднина от 28 000 души пред Йълдъръм.   В реч пред поддръжниците си в Анкара Ердоган изглежда демонстрира приемане на поражението на ПСР в Истанбул, въпреки че заяви, че повечето квартали в града са подкрепили неговата партия. Партията ще обжалва резултатите, ако е необходимо, добави турският президент.", "date": "2019.04.01", "title": "„Ройтерс“: Ердоган претърпя тежък неуспех!"}
{"url": "https://standartnews.com/svyat/erata-na-noviya-yaponski-imperator-shche-se-kazva-reyva-388573.html", "text": " С два калиграфски йероглифа Нарухито сменя баща си на престола За това е обявил на пресконференция в понеделник генералният секретар на кабинета на министрите на страната на изгряващото слънце Йосихиде Суга. В пряк ефир той е продемонстрирал знака с два калиграфски йероглифа - имената, с които ще се казват годините, през които на престола ще се възкачи новият монарх – „порядък и хармония“. Тази дума е взета от древната японска поезия Манишу, която включва стихове, написани в периода от 600 до 759 година. Официалното тълкуване на понятието „рейва“ ще бъде обявено по-късно от министър-председателя Шинзо Абе. Настоящият 85-годишен японски император Акихито ще напусне трона на 30 април безпрецедентно по негово искане заради напредналата му възраст. На следващия ден най-големият му син, принц Нарухито, ще бъде обявен за нов император. Това ще отбележи началото на първата година от епохата на рейва. Възможното име на новата ера било обсъдено в пълна секретност с участието на водещи специалисти по класическа литература и история. В понеделник те са представили своя окончателен доклад на правителството. Преди това било решено, че името на новата ера трябва да се състои от два йероглифа, които да са лесни за четене и писане от японците. То също така не трябвало да има аналози в историята, да не се използва в ежедневната реч. Името на досегашната епоха бе \"Хейсей\", което означава \"Постигане на мир\". Повечето японци предпочитат да използват съвременния Григориански календар, а не традиционното японско летоброене на ери, създадена преди около 1370 години. Указът с името на новата ера е подписан от император Акихито. По улиците на градовете хората са грабели дадените им безплатни вестници, на които на първа страница се вижда генералният секретар Йошихиде Суга, който повдига двата калиграфски йероглифа. Мнозина възнамеряват да оставят тези вестници като спомен - уникален символ на смяната на епохите. Рива ще започне на 1 май, когато престолонаследникът Нарухито ще стане император, сменяйки на престола баща си Акихито.", "date": "2019.04.01", "title": "Ерата на новия японски император ще се казва Рейва"}
{"url": "https://standartnews.com/svyat/kompyutren-sriv-otmeni-masovo-poleti-v-sashch-388619.html", "text": "Проблемът отстранен за 40 минути В Америка няколко авиокомпании били принудени да задържат полетите си заради технически проблеми в компютърната система. За това съобщава Федералното управление на гражданската авиация на САЩ. В частност отменени били полетите на Delta, Southwest Airlines и American Airlines. Сривът в компютрите се е наблюдавал в Ню Йорк, Бостън, Чикаго, Атланта и Маями. Причина за това станала компютърна грешка. Проблемите възникнали в програмата за планиране на натоварването и баланса на въздушните съдове на Aerodata. За отстраняване на причините били нужни около 40 минути, през което време всички рейсове били отменени.", "date": "2019.04.01", "title": "Компютърен срив отмени масово полети в САЩ"}
{"url": "https://standartnews.com/svyat/prez-2018-a-poroshenko-95-pti-po-bogat-otkolkoto-prez-2017-a-388575.html", "text": "Съгласно публикуваните данни доходите на президента на Украйна са около $57 млн. Доходите на президента на Украйна Петър Порошенко за 2018 г. са нараснали повече от 95 пъти в сравнение с 2017 г. и са почти 1,56 млрд. гривни ($57 млн). За това свидетелстват данните, публикувани в Единния държавен регистър за декларации на Украйна. Освен заплатата си в размер на 336 хил. гривни ($12,3 хил.) за миналата година държавният глава е получил над 1,54 млрд. гривни ($56,4 млн.) дивиденти от инвестиционната банка \"Ротшилд\", фонда \"Прайм Ессетс Капитал\", връщане от Министерство на финансите на придобити облигации от вътрешен държавен заем и инвестиционна печалба при погасяване на заем, проценти от депозити в Международната инвестиционна банка. Също така е получил доход в размер на 0,8 млн гривни ($29,3 тыс.) от отчуждаване на имот. Съгласно данните за 2017 г. Порошенко е декларирал 16,3 млн. гривни (почти $590 хил.).", "date": "2019.04.01", "title": "През 2018-а Порошенко 95 пъти по-богат отколкото през 2017-а"}
