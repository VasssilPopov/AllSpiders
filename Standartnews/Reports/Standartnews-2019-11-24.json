{"url": "https://standartnews.com/biznes/v-yambolsko-zasyakha-poveche-ploshchi-s-esennitsi-407465.html", "text": "Сеитбата на есенниците в Ямболска област приключи с повече засети площи в сравнение с тези през миналата есен. Засетите с пшеница декари са около 693 000, с ечемик 102 000 декара и 100 декара - с ръж. Предпочитана, заради цената през последните години, е маслодайната рапица, която вече заема близо 170 000 декара, съобщават от областната служба \"Земеделие\". Засетите в началото на октомври посеви са поникнали и са в много добро състояние, но развитието на по-късно засетите култури изостава заради липсата на достатъчно валежи. Същевременно приключва и дълбоката оран. Подготвени за сеитбата на пролетници са 327 000 декара, които ще бъдат засяти със слънчоглед, царевица, кориандър и бобови култури.", "date": "2019.11.23", "title": "В Ямболско засяха повече площи с есенници"}
{"url": "https://standartnews.com/svyat/v-kuba-taynite-agenti-mogat-da-podslushvat-407421.html", "text": "Кубинските власти разкриха как шпионират народа си \r\n \r\nВластите в Куба за пръв път обявиха публично основните правила за всеобщо и продължително наблюдение и разследване под прикритие срещу 11-те милиона жители на страната, предаде Асошиейтед прес, цитиран от БТА. \r\n \r\nВ указ на президента Мигел Диас-Канел от 8 октомври, обнародван днес, се казва, че прокурорите могат да разпореждат наблюдение и подслушване на всички форми на комуникация, без да искат разрешение от съда, каквото се изисква в повечето латиноамерикански държави. Документът официализира статута на информаторите, агентите под прикритие и подвеждащите операции. \r\n \r\nУказът е предназначен \"да повиши ефективността на превенцията и борбата с престъпността\", пише в коментар в кубинския регистър на новите закони и нормативни актове. \r\n \r\nМогъщото разузнаване и агенциите по сигурността в Куба от десетилетия извършват мащабно наблюдение върху обществото чрез различни средства за подслушване и мрежа от доносници и агенти под прикритие, но тяхната роля никога не е била огласявана толкова подробно, отбелязва АП. \r\n \r\nУказът изброява различни роли: агенти на вътрешното министерство за разследване под прикритие; сътрудници-свидетели, които осигуряват информация срещу благосклонно отношение; подвеждащи операции, в които незаконни стоки преминават под контрола на полицаи. Нормативният акт позволява прехващане на телефонни разговори, пряко записване на гласове, проследяване и видеозаписи на заподозрени лица и тайно проникване в компютърни системи.", "date": "2019.11.23", "title": "В Куба тайните агенти могат да подслушват"}
{"url": "https://standartnews.com/svyat/amazon-sdi-pentagona-za-10-miliarda-407428.html", "text": "Amazon съди Пентагона заради договора за облачни услуги на стойност 10 милиарда долара, спечелен в края на октомври от Майкрософт (Microsoft), предаде Асошиейтед прес и БТА. Жалбата, оспорваща сделката, е внесена във федерален съд вчера. Търгът за огромния проект, известен като ДЖЕДИ (JEDI - Joint Enterprise Defense Infrastructure), изправи един срещу друг водещите технологични гиганти Майкрософт, Амазон, Оракъл (Oracle) и Ай Би Ем (IBM). \r\n \r\nОгромната поръчка привлече обществено внимание и в ранните етапи на процеса имаше спекулации, че победителят ще бъде Амазон. Оракъл и Ай Би Ем оттеглиха офертите си и официално оспориха тръжната процедура миналата година. По-късно Оракъл оспори процедурата и в съда, но загуби делото. Новата система ще съхранява и обработва големи количества класифицирани данни, давайки възможност на въоръжените сили на САЩ да използват изкуствен интелект, за да ускорят планирането на военни действия и да повишат боеспособността си. Сделката бе победа за облачната платформа на Майкрософт Ажур (Azure), която отдавна се опитва да настигне пазарния лидер Амазон уеб сървисиз (Amazon Web Services).", "date": "2019.11.23", "title": "Amazon съди Пентагона за $10 милиарда"}
{"url": "https://standartnews.com/svyat/papa-frantsisk-katsna-v-yaponiya-snimki-407432.html", "text": "Папа Франциск пристигна на четиридневно посещение в Япония, откъдето се очаква утре да отправи призив за ядрено разоръжаване, предаде БТА. Самолетът на тайландската авиокомпания \"Тай ейруез\" с папата, придружен от делегация на Ватикана и журналисти, пристигна в Токио след шестчасов полет от Банкок. БГНЕС Главното събитие при визитата на папата в Япония ще е посещението му в градовете Нагасаки и Хирошима, където две американски атомни бомби отнеха преди 74 години живота на общо над 210 000 души. \r\n \r\nВ японската столица Светият отец ще се срещне с пострадали от тройното бедствие от март 2011 г. - разрушителното земетресение, предизвикало мощно цунами и тежка авария в ядрената централа \"Фукушима-1\". БГНЕС Католиците в Япония са по-малко от 0,5 процента от близо 127-милионното население на страната, където основните религии са шинтоизмът и будизмът. \r\nПапа Франциск пристигна в Япония след посещение в Тайланд, фокусирано върху религиозната търпимост.", "date": "2019.11.23", "title": "Папа Франциск кацна в Япония (СНИМКИ)"}
{"url": "https://standartnews.com/svyat/suicide-by-cop-novata-zaplakha-za-us-politsiyata-407422.html", "text": "\"Застреляй ме! Убий ме! Просто го направи!\" - това са eдни от най-шокиращите думи, които един полицай може да чуе. Шокиращо е, че изобщо някой може да поиска това. Но се случва. Suicide by cop - и такъв термин съществува вече в Уикипедия. Откакто този нов феномен започна да се превръща в проблем за американската полиция. Самоубийство с помощта на полицай - колкото и абсурдно да звучи, ими и такова нещо - това е нападение или провокативно поведение срещу служител на реда, с цел да бъде предизвикан да използва оръжието си. Смъртоносно, срещу човека, който иска да умре. Медиите в САЩ го наричат още \"синьо самоубийство\" - от цвета на полицейската униформа. \"Когато се сблъскват с хора в психическа криза, които понякога са въоръжени с нож или друго оръжие, офицерите се оказват със слаба или никаква подготовка да намерят алтернатива на оръжието си\", призна шефът на полицията в Лос Анджелис Мишел Мур на пресконференция през август. От близо 1000 фатални стрелби на полицията в САЩ всяка година експертите смятат, че около 100 са самоубийства с помощта на ченге. Защото полицейските управления нямат протокол за справяне в такива случаи. Ченгетата обикновено многократно викат: \"Хвърли ножа!\" и се надяват на най-доброто. Но това не е достатъчно. Затова през октомври водещата полицейска организация предложи ръководство за обучение на годишната среща на Международната асоциация на началниците на полицията в Чикаго. Някои от шефове на управленията в големи градове възприемат предложението като добър начин за намаляване на случаите, при които се налага стрелба. В него е заложено, че служителите на реда трябва първо да мислят за собствената си безопасност и тази на околните хора. Да не насочват оръжието си към човека, да се отдалечават на безопасно разстояние и да участват в разговор, а не да крещят команди. \"Ако насочиш пистолет към някого и кажеш: \"Тук съм, за да Ви спася\", това има двусмислено послание. Трябва да направим всичко възможно, за да сведем до минимум използването на сила и да увеличим максимално шанса за спасяването на живот\", допълни Мишел Мур. Указанията не важат в случаите, когато потенциалният самоубиец има пистолет. Тогав служителят трябва да се прикрие и да извика подкрепление. Ако човекът има нож, униформеният трябва да поддържа безопасно разстояние и да използва превозно средство или друг голям предмет, за да запази дистанцията. Полицаите в САЩ отдавна се обучават да установяват 21-футова зона между себе си и човек с нож, но те са достатъчно бързи, за да успеят да извадят оръжието си и да стрелят, дори ако предполагаемият нападател е по-близо. \"Когато човек има смъртоносно оръжие и използва някакъв вид животозастрашаваща сила, е малко вероятно всички инциденти да бъдат успешно разрешени без използване на сила. Можете да контролирате себе си, но не можете да контролирате своя противник изцяло\", коментира Джим Паско от друга полицейска организация. А Джош Хилинг, патрулен полицай в Глендейл, Охайо, който неотвадна застрелял мъж, който го нападнал с нож на магистрала, разказа какво е преживял: \"Единственото, което ми беше в главата, беше да крещя: \"Хвърли ножа, хвърли ножа!\". Извиках го около 100 пъти. Но нямаше ефект. Всички общуват по различен начин. Явно понякога трябва да се намери друг начин да се прокомуникира посланието\". Полицейският отдел за психично оценяване разполага със специално обучени служители за справяне с инциденти с психично здраве и проследяване на събития, при които субектите или устно декларират, че желаят да бъдат убити от полицията, или са действали агресивно, за да насърчат разстрела. Протоколът включва включително обучение на диспечерите на тел. 911, които да разпознават индикациите, които дава потенциалният самоубиец, така че да могат да пратят именно тези обучени служители на мястото. Проучването откри 419 такива епизода в Лос Анджелис за пет години, от 2010 г. до 2015 г. От тези 419 случая служители от Лос Анджелис са използвали смъртоносна сила само седем пъти, убивайки петима от хората. Ранен е един офицер. \"По-малко смъртоносна сила\", като зашеметяващи оръжия или снаряди с гумени куршуми, е използвана 71 пъти. Никаква сила сила не е използвана останалите 341 пъти, или 81%. Причината е, че в отдела за психично оценяване в местната полиция има 70 добре обучени служители в добро психично здраве, готови да реагират на подобни инциденти 24 часа на ден. Скрийншот Полицейската организация обаче отбезва, че невинаги шоковите пистолети, лютите спрейове или подобни средства са достатъчни да се справи служителят със ситуацията, дори е възможно тя да ескалира. Електронните контролни оръжия не успяват да деактивират обекта в около 40% от случаите, показват официални данни. При инцидент тази година полицията използва три зашеметяващи пистолета, лют спрей, светкавично взривно вещество и гумени куршуми в опит да спре мъж с два ножа, но в крайна сметка не успява и се налага да бъде застрелян. Има и случаи, в които полицаи успяват да избегнат стрелбата, когато заплахата срещу тях не е голяма. Видео от миналата година показва как млад мъж буквално призовава униформените: \"Застреляйте ме! Не ми се живее повече!\". Спасява го това, че не е въоръжен, така че служителите на реда просто го арестуват. През 2017 г. пък полицията в град Форт Колинс в щата Колорадо разпространи запис, заснет от камера, прикрепена към тялото на униформен служител. Тогава 24-годишен мъж, е прострелян, при инцидент, който по-късно е определен от властите като опит за самоубийство. Остин Снодграс се обадил в полицията и съобщил, че нападател е наръгал съквартиранта му. Когато ченгетата се приближили до къщата, той ги посрещнал с пистолет, който по-късно се оказал игачка, и продължил да върви към тях, въпреки че многократно му било наредено да хвърли оръжието си. Тогава единият униформен го прострелва. Снимка: Larimer County Sheriff's Office Малко по-късно, когато качват ранения млад мъж в линейката, той казва: \"Това беше фалшиво обаждане, аз се обадих, никой друг не беше пострадал\". Заради действията си обаче той е осъден. А разследването заключава, че служителят, който е стрелял по него, е действал напълно правомерно, дори, по думите на районния прокурор - \"професионално и смело\". Статистиката включва и друг тип провокация, която самоубийци предизвикват полицаи не с насочено срещу тях оръжие, а срещу друг цивилен, чрез извършване на някакво престъпление или задействане на бомба - истинска, или предполагаема. В полицията в САЩ вече идентифицират и втори тип suicide by cop - когато човек, който е извършил престъпление, преследван е от полицията и е така притиснат, че разбира, че ще бъде заловен. Тогава решава, че по-скоро ще умре, отколкото да бъде арестуван - животът просто вече не си струва да се живее, ако ще е в затвора. Така решева да провокира полицаите да го убият.  След официалното признаване на феномена, двама изследователи Марк Линдзи и Дейвид Лестър, започват да ровят в стари случи, някои от преди десетилетия. Един от тях е още от 1 август 1966 г., когато 25-годишният Чарлз Джоузеф Уитман - бивш морски пехотинец, убива 16 души от университетска кула в Тексаския университет в Остин, преди да бъде застрелян от двама полицаи. Според авторите едният от тях - Хюстън Маккой, вярва, че Уитман e можел да убие него и колегата му Рамиро Мартинес , но \"той ни чакаше и искаше да бъде застрелян\". Междувременно Американската асоциация по суицидология вече има статистика за профила на потенциалните самоубийци, които са искали да бъдат убити от полицаи: 95% са мъже, 5% жени Средната възраст е била 35 г. при мъжете и 40 г. при жените 41% от мъжете са били кавказци, 26% - испаноговорящи, а 16% - афроамериканци 50% от жение са били кавказзи, 25% - испаноговорящи 37% от мъжете и 42% от жените са били несемейни 29% от мъжете и 50% от жените са имали деца 54% от мъжете са били безработни 29% от мъжете не са имали жилища 62% от мъжете и 100% от жените са имали потвърдено или вероятно психично заболяване 80% от мъжете са били въоръжени - от тях 60% - огнестрелно оръжие, 26% са притежавали ножове 100% от жените са били въоръжени - 50% са имали огнестрелно оръжие,  50% са имали нож 19% са използвали фалшиво оръжие или са симулирали притежание на оръжие 87% от хората са осъществили самоубийствени комуникации преди и/или по време на инцидента 36% са били под въздействието на алкохол.", "date": "2019.11.23", "title": "\"Suicide by cop\" - новата заплаха за US-полицията"}
{"url": "https://www.standartnews.com/sport/shifrin-s-prva-pobeda-za-sezona-407448.html", "text": "Микаела Шифрин спечели първа победа за сезона в световната купа. С общо време 1:57,57 мин 24-годишната американка финишира като №1 на слалома в Леви. За нея това е 61-а победа за СК и 41-а в слалома. Тя подобри рекорда на Ингемар Стенмарк от 40 победи в слаломите за СК. Лидерката от първия манш Петра Влъхова (Слвк) падна във втория и не завърши. Така Шифрин постигна четвърти успех на слалом във финландския курорт. Втора днес е Уенди Холденер (Швейц), а трета Катерина Трупе (Ав). Американката поведе в генералното класиране за СК със 180 т. Утре от 11,15 и 14,15 ч ще е и първия слалом при мъжете с участието на Алберт Попов и Камен Златков. Стартовете ще бъдат излъчени пряко от Евроспорт и БНТ.", "date": "2019.11.23", "title": "Шифрин с първа победа за сезона"}
{"url": "https://standartnews.com/svyat/mzh-s-eksplozivi-nakhlu-v-srbska-gimnaziya-407433.html", "text": "Въоръжен мъж е нахлул в училище в Сърбия. Той стрелял два пъти, но за щастие, без да рани някого. Мъжът бил обезвреден от учителя по физическо. Сръбските медии хвалят Славолюб Стоядинович, който се притекъл на помощ и се борил с нападателя, за да му отнеме оръжието. Учителят е пострадал, но нараняванията му са леки. Освен автомат, 46-годишният извършител имал и взривни устройства. Не е ясно какво е искал, като сръбски медии пишат, че говорел несвързано и настоял да се види с президента и премиера на Сърбия. Нападението станало в гимназия в град Велика Плана. Мъжът нахлул в класна стая, в която се провеждал час по философия.", "date": "2019.11.23", "title": "Мъж с експлозиви нахлу в сръбска гимназия"}
{"url": "https://standartnews.com/biznes/3120-mlrd-natrupani-v-srebrniya-fond-407483.html", "text": "Общият паричен ресурс в края на октомври в Държавния фонд за гарантиране устойчивост на държавната пенсионна система, по известен като Сребърния фонд, е в размер на  а 3,120 млрд. лв. От тях 3,067 млрд. лв. са оформени в годишни депозити в БНБ с решения на Управителния съвет на фонда. Това става ясно от данни на Министерството на финансите (МФ), съобщава Инвестор.бг Трансферираните през октомври средства към гаранционния фонд от фонд „Пенсии“ в ДОО са в размер на 3,41 млн. лв. За първото тримесечие на годината сумата е 17,67 млн. лв., а за второто – 141,45 млн. лв. За третото тримесечие на 2019 г. сумата е 35,82 млн. лв. Общо за 2018 г. са трансферирани 136,54 млн. лв. Според приетата стратегия за инвестиране на средствата на фонда за 2019-2021 г., натрупаните средства остават на депозит в БНБ поне до 2021 г., а най-вероятно и до 2040 г. Резервните пари за пенсии, които трябва да гарантират стабилност на пенсионната система, ще се управляват все така консервативно, както и към момента. Както и предшествениците си, финансовият министър Владислав Горанов прецени в началото на октомври миналата година, че това е най-безопасната стратегия. В края на октомври тази година министрите решиха да не правят промени във въпросната стратегия, въпреки че законът им дава възможност за корекции. Освен това настоящите пазарни условия не предполагат реализирането на висока доходност при желаните ниски нива на инвестиционен риск, поради което най-добрата алтернатива за инвестиране на средствата на Фонда ще продължи да бъде под формата на депозит в Българската народна банка или други инструменти по сметки в нея. Бизнесът от години настоява постъпленията в Сребърния фонд да „се подкрепят“ с допълнителни източници, но към момента няма движение в тази посока. Според Лидия Шулева, бивш вицепремиер и бивш социален министър, основател на консултантска къща „Бизнес интелект\", Сребърният фонд не би имал особено значима роля в бъдещето на пенсионната система у нас. „При създаването си Сребърният фонд даваше основания да се смята, че може да запълни дефицити в пенсионната система на фона на демографската криза. Към момента липсите на Националния осигурителния институт вече възлизат на около 4 млрд. лв.“, коментира Шулева в ефира на Bloomberg TV Bulgaria преди месец. Единствената функция на Сребърния фонд засега е да подкрепя фискалния резерв, посочи още тя.  ", "date": "2019.11.23", "title": "3,120 млрд. натрупани  в „Сребърния фонд“"}
{"url": "https://www.standartnews.com/sport/cherno-more-izlga-slaviya-v-sofiya-407450.html", "text": "Черно море победи драматично Славия с 1:0 в София в мач от 17-ия кръг на efbet Лига. Единственото попадение в мача вкара Исмаил Иса със задна ножица във втората минута на добавеното време. Домакините доиграха последните 30 минута с човек по-малко, защото за втори жълт картон бе изгонен Николай Дюлгеров. Победата изкачи Черно море на шестото място с 24 т, а Славия вече е седма с 23.", "date": "2019.11.23", "title": "Черно море излъга Славия в София"}
{"url": "https://standartnews.com/svyat/makedonskiyat-prezident-s-shokirashcho-izkazvane-407484.html", "text": "Президентът на Северна Македония Стево Пендаровски заяви, че ако не е президент, би се изселил от държавата си, защото \"никой не е луд да пилее живота си, когато с години трябва да се преговаря по главите от преговорите с ЕС, а средната заплата в страната е 400 евро\", предаде агенция Бета, цитирана от БНР. Говорейки на Регионален форум на младите лидери в сръбския град Нови Сад, Пендаровски каза, че ситуацията в региона няма да бъде много по-различна и след две години, когато \"ще бъдем напълно зависими от концепцията на Европейския съюз\". Той  подчерта, че държавите могат да просперират само ако използват собствените си ресурси.                            ", "date": "2019.11.23", "title": "Македонският президент  с шокиращо изказване"}
{"url": "https://www.standartnews.com/sport/botev-padna-vv-vratsa-ot-tsska-sofiya-407458.html", "text": "Ботев (Вр) загуби от ЦСКА София с 0:3 в мач от 17-ия кръг на efbet Лига. Домакините играха в атака с най-доброто си в лицето на Валери Божинов и Валери Домовчийски, но и това не им помогна. За гостите се разписаха Пламен Гълъбов (7), Родригес (18 и 92). Загубата остави врачаните на предпоследно място с 13 точки и девет повече от Витоша Бистрица. ЦСКА София е четвърти с 34 т.", "date": "2019.11.23", "title": "Ботев падна във Враца от ЦСКА София"}
{"url": "https://standartnews.com/svyat/frantsuzite-protestirat-sreshchu-nasilieto-nad-zheni-407472.html", "text": "Във Франция днес хиляди демонстранти излязоха по улиците, за да кажат своето „НЕ” на насилието срещу жени и убийствата на жени, предаде Франс прес. Безпрецедентна вълна от негодувание в цяла Франция предизвикаха 116-те случая на убити жени от партньорите си – настоящи или бивши, от началото на годината. Цифрата бе посочена от проучване на АФП. Според вътрешното министерство за миналата година жените, станали жертва на насилие, е 121. Всяка година 213 000 пълнолетни жени стават жертва на физическо и/или сексуално насилие от техни настоящи или бивши партньори , а това е близо 1 процент от жените на възраст от 18 до 75 години, сочат официални данни. Протестни акции срещу сексисткото и сексуално насилие срещу жени и убийствата на жени се проведоха освен в столицата Париж и в още 30 града на Франция.", "date": "2019.11.23", "title": "Французите протестират срещу насилието над жени"}
{"url": "https://standartnews.com/svyat/v-moskva-zima-po-pushkin-407479.html", "text": "Синоптиците обявиха, че следващите няколко дни в Москав времето ще е рекордно студено, като в стиховете на Пушкин – „мраз и слънце“, съобщи Канал \"360\". Вечер температурите се очаква да са -15,5 градуса, колкото са обикновено през декемвр и януари. През деня термометрите щели да достигнат едва -4. Чак след четвъртък се чакало леко повишение, което ще докара сняг.  ", "date": "2019.11.23", "title": "В Москва – зима по Пушкин"}
{"url": "https://standartnews.com/svyat/muzey-na-grima-v-nyu-york-407477.html", "text": "Как са се гримирали легендарните красавици Грета Гарбо и Мерилин Монро? Тайните им ще разкрие новият музей на грима, който отваря врати следващата пролет в Ню Йорк ще отвори врати музей, посветен на света на грима. Първото му изложение ще представи американските тенденции в грима в средата на миналия век. Основателят на музея Дорин Блох смята, че именно през 50-те години се ражда козметичната индустрия. Поради тази причина е решено музеят на грима да бъде открит с изложба, посветена на това време, съобщава БГНЕС. През март започва продажбата на билети, чиято цена ще бъде 25-45 долара. Всеки посетител ще може да участва в мастър-клас и козметични процедури. Музеят на грима ще работи шест месеца, но създателите му възнамеряват да открият постоянно изложение в Ню Йорк.", "date": "2019.11.23", "title": "Музей на грима в Ню Йорк"}
{"url": "https://www.standartnews.com/sport/mourino-se-zavrna-s-pobeda-407474.html", "text": "Тотнъм постигна първа победа като гост от януари тази година. Основната причина за счупването на каръка днес бе Специалния. Така всички по света познават Жозе Моуриньо. Той дебютира с победа начело на Тотнъм. \"Шпорите\" надвиха с 3:2 Уест Хем в първия мач от 13-ия кръг на Висшата лига. Успехът изкачи Тотнъм на шесто място със сбор от 17 точки и осем по-малко от четвъртия Манчестър Сити. Пети е Шефилд Юнайтед също със 17. Уест Хем е 16-и в класирането с 13 точки и пет по-вече от първия под чертата на изпадащите Уотфорд. В друг интересен мач от кръга Ливърпул надви като гост Кристъл Палас с 2:1, като Фермино вкара победното попадение за \"червените\" в 85-ата минута. Така \"мърсисайдци\" продължават уверено да водят в класирането с 37 т. Манчестър Сити е втори с 26, но тази вечер играе вкъщи с Челси.", "date": "2019.11.23", "title": "Моуриньо се завърна с победа"}
{"url": "https://www.standartnews.com/sport/ludogorets-vze-derbito-s-loko-pd-407475.html", "text": "Шампионът и лидер в класирането Лудогорец победи втория Локомотив (Пд) с 2:1 и дръпна с девет точки на върха. Въпреки, че играеха вкъщи лидерите в класирането трябваше да обръщат резултата, след като губеха в началото на двубоя. Головете за успеха реализираха Марселиньо и Лукоки, редовен гол на Моци беше отменен през втората част. За гостите точен беше Ожболт, а греда нацели Георги Илиев. Това беше и първо поражение на \"смърфовете\" от 9 мача, за последно тимът на Бруно Акрапович падна от Левски. Според статистиката Лудогорец е имал 2 точни удара към вратата на пловдивчани, а гостите 7.", "date": "2019.11.23", "title": "Лудогорец взе дербито с Локо (Пд)"}
{"url": "https://standartnews.com/sport/shifrin-s-prva-pobeda-za-sezona-407448.html", "text": "Микаела Шифрин спечели първа победа за сезона в световната купа. С общо време 1:57,57 мин 24-годишната американка финишира като №1 на слалома в Леви. За нея това е 61-а победа за СК и 41-а в слалома. Тя подобри рекорда на Ингемар Стенмарк от 40 победи в слаломите за СК. Лидерката от първия манш Петра Влъхова (Слвк) падна във втория и не завърши. Така Шифрин постигна четвърти успех на слалом във финландския курорт. Втора днес е Уенди Холденер (Швейц), а трета Катерина Трупе (Ав). Американката поведе в генералното класиране за СК със 180 т. Утре от 11,15 и 14,15 ч ще е и първия слалом при мъжете с участието на Алберт Попов и Камен Златков. Стартовете ще бъдат излъчени пряко от Евроспорт и БНТ.", "date": "2019.11.23", "title": "Шифрин с първа победа за сезона"}
{"url": "https://standartnews.com/sport/sport-i-futbol-po-televiziyata-na-23-noemvri-407417.html", "text": "Спорт и футбол по летевизията днес 11.15 и 14.15 Ски алп.дисциплини Слалом СК Леви 12,30 ч Футбол, Славия - Черно море, Нова спорт  14,00 ч Футбол, Леганес - Барселона, MAX sport 4/Sport+ HD  14,30 ч Футбол, Уест Хем - Тотнъм, Диема спорт 2  14,30 ч Футбол, Чарлтън - Кардиф, Нова спорт  15,00 ч Футбол, Ботев (Bp) – ЦСКА, Диема спорт 16,00 ч Футбол, Аталанта - Ювентус, MAX sport 3  16,30 ч Футбол, Фортуна - Байерн, Eurosport 2  17,00 ч Футбол, Кристал П - Ливърпул, Диема спорт 2  17,00 ч Футбол, Суонзи - Милуол, Нова спорт 17,00 ч Футбол, Бетис - Валенсия, MAX sport 4/Sport+ HD  17,30 ч Футбол, Лудогорец - Локомотив (Пд), Диема спорт 18,30 ч Футбол, Лион - Ница, RING  19,00 ч Футбол, Милан - Наполи, MAX sport 3  19,30 ч Футбол, Манчестър С - Челси, Диема спорт 2  19,30 ч Футбол, Лайпциг - Кьолн, Eurosport 2  19,30 ч Футбол, Гранада - Атлетико (М), MAX sport 4/Sport+ HD  20,45 ч Футбол, Аякс - Хераклес, MAX sport 1  21,45 ч Футбол, Торино - Интер, MAX sport 2 22,00 ч Футбол, Реал (М) - Реал С, MAX sport 4/Sport+ HD 22,00 ч Футбол, Копа Либертадорес, Фламенго - Ривър Плейт, МАХ sport 3  22,40 ч Плажен футбол, СП, САЩ – Япония, БНТ 3 0,15 ч Плажен футбол, СП, Уругвай – Италия, БНТ 3", "date": "2019.11.23", "title": "Спорт и футбол по телевизията на 23 ноември"}
{"url": "https://standartnews.com/sport/ludogorets-vze-derbito-s-loko-pd-407475.html", "text": "Шампионът и лидер в класирането Лудогорец победи втория Локомотив (Пд) с 2:1 и дръпна с девет точки на върха. Въпреки, че играеха вкъщи лидерите в класирането трябваше да обръщат резултата, след като губеха в началото на двубоя. Головете за успеха реализираха Марселиньо и Лукоки, редовен гол на Моци беше отменен през втората част. За гостите точен беше Ожболт, а греда нацели Георги Илиев. Това беше и първо поражение на \"смърфовете\" от 9 мача, за последно тимът на Бруно Акрапович падна от Левски. Според статистиката Лудогорец е имал 2 точни удара към вратата на пловдивчани, а гостите 7.", "date": "2019.11.23", "title": "Лудогорец взе дербито с Локо (Пд)"}
{"url": "https://standartnews.com/sport/cherno-more-izlga-slaviya-v-sofiya-407450.html", "text": "Черно море победи драматично Славия с 1:0 в София в мач от 17-ия кръг на efbet Лига. Единственото попадение в мача вкара Исмаил Иса със задна ножица във втората минута на добавеното време. Домакините доиграха последните 30 минута с човек по-малко, защото за втори жълт картон бе изгонен Николай Дюлгеров. Победата изкачи Черно море на шестото място с 24 т, а Славия вече е седма с 23.", "date": "2019.11.23", "title": "Черно море излъга Славия в София"}
{"url": "https://standartnews.com/sport/botev-padna-vv-vratsa-ot-tsska-sofiya-407458.html", "text": "Ботев (Вр) загуби от ЦСКА София с 0:3 в мач от 17-ия кръг на efbet Лига. Домакините играха в атака с най-доброто си в лицето на Валери Божинов и Валери Домовчийски, но и това не им помогна. За гостите се разписаха Пламен Гълъбов (7), Родригес (18 и 92). Загубата остави врачаните на предпоследно място с 13 точки и девет повече от Витоша Бистрица. ЦСКА София е четвърти с 34 т.", "date": "2019.11.23", "title": "Ботев падна във Враца от ЦСКА София"}
{"url": "https://standartnews.com/regionalni/kitayskata-stena-v-sozopol-s-pyask-ot-morskoto-dno-407436.html", "text": "Скандалната дига на централния плаж в Созопол, която събралите се на протест жителите на града нарекоха „Китайска стена“, се океаза, че е издигната с пясък от морското дъно, което е нарушение на Закона за черноморското крайбрежие. Това съобщи Флагман, цитирайки министърът на туризма Николина Ангелкова, която от сутринта е в морския град и обеща да нареди събарянето й. Това е единствения плаж по морето ни, на което са констатирани нарушения по целостта, каза Ангелкова и съобщи, че глобата за концесионера – „Ауто Фактор“ ЕООД,  по договора е 6900 лева. Това, което констатираме е, че има изкопаване на пясък от морското дъно, за да се гради дигата, което е нарушение на закона и наложи нашата намеса, каза министърът. Концесионерът преди два дни заяви, че е изградил дигата, за да предпази плажната ивица от бурни вълни през зимата. Местните хора обаче уверяват, че плажната ивица била малка и никога досега не е имало подобен проблем.  ", "date": "2019.11.23", "title": "\"Китайската стена\" в Созопол  с пясък от морето"}
{"url": "https://standartnews.com/sport/mourino-se-zavrna-s-pobeda-407474.html", "text": "Тотнъм постигна първа победа като гост от януари тази година. Основната причина за счупването на каръка днес бе Специалния. Така всички по света познават Жозе Моуриньо. Той дебютира с победа начело на Тотнъм. \"Шпорите\" надвиха с 3:2 Уест Хем в първия мач от 13-ия кръг на Висшата лига. Успехът изкачи Тотнъм на шесто място със сбор от 17 точки и осем по-малко от четвъртия Манчестър Сити. Пети е Шефилд Юнайтед също със 17. Уест Хем е 16-и в класирането с 13 точки и пет по-вече от първия под чертата на изпадащите Уотфорд. В друг интересен мач от кръга Ливърпул надви като гост Кристъл Палас с 2:1, като Фермино вкара победното попадение за \"червените\" в 85-ата минута. Така \"мърсисайдци\" продължават уверено да водят в класирането с 37 т. Манчестър Сити е втори с 26, но тази вечер играе вкъщи с Челси.", "date": "2019.11.23", "title": "Моуриньо се завърна с победа"}
{"url": "https://standartnews.com/sport/nadal-vodi-ispaniya-km-final-za-kupa-deyvis-407435.html", "text": "Звездата на испанския тенис Рафаел Надал бе с решителен принос за класирането на страната си на полуфинал за Купа \"Дейвис\".  В четвъртфинала с Аржентина Рафа срази с 6:1, 6:2 Диего Шварцман, а заедно с Марсел Гранойерс при двойките надвиха Гонсалес и Майер с 6:4, 4:6, 6:3. На практика участието на Надал в Мадрид бе от решаващо значение за успеха на испанците. Преди той да се намеси Аржентина поведе след успеха на Гуидо Пея срещу Пабло Кареньо Буста след 6:7 (3), 7:6 (4), 6:1. За Рафа победата над Шварцман бе негова 27-а поредна в турнира на сингъл. За място на финала днес испанците ще се изправят срещу Великобритания. В другия полуфинал вече играят Русия и Канада.", "date": "2019.11.23", "title": "Надал води Испания към финал за Купа \"Дейвис\""}
{"url": "https://www.standartnews.com/sport/sport-i-futbol-po-televiziyata-na-23-noemvri-407417.html", "text": "Спорт и футбол по летевизията днес 11.15 и 14.15 Ски алп.дисциплини Слалом СК Леви 12,30 ч Футбол, Славия - Черно море, Нова спорт  14,00 ч Футбол, Леганес - Барселона, MAX sport 4/Sport+ HD  14,30 ч Футбол, Уест Хем - Тотнъм, Диема спорт 2  14,30 ч Футбол, Чарлтън - Кардиф, Нова спорт  15,00 ч Футбол, Ботев (Bp) – ЦСКА, Диема спорт 16,00 ч Футбол, Аталанта - Ювентус, MAX sport 3  16,30 ч Футбол, Фортуна - Байерн, Eurosport 2  17,00 ч Футбол, Кристал П - Ливърпул, Диема спорт 2  17,00 ч Футбол, Суонзи - Милуол, Нова спорт 17,00 ч Футбол, Бетис - Валенсия, MAX sport 4/Sport+ HD  17,30 ч Футбол, Лудогорец - Локомотив (Пд), Диема спорт 18,30 ч Футбол, Лион - Ница, RING  19,00 ч Футбол, Милан - Наполи, MAX sport 3  19,30 ч Футбол, Манчестър С - Челси, Диема спорт 2  19,30 ч Футбол, Лайпциг - Кьолн, Eurosport 2  19,30 ч Футбол, Гранада - Атлетико (М), MAX sport 4/Sport+ HD  20,45 ч Футбол, Аякс - Хераклес, MAX sport 1  21,45 ч Футбол, Торино - Интер, MAX sport 2 22,00 ч Футбол, Реал (М) - Реал С, MAX sport 4/Sport+ HD 22,00 ч Футбол, Копа Либертадорес, Фламенго - Ривър Плейт, МАХ sport 3  22,40 ч Плажен футбол, СП, САЩ – Япония, БНТ 3 0,15 ч Плажен футбол, СП, Уругвай – Италия, БНТ 3", "date": "2019.11.23", "title": "Спорт и футбол по телевизията на 23 ноември"}
{"url": "https://standartnews.com/svyat/pilentse-vmesto-tableti-v-bandung-407406.html", "text": "Кметът на индонезийския град Бандунг, столица на провинция Западна Ява, стартира кампания по раздаване на пиленца на местните деца, за да ги откъснат от екраните на мобилните им устройства, пише ДПА. \r\n \r\nВ рамките на необичайна инициатива бяха раздадени 2000 пиленца на ученици от основни и средни училища. Малките крехки пернати бяха поставени в клетки, носещи надпис \"Погрижи се за мен!\". \r\n \r\nПухкавите животинки не само ще откъснат малчуганите от екраните, според замисъла на градската управа. Децата ще трябва да ги хранят преди и след училище, което ще има дисциплиниращ ефект върху тях. От друга страна пиленцата ще стимулират естествената любов на индонезийчетата към животните, след като им бъдат поверени. \r\n \r\nИзследване от 2019 година установи, че индонезийците прекарват средно по три часа дневно \r\nв интернет. А около 10 процента от анкетираните посвещавали над 10 часа дневно на мрежата.", "date": "2019.11.23", "title": "Пиленца вместо таблети в Индонезия"}
{"url": "https://standartnews.com/regionalni/tri-novi-elektrobusa-trgvat-po-ulitsite-na-trnovo-407466.html", "text": "Три нови електробуса купува общината във Велико Търново. Те ще обслужват нова туристическа градска линия. Електробусите са част от проекта за интегриран градски транспорт на Велико Търново. Екологичният градски транспорт ще свързва бъдещия буферен паркинг в бившето Сержантско училище, ще минава покрай всички основни туристически забележителности и ще стига до историческата гара „Трапезица“. В обществената поръчка, обявена от общинското дружество „Паркинги и гаражи“, се посочва изискване електробусите да имат до 60 седящи места и да могат да изминават с едно зареждане поне 250 километра.", "date": "2019.11.23", "title": "Пускат три нови електробуса в Търново"}
{"url": "https://standartnews.com/regionalni/protest-zaradi-razrusheno-korito-na-reka-vit-407447.html", "text": "Движението по главния път София – Варна около Ловеч, в района на пътния възел „Боаза“ е силно затруднено, защото природозащитници и местни жители протестират в защита на река Вит. Причината е незаконното, според тях, разрушаване на коритото на река Вит, където се изгражда нов участък от АМ \"Хемус\", съобщи БНР. Природозащитниците искат и оставките на областния управител на Ловеч Ваня Събчева и директора на \"Басейновата дирекция\" в Плевен Петър Димитров. Това заяви един от организаторите на протеста Димитър Куманов. Вчера от Басейнова дирекция \"Дунавски район\" - Плевен връчиха акт на \"Хидрострой\" АД за нарушение при извършване на дейности в река Вит при \"Боаза\". Имало е нарушение на Закона за водите. Мотивът на плевенската \"Басейнова дирекция\" е, че дружеството \"Хидрострой\" е извършило дейности в река Вит, в района на \"Боаза\", без да са преминати необходимите законови процедури. \"Хидрострой\" е изпълнител на дейностите съгласно договор с Областна администрация - Ловеч.  ", "date": "2019.11.23", "title": "Протест заради разрушено корито на река Вит"}
{"url": "https://standartnews.com/svyat/sluzhitel-na-tsru-osden-na-19-g-zatvor-za-shpionazh-407407.html", "text": "Дългогодишен служител на ЦРУ беше осъден на 19 години затвор в петък за шпионаж в полза на Китай, въпреки че неговата вина остава загадка. Прокурорите не успяха да докажат, че 55-годишният Джери Чун Лий е дал класифицирана информация на китайците, но твърдят, че това е единственото обяснение за над 840 000 долара, които е получил, докато е предавал информация на ЦРУ. Лий призна, че е получил 21 задачи от китайски оперативни разузнавачи. \"Мога само да кажа, че съжалявам\", каза Лий във федералния съд в Александрия в петък. \"Предадох страната си. Предадох много хора.\" На пресконференция след изслушването на присъдата служителите на реда отбелязаха рязко увеличение на случаите на шпионаж в Китай - на трима души са повдигнати обвинения само тази година. ЦРУ ще извърши оценка на щетите след приключване на случая, като се предполага, че всичко, което Лий събра, е дадено на китайците.", "date": "2019.11.23", "title": "Служител на ЦРУ осъден на 19 г. затвор за шпионаж"}
{"url": "https://standartnews.com/regionalni/prva-kopka-na-vodoprovoda-za-vratsa-407453.html", "text": "Той ще захранва не само Враца и населените места около нея, но и Мездра. Подобна инвестиция в региона не е правена от 70-те години на миналия век. Пожелавам успех на строителя и вярвам, че 33-километровото трасе ще бъде завършено качествено и в срок,  каза кметът на Враца Калин Каменов, който направи първа копка на съоръжението, което ще довежда вода от  На церемонията присъстваха още народният представител от ГЕРБ Красен Кръстев, областният управител Малина Николова и Гергана Ангелова – представляваща фирмата-изпълнител. Дейностите са част от последната фаза на проекта за воден цикъл на града. Строително-ремонтните дейности по проекта включват рexaбилитaция нa cтoмaнeния вoдoпpoвoд - пoдмянa нa ĸaпaци нa cъopъжeниятa и мoнтaж на нoви ĸaтoдни cтaнции, пoдмянa нa cпиpaтeлни ĸpaнoвe и въздyшници.  ", "date": "2019.11.23", "title": "Първа копка на водопровода за Враца"}
{"url": "https://www.standartnews.com/sport/nadal-vodi-ispaniya-km-final-za-kupa-deyvis-407435.html", "text": "Звездата на испанския тенис Рафаел Надал бе с решителен принос за класирането на страната си на полуфинал за Купа \"Дейвис\".  В четвъртфинала с Аржентина Рафа срази с 6:1, 6:2 Диего Шварцман, а заедно с Марсел Гранойерс при двойките надвиха Гонсалес и Майер с 6:4, 4:6, 6:3. На практика участието на Надал в Мадрид бе от решаващо значение за успеха на испанците. Преди той да се намеси Аржентина поведе след успеха на Гуидо Пея срещу Пабло Кареньо Буста след 6:7 (3), 7:6 (4), 6:1. За Рафа победата над Шварцман бе негова 27-а поредна в турнира на сингъл. За място на финала днес испанците ще се изправят срещу Великобритания. В другия полуфинал вече играят Русия и Канада.", "date": "2019.11.23", "title": "Надал води Испания към финал за Купа \"Дейвис\""}
{"url": "https://standartnews.com/regionalni/konkurs-za-detski-risunki-poday-rka-spasi-zhivot-407467.html", "text": "Конкурсът за детски рисунки „Подай ръка – спаси живот”, който е с благотворителна цел, се организира от община Ямбол за дванадесети път. В него  могат да участват деца от учебните заведения и школите по изобразително изкуство. Жури от ямболски художници ще оценява творбите на участниците, разделени в три възрастови групи: деца от подготвителни групи - 5 и 6-годишни, от първи клас до четвърти клас и от пети до осми клас. Една от рисунките ще илюстрира рекламните материали за традиционния коледарски празник в Ямбол, съобщава БНР. Първите десет класирани рисунки ще бъдат отпечатани като коледни картички и ще се разпространяват с благотворителна цел, като събраните средства ще постъпват във фонд за подпомагане на тежкоболни ямболски деца и младежи. През годините са събрани над 150 000 лева, с които са подпомогнати семействата на 45 деца, нуждаещи се от спешно лечение.", "date": "2019.11.23", "title": "Конкурс за детски рисунки „Подай ръка – спаси живот”"}
{"url": "https://standartnews.com/svyat/tornado-vilnya-vv-frantsiya-407412.html", "text": "Два случая на торнадо бяха регистрирани в късните часове снощи по югоизточното крайбрежие на Франция. Материални щети има в средиземноморския курорт Йер.  Разрушени са покриви, счупени са витрини на търговски обекти. Силният вятър е обърнал тежкотоварен камион. Не се съобщава за пострадали хора. Остава извънредното положение, обявено в редица райони в Италия заради лошото време. След Венеция, в критична ситуация са още Сицилия, Генуа, Савоя, Специя. На следващото си заседание правителството в Рим вероятно ще включи и други региони в списъка. Бяха отпуснати 85 милиона евро за възстановяване след наводненията във Венеция, където нивото на водата достигна 190 сантиметра. Тежка остава обстановката и на места в Гърция -  в Ламия и околностите на града, които са под вода. На остров Тасос заради обилните валежи преляха реки. Пътища останаха затворени, в някои планински области количествата дъжд достигнаха до 100 литра на квадратен метър.", "date": "2019.11.23", "title": "Торнадо вилня във Франция"}
{"url": "https://standartnews.com/balgariya-obshtestvo/kucheta-i-kotki-nadushvat-raka-na-stopanite-si-407404.html", "text": "Стефани Хърфел признала, че преди 6 години нейното куче Сиера започнала да се държи странно. То често застанало пред стопанката си, душило ѝ корема и слагало върху носа си върху него. Отначало Стефани не реагирала на поведението на домашния любимец, но след няколко дни тя открила, че Сиера се скрила зад един шкаф, свила се на кълбо и си скрила носа под опашката. \r\n \r\n„Малката ѝ муцунка беше мокра, а веждите намръщени”, разказа Хърфел. \r\n \r\nСтранното поведение на кучето, а също започналите болки в корема накарали жената да потърси медицинска помощ. Лекарите открили у нея трета фаза на рак на яйчниците и започнали незабавно лечение, което довело до ремисия. \r\n \r\nЛекуващият лекар, онкологът Дейвид Кушнер смята, че поведението на кучето има логично обяснение. Научните изследвания бяха потвърдили, че в 97% от случаите кучетата са способни да различават здравата от болната кръв по миризмата. \r\n \r\n„Тази област от изследванията е много интересна. Тя разглежда възможността от използването на кучешкия нюх за откриване на ракови тумори”, сподели изследователката Хедър Джанкейра. \r\n \r\nПо-рано имаше съобщение за котка, която спасила стопанката си от рак. Тя постоянно скачала върху гърдите на жената и се държала странно. По-късно лекарите открили у жената рак на гърдата.", "date": "2019.11.23", "title": "Кучета и котки надушват рака на стопаните си"}
{"url": "https://standartnews.com/regionalni/kak-novakov-shche-kontrolira-gerb-blagoevgrad-407468.html", "text": "Благоевград осъмна с ново местно ръководство на партия ГЕРБ и одобрени зам.кметове по строителството и културата. Изпълнителната комисия на партията на Борисов смени в петък дългогодишната областна координаторка – депутатката Даниела Савеклиева с евродепутата Андрей Новаков, който започна партийната си кариера като шеф на младежката структура на ГЕРБ в областта. Савеклиева обаче не напуска ръководсвото на местната  структура, а става областен организационен секретар с основна роля  да въведе бързо Новаков на новия му пост. Росица Дамянова, шеф на местното ВИК  вече оглавява общинската организация на ГЕРБ на мястото на подалия оставка областен управител Бисер Михайлов. Дамянова бе издигната като кандидутара за кмет от местната организация, но си направи отвод на събранието през август. Според струма.сом Новаков е направил трогателна изповед пред ръководството на ГЕРБ в София, като казал, че за последните 5 години откакто работи в Брюксел, не е имал нито един уикенд извън България, въпреки че това му е коствало над 500 полета и почти 850 000 прелетени километри. Той уверил колегите си, че ще използва и занапред всяка свободна минута, за да контролира структурата и ще се постарае да оправдае доверието.. Вестник Струма също дава подробности за избора на Новаков, като твърди, че премиерът лично е задавал въпроси към двамата кандидати за партийните постове.. Той е попитал Андрей Новаков как би се справил с влиянието на екскмета Атанас Камбитов, при което евродепутатът заявил, че не би допуснал някой да му „шепне в ухото”. Борисов му е дал 3-4 месеца срок, за да стабилизира структурата в областта, в която партийните войни не спират от години. Новото ръководство ще бъде официално представено пред партийните членове от областта в края на следващата седмица. Там ще бъде обявен и новият шеф на общинската струккура в Сандански, където Кирил Котев изгуби града и хвърли оставка, а неговото място зае Стоян Стоев, който е председател на една от най-важните агенции към икономическото министерство – тази за метрологичен и технически надзор. В същото време новият кмет на Благоевград – Румен Томов, обяви двама свои заместници, които са инженери. Дългогодишният директор на басейнова дирекция -  Евгений Терзиев ще поеме надзора върху строителството и сигурността,  а Василиса Валеова, която е била учител в езикова гимназия, а после е работила в застрахователно дружество, ще отгаваря за ресорите култура и хуманитарни дейностти. Все още не е ясно кай ще поеме поста на зам. кмета по европейските програми, който и в момента заема Зорница Кралева. Ясен Попвасилев вече пое икономиката и финансите в общината.    ", "date": "2019.11.23", "title": "Как Новаков ще контролира ГЕРБ - Благоевград"}
{"url": "https://standartnews.com/svyat/nay-strannite-zabrani-v-severna-koreya-407415.html", "text": "Интересът към Северна Корея расте много бързо. Държавата се е превърнала в остров, защитен от влиянието на Запада от своя лидер и силната си армия.  \r\n \r\nИнтересът към Северна Корея обаче не е само като туристическа дестинация. Хората извън тоталитарната държава проявяват интерес и към начина на живот на местните. Севернокорейците имат редица забрани, с които са принудени да се съобразяват. Каналът \"OMG Facts\" във vbox7 показва някои от тях: \r\n \r\n \r\n \r\nМодерните на Запад дрехи и техният дизайн са забранени от севернокорейския лидер. Причината за това е опит да се спре влиянието на западната култура, която се прокрадва в съседен Китай, с който държавата има сравнително топли връзки. \r\n \r\n \r\n \r\nВ държавата са разрешени само 18 вида прически за жени и 15 за мъже. Никоя от тези прически не позволява боядисване на косата, затова е и почти невъзможно да се намери боя за коса в магазините в Северна Корея. \r\n  \r\n \r\n \r\nПродукти за дамска хигиена като тампони и женски превръзки за еднократна употреба не се предлагат в Северна Корея. Вместо това жените използват такива за многократна употреба. Това всъщност звучи напълно в съзвучие с модерните зелени идеи. \r\n \r\nВсички видове контрацептиви в Северна Корея са забранени. Да се намери презерватив, е изключително трудно там. Затова кондомите са любим подарък за всички местни. \r\n \r\n \r\n \r\nОфициално Северна Корея е атеистична държава. Всички форми на религиозни практики са забранени или следени от държавата. Затова и няма как да си купи човек елха или декорация за нея. \r\n \r\n \r\n \r\nОт население от 15 млн. души едва 1 млн. имат мобилни телефони в Северна Корея. Те обаче не могат да се обаждат на номера извън чужбина. В чужбина могат да се обаждат само туристите в държавата, като дори и техните разговори често са подслушвани. \r\n  \r\n \r\n \r\nТова като цяло е нарушение на човешките права, но в Северна Корея е така. Причината е чуждото влияние, а и огромната вероятност \"туристите\" да не се върнат в Северна Корея изобщо.", "date": "2019.11.23", "title": "Най-странните забрани в Северна Корея"}
{"url": "https://standartnews.com/svyat/vuchich-belgrad-i-skopie-sa-v-otlichni-vzaimotnosheniya-407416.html", "text": "Президентът на Сърбия Александър Вучич изрази мнение, че между неговата държава и нейния съсед Северна Македония има много добри взаимоотношения, които са дори по-добри отколкото са били преди година или две, и могат да бъдат подобрени и повече, предава белградският телевизионен канал N1. \r\n \r\nВучич и неговият македонски колега Стево Пендаровски се срещнаха в Белград и заедно с други неща, както каза вторият, са дискутирали френската инициатива по разширението на Европейския съюз. \r\n \r\nВучич каза, че Скопие и Белград нямат сериозни проблеми помежду си, настрана от Косово, което Северна Македония признава като независима държава и добави, че двете страни желаят да изградят близки приятелски взаимоотношения. \r\n \r\nПрезидентът на Сърбия заяви пред репортери, че търговията между неговата държава и Македония възлиза на 857,8 млн. евро за 2018 г. и че има надежда тя да се повиши до милиард. \r\n \r\nПендаровски от своя страна заяви по време на съвместната си пресконференция със сръбския лидер, че неговата държава няма алтернатива на членството си в ЕС. „Европейската интеграция остава дългосрочен приоритет за Северна Македония“, каза той и добави, че тези процеси са най-добрия начин за демократичната трансформация на регионалните общества. \r\n \r\nТой добави, че решение, до което Белград и Прищина трябва да стигнат по време на диалога помежду си, трябва да допринася за регионалната стабилност. \r\n \r\nМалко преди срещата си с Вучич, Пендаровски заяви, че е очаквал позитивен диалог със сръбския държавен глава, който трябва да се върти около политическите проблеми, безопасността и икономически въпроси.", "date": "2019.11.23", "title": "Вучич: Белград и Скопие са в отлични отношения"}
{"url": "https://standartnews.com/balgariya-politika/za-kakvo-shche-si-govoryat-trmp-i-borisov-407414.html", "text": "Американският президент Доналд Тръмп ще насърчи българския премиер Бойко Борисов да увеличи разходите за отбрана на страната, когато двамата се срещнат на 25 ноември в Белия дом. България, както и много от нейните източноевропейски съседи, внася по-голямата част от необходимия й петрол и газ от Русия, което според САЩ дава на Кремъл значително влияние над тези страни, отбелязва медията, като напомня, че САЩ преживяват безпрецедентен бум на производство на природен газ и американските енергийни компании търсят нови експортни пазари, включително в Европа и Азия, съобщава на страницата си Радио Свободна Европа/Радио Свобода (RFE/RL). \r\n \r\nТръмп също така  ще обсъди възможността за износ на втечнен газ за България, когато се срещне с лидера на страната следващата седмица, докато Вашингтон се стреми да намали енергийната доминация на Русия в Източна Европа, заяви високопоставен представител на Белия дом в конферентен разговор вчера \r\n \r\nБългарската енерегийна индустрия предлага \"огромен инвестиционен потенциал за американските компании\", подчерта представителят на Белия дом. \"Ние със сигурност прояваваме интерес към възможностите за износ на втечнен природен газ (LNG) за България и други страни в региона\". \r\n \r\nБорисов се срещна с хърватския си колега само дни преди предстоящата среща с Тръмп. Хърватия има амбицията да построи плаващ терминал, който потенциално може да снабдява някои страни в региона с американски втечнен газ. Борисов нарече \"важен\" хърватския проект, припомня медията. \r\n \r\nСрещата на Тръмп с Борисов в Белия дом ще бъде поредната от срещите с лидери от Централна и Източна Европа тази година. Преди това президентът се срещна с лидерите на Полша, Унгария, Румъния, Словакия, Австрия и Чехия, посочи представителят на американската администрация. Дневният ред на срещите беше фокусиран върху същите проблеми на енергетиката, сигурността и икономическия растеж, допълни той. \r\n \r\nТръмп ще насърчи Борисов да постигне препоръчания от Алианса минимум разходи за отбрана от 2 процента от БВП. \"България е член на НАТО от 15 години. Време е да покаже допълнителна мотивация, увеличавайки разходите си за отбрана и участвайки в различни мисии на НАТО\", заяви американският представител. \r\n \r\nБългария неотдавна договори покупка на изтребители Ф-16. Представителят на Белия дом нарече сделката \"съществен жалон\" в модернизацията на отбраната на страната и \"важен знак\", че тя \"приема сериозно\" обещанието да увеличи разходите за отбрана. \r\n \r\nТръмп ще повдигне също темата за борбата с корупцията и защитата срещу \"активността\" на Русия, като например опитите да повлияе върху резултатите от избори, допълни той. Представителят на Белия дом не каза дали Тръмп ще повдигне и въпроса за свободата на пресата на срещата с Борисов, отбелязва Радио Свободна Европа/Радио Свобода. Бившият посланик на САЩ в България Джеймс Пардю заяви, че страната е \"дълбоко засегната от широкоразпространена корупция\" в публикация в изданието \"Хил\" (The Hill) от 22 ноември. В личното си мнение Пардю говори и за упадък на медийната свобода. По думите му резултатът от потискането на свободната преса в България е изкривил медийния сектор, ерозирал е общественото доверие в пресата и е произвел национална политическа среда без сериозна опозиция срещу настоящото правителство.", "date": "2019.11.23", "title": "За какво ще си говорят Тръмп и Борисов?"}
