{"url": "http://standartnews.com/mneniya/fondat_za_energiyna_efektivnost_e_finansiral_200_proekta_za_80_mln-373106.html", "text": "Димитър Дуков е изпълнителен директор на Фонд „Енергийна ефективност и възобновяеми източници\" от 2008 г., ФЕЕВИ е създаден като съвместен проект на Глобалния екологичен фонд, Световната банка и българското правителство. От 1998 г. той работи като старши координатор на проекти и финансов анализатор в Центъра по енергийна ефективност ЕнЕфект, създаден с финансовата подкрепа на ААМР и Battelle/Pacific Northwest National Laboratory, USA. Дуков има значителен опит в областта на чуждестранните инвестиции. От 1996 г. работи като началник отдел \"Инвестиционна политика\" в Агенцията за чуждестранни инвестиции. Завършил е УНСС, специалност \"Икономика, организация и управление на промишлеността\", както и редица допълнителни квалификационни курсове като: Икономика на околната среда US EPA, 1992, Макроикономика на страните от Източна Европа, JICA, Tokyo 1996 и обучението организирано от Energy Saving International, Норвегия  през 1999 г. за работа с програмния продукт ENSI Ключови стойности. Владее английски, френски и руски език. - Каква е ролята на Българския фонд за енергийна ефективност? - ФЕЕВИ вече 13 години успешно осъществява своята дейност в съответствие с проекта на Световната банка, с който е създаден и в законовата му рамка, определена от закона за енергийна ефективност и закона за енергията от възобновяеми източници. С първоначален капитал от около 20 млн. лв. към този момент фондът е финансирал около 200 проекта на стойност над 80 млн. лв., или е мултиплицирал ресурса 4 пъти, при незначителен процент на нередовните кредити. Фондът е създаден като публично частно-партньорство през 2005 г. В неговото управление участват както представители на държавните институции, така и представители на частния сектор. Важна роля играе министерство на енергетиката, като един от основните донори на фонда. Екипът на фонда се състои от изпълнителен директор, зам.-изпълнителен директор, технически и финансови експерти и административен персонал.Ролята на ФЕЕВИ е да стимулира пазара за енергийна ефективност чрез нисколихвени финансови инструменти. - Какви услуги предоставя фондът? - Фондът представлява една устойчива и високоефективна схема на финансов инженеринг, която във все по-голяма степен ще се прилага и в оперативните програми. Фондът предоставя финансиране под формата на нисколихвени заеми. При нас лихвеният процент е фиксиран за целия период от кредита, което предоставя една много добра възможност за лесно бюджетиране от страна на клиента. Също така ние нямаме допълнителни такси и комисионни, за разлика от търговските банки. Стремим се да съдействаме на нашите клиенти, за да постигнем максимален ефект при прилагане на мерките. По отношение на партньорствата, ФЕЕВИ си партнира успешно както с търговски банки, на които предлага финансов продукт „частична кредитна гаранция, покриваща до 80% от непогасената част на главницата\", така и с другите фондове и програми за енергийна ефективност, при които предлага допълващо и мостово кредитиране. Освен финансов ресурс, Фондът предоставя и техническа експертиза при структурирането и изпълнението на проекти. - Какви са избираемите проекти, които ФЕЕВИ може да финансира? На какви критерии трябва да отговарят? - Фондът финансира мерки за енергийна ефективност, които прилагат познати и доказани в световната практика технологии. По този начин се стремим да подпомогнем трансфера на чуждия опит при минимален риск за успеха на проекта.Някои от мерките, които сме финансирали, включват топлоизолация и саниране на сгради, реконструкция на системите за отопление, вентилация, климатизация, осветление, битово горещо водоснабдяване и прилагане на слънчеви колектори за топла вода, модернизация на системи за улично осветление, повишаване на енергийната ефективност в индустриални процеси и внедряване на ВЕИ за собствено потребление на енергията.Основни клиенти на Фонда са общини и корпоративни клиенти. Ние финансираме мерки за енергийна ефективност в общински сгради, болници, университети, училища, детски градини, улично осветление, офис сгради, цехове, хладилни складове, хотели, промишлени системи и други. - Разкажете за последните проекти, финансирани от ФЕЕВИ? - През настоящата година ФЕЕВИ осигури финансирането на Зимния дворец на спорта в столицата. Проектът е структуриран като и публично-частно партньорство, по финансовата схема на  успешната реконструкция на зала „Фестивална\", извършена през 2017 г. През 2017 г. ФЕЕВИ подкрепи и реконструкцията на плувния басейн на спортен комплекс „Академика\" в София. През изминалата година фондът осигури финансирането и на други социално-значими проекти за въвеждане на мерки за енергийна ефективност, като: Административна сграда и СУ „Св. Кл. Охридски\" в община Стамболово и I ОУ „Васил Левски\" в Костинброд. ФЕЕВИ финансира и проект за енергийно ефективна реконструкция на \"ДКЦ XII - София\". Резултатите от мониторинга на проекта в центъра показаха икономии на енергия от около 62-68% в най-студените месеци. Очакваме този успешен проект да бъде повторен и в други сгради на ДКЦ в София строени по подобен проект. И в перспектива ФЕЕВИ ще продължи да финансира предимно проекти в общините. Промишлените предприятия и други проекти осъществявани от частни инвеститори също ще бъдат финансирани. Ще подкрепяме и реконструкцията на болниците и здравните заведения, въпреки значителните трудности с тяхната издръжка. От началото на тази година сме одобрили финансиране за ДКЦ I в Габрово и финансиране за две клиники на „Пирогов. Здравните заведения имат значителни разходи на енергия, което позволява кредитът за енергийна ефективност да се изплаща почти изцяло от постигнатите икономии на енергия.  ", "date": "2018.06.28", "title": "Фондът за енергийна ефективност е финансирал 200 проекта за 80 млн."}
{"url": "http://standartnews.com/mneniya/fondat_za_energiyna_efektivnost_e_finansiral_200_proekta_za_80_mln-373138.html", "text": "  - ФЕЕВИ вече 13 години успешно осъществява своята дейност в съответствие с проекта на Световната банка, с който е създаден и в законовата му рамка, определена от закона за енергийна ефективност и закона за енергията от възобновяеми източници. С първоначален капитал от около 20 млн. лв. към този момент фондът е финансирал около 200 проекта на стойност над 80 млн. лв., или е мултиплицирал ресурса 4 пъти, при незначителен процент на нередовните кредити. Фондът е създаден като публично частно-партньорство през 2005 г. В неговото управление участват както представители на държавните институции, така и представители на частния сектор. Важна роля играе министерство на енергетиката, като един от основните донори на фонда. Екипът на фонда се състои от изпълнителен директор, зам.-изпълнителен директор, технически и финансови експерти и административен персонал.Ролята на ФЕЕВИ е да стимулира пазара за енергийна ефективност чрез нисколихвени финансови инструменти. - Фондът представлява една устойчива и високоефективна схема на финансов инженеринг, която във все по-голяма степен ще се прилага и в оперативните програми. Фондът предоставя финансиране под формата на нисколихвени заеми. При нас лихвеният процент е фиксиран за целия период от кредита, което предоставя една много добра възможност за лесно бюджетиране от страна на клиента. Също така ние нямаме допълнителни такси и комисионни, за разлика от търговските банки. Стремим се да съдействаме на нашите клиенти, за да постигнем максимален ефект при прилагане на мерките. По отношение на партньорствата, ФЕЕВИ си партнира успешно както с търговски банки, на които предлага финансов продукт „частична кредитна гаранция, покриваща до 80% от непогасената част на главницата\", така и с другите фондове и програми за енергийна ефективност, при които предлага допълващо и мостово кредитиране. Освен финансов ресурс, Фондът предоставя и техническа експертиза при структурирането и изпълнението на проекти. - Фондът финансира мерки за енергийна ефективност, които прилагат познати и доказани в световната практика технологии. По този начин се стремим да подпомогнем трансфера на чуждия опит при минимален риск за успеха на проекта.Някои от мерките, които сме финансирали, включват топлоизолация и саниране на сгради, реконструкция на системите за отопление, вентилация, климатизация, осветление, битово горещо водоснабдяване и прилагане на слънчеви колектори за топла вода, модернизация на системи за улично осветление, повишаване на енергийната ефективност в индустриални процеси и внедряване на ВЕИ за собствено потребление на енергията. Основни клиенти на Фонда са общини и корпоративни клиенти.Ние финансираме мерки за енергийна ефективност в общински сгради, болници, университети, училища, детски градини, улично осветление, офис сгради, цехове, хладилни складове, хотели, промишлени системи и други. - През настоящата година ФЕЕВИ осигури финансирането на Зимния дворец на спорта в столицата. Проектът е структуриран като и публично-частно партньорство, по финансовата схема на  успешната реконструкция на зала „Фестивална\", извършена през 2017 г. През 2017 г. ФЕЕВИ подкрепи и реконструкцията на плувния басейн на спортен комплекс „Академика\" в София. През изминалата година фондът осигури финансирането и на други социално-значими проекти за въвеждане на мерки за енергийна ефективност, като: Административна сграда и СУ „Св. Кл. Охридски\" в община Стамболово и I ОУ „Васил Левски\" в Костинброд. ФЕЕВИ финансира и проект за енергийно ефективна реконструкция на \"ДКЦ XII - София\". Резултатите от мониторинга на проекта в центъра показаха икономии на енергия от около 62-68% в най-студените месеци. Очакваме този успешен проект да бъде повторен и в други сгради на ДКЦ в София строени по подобен проект. И в перспектива ФЕЕВИ ще продължи да финансира предимно проекти в общините. Промишлените предприятия и други проекти осъществявани от частни инвеститори също ще бъдат финансирани. Ще подкрепяме и реконструкцията на болниците и здравните заведения, въпреки значителните трудности с тяхната издръжка. От началото на тази година сме одобрили финансиране за ДКЦ I в Габрово и финансиране за две клиники на „Пирогов. Здравните заведения имат значителни разходи на енергия, което позволява кредитът за енергийна ефективност да се изплаща почти изцяло от постигнатите икономии на енергия.", "date": "2018.06.28", "title": "Фондът за енергийна ефективност е финансирал 200 проекта за 80 млн."}
{"url": "http://standartnews.com/mneniya/lipsata_na_spetsialisti_ne_e_problem_samo_na_biznesa-373140.html", "text": "- Най-главните проблеми на нашия сектор са проблеми и на цялата индустрия. Най-острият в момента проблем, който е от последните няколко години, е дефицитът на млади специалисти. Специалистите в нашия сектор все повече побеляват. Оказва се, че нашата професия не е много привлекателна за младите хора. - Защото първо, тези данни за успеха на сектора не са известни на обществото и затова сме виновни преди всичко ние - браншовата организация, че не сме достатъчно активни в разгласяването на тези данни. Защото един такъв успешен сектор предполага една много успешна кариера за младите хора. На второ място е виновна държавната администрация, че тя също не отделя нужното внимание. Т.е. нашият сектор се развива някак си така в сянка - говори се за туризма непрекъснато, говори се за разни видове развлечения, за транспорта и за какво ли не, но не и за успехите на енергетиката и електрониката. - Точно така. И на трето място са виновни медиите. Понеже новините от нашия сектор вероятно не са достатъчно интересни и не могат да бъдат представени по интересен начин на обществеността. Но аз мисля, че медиите биха могли да обърнат внимание на това и да покажат преди всичко на младите хора и на техните родители, които влияят за тяхната професионална ориентация, да отидат в съвременните фабрики в България и да видят, че те нямат нищо общо с тъмните мръсни и шумни помещения и цехове от миналото. А в съвременните фабрики се работи с бели ризи, те са чисти, светли и тихи, работи се в прекрасни условия. И това е хубаво да го видят младите хора и техните родители. - Средната заплата в нашия сектор не може да се мери с тази в IT-сектора. Но средната заплата при нас е над средната за страната.  Заплатите в нашия сектор са силно диференцирани. Тези хора, които показват знания и умения, могат да се мерят със специалистите в IT-сектора като заплащане. - Стартовата заплата е около 1000 лева за млад инженер. Но в нашия сектор са много ценени не само инженерите, ами и завършилите професионални гимназии, които имат добри знания и умения. Например електронен техник или машинен оператор - професии, които са дефицитни. Ние сме идентифицирали четири дефицитни за нашия сектор професии. Едната е инженер, другата е електронен техник, третата е електротехник и четвъртата е машинен оператор. Като под машинен оператор разбираме не само оператор металорежещи машини, но и оператор на всички машини, които са в електронното производство, например за производство на печатни платки. Така че нашият голям проблем е с липсата на кадри. При нас професионалистите са добре платени, но за да стане това, се изисква учене, инвестиране в знания. Докато днес истината е, че младите хора, макар че не са виновни за това, им се ще бързо да бъдат оценени от обществото - да търкат лотарийните билети и да станат милионери или да пеят в \"Гласът на България\". Или да отидат в туризма и за три месеца да изкарат пари за цяла година. Но след това не правят нищо - не трупат знания и не си повишават квалификацията. - Ние сме направили редица предложения. И смятам, че държавата, и по специално Министерството на образованието и науката, е узряло да работи в това отношение. Защото смятаме, че дефицитът на кадри за този сектор не е проблем само на бизнеса. Т.е. не бива да разсъждаваме по следния начин: \"Ами като им трябват кадри, да вдигнат заплатите и те ще дойдат. Не е така, няма да дойдат. Тези специалисти трябва да бъдат насочени още от училище. И тъй като се вижда, че този сектор е значителен за икономиката на България, на първо място е в износа - т.е. цялото ни общество е заинтересовано този сектор да продължи да се развива устойчиво и да допринася за просперитета на цялото ни общество - затова смятам, че това е проблем на цялото общество, а не на бизнеса. И държавната администрация го разбира вече това. Мисля, че в най-скоро време ще се приемат нашите предложения да се дават държавни стипендии за техническите специалности, които са за цялата мехатроника. Тези стъпки, които се правят, са недостатъчни, но все пак посоката е правилна. Държавата трябва по всякакъв начин да насърчава учениците и студентите в предприятията - чрез държавни стипендии, чрез субсидиране на стажове. Наскоро една компания направи предложение в камарата държавата да поеме осигуровките през първите две-три години на младите специалисти, така че да могат фирмите да ги назначават с по-високи заплати. Т.е. държавата като им поеме осигуровките в периода, в който се адаптират в индустрията, те ще получат с този процент по-висока заплата за следващите 2-3 г. И който се докаже, че е знаещ и можещ, фирмата ще му вдигне по-нататък заплатата на съответната длъжност. - Важен проблем, който се поставя от фирмите, е нелоялната конкуренция от страна на вносни продукти, които не отговарят на европейските технически изисквания. По отношение на изделията, които отиват в магазините, има институция, която осъществява надзор на пазара. Става въпрос за Държавната агенция по метрологичен и технически надзор. Но тази агенция контролира само пазара на дребно. Докато има редица продукти, които отиват направо в строителството. Например електрически кабели, които не отговарят на европейските технически изисквания. Това се отнася и за други електрически изделия, които влизат в сградите. Те са бомба със закъснител, която след време може да предизвика пожари. - Да, тези материали са внос извън ЕС. - Митницата трябва да придобие компетентност. Може да е с по-тясно сътрудничество с надзора или с нашата браншова организация. Ние не можем да искаме от митничарите да бъдат компетентни по всичко, но трябва да се изработи някаква система на експертност, като те ползват примерно наши експерти.", "date": "2018.06.28", "title": "Липсата на специалисти не е проблем само на бизнеса"}
{"url": "http://standartnews.com/mneniya/bg_versiyata_na_byagstvo_ot_zatvora-373141.html", "text": "Преди четири години 47-годишният Георги Сапунджиев сгази дете при опит да направи обратен завой. Днес убиецът вече е освободен  - нямал противообществени прояви в затвора и изкарал курс по \"отговорно шофиране\", каквото и да значи това, при който показал блестящи резултати. Когато Сапунджиев сгази малкия Паоло, който кротко си карал колелото, в подкрепа на загиналото дете се виеха живи вериги от родители. Днес виновникът за смъртта му ще излезе от затвора през парадния вход, не платил нито стотинка от цената на деянието, което е направил. Със сигурност неразкаял се, а търсил адвокати, които да му помогнат да излезе по-бързо, за да си кара поредната тунингована кола. Спомням си как един негов колега по джигитство бе вкарвал в спешното свои съграждани с тежки рани, докато си фучал през махалата с двойно по-висока скорост. Те си мълчали, за да не ги блъсне още веднъж Не си спомням само дали го осъдиха за последното му убийство на дете - единственото, което влезе в съда. Но дори и да са го осъдили, има всички шансове да излезе тези дни, ако е изкарал и той курса по \"отговорно шофиране\". А също и се питам, когато им дават книжките, курсове по безотговорно шофиране ли карат? Ясно е, че излизането от затвора в България е по-лесно, отколкото влизането. За да влезеш, те съдят на три инстанции, освен ако не си откраднал ракията на комшията. Да излезеш може и през парадния вход, особено ако чистачката в този момент не е заета с парцала си и не чисти тоалетните. Наказателният кодекс е толкова объркан, че за коренно различни престъпления са предвидени едни и същи наказания и всеки съд отсъжда съобразно собственото си разбиране. За блудство и за дребна кражба можеш да влезеш за приблизително сходен период от време. Изнасилвачи и кокошкари са кажи-речи приравнени, а родителите, които не пращат децата си на училище, плащат по-ниски глоби от пушачите на стадиона. Е, когато ги плащат, разбира се. Повечето от тях така и не си правят труда. От години се говори, че трябва да се синхронизират наказанията, така че човек с тежки провинения да не излежава присъда, по-ниска от тази на кварталния циганин, задигнал кило зеле от мазето на празна къща. И въпреки това този произвол продължава. Преподавател от Алма матер тези дни бе осъден на три години затвор, но с петгодишно отлагане на присъдата за блудство със свой студент. Тъй като и въпросният преподавател е юрист, е повече от сигурно, че за тези пет години ще намери начин да не помирише килия отвътре Крайно време е държавата ни да продуцира нова версия на сериала \"Бягство от затвора\". Имаме разнообразни версии - един брадясал и го хванали след месеци, защото на всичко отгоре имал нахалството да сложи и качулка. Друг го заловили до слънчогледова нива, след като това се \"отклонил\" от работно място, където го пратили да се труди за добро поведение. Трети просто си го пуснали, щото демонстрирал на затворническата администрация, че вече може да шофира отговорно, а не да участва в гонки. Можем да ги снимаме не с актьори, а с естествени персонажи, тъкмо от хонорарите ще намажат и някои надзиратели, които все протестират, че вземат малко пари. Е, видя се, че каквито парите, такъв и надзорът. Може да остане дори и някой лев за съдебната система.", "date": "2018.06.28", "title": "БГ версията на „Бягство от затвора\""}
{"url": "http://standartnews.com/mneniya/pluva_li_mi_ostrovche_v_okoto-373083.html", "text": "Всички знаем лафа за измислената сестра, от която после отърване няма. На Бойко Борисов обаче му лепнаха цял остров, с който се видя в чудо. А всички за пореден път разбраха каква напаст е фалшивата новина. Цялата драма тръгна от подхвърлен кьорфишек от родно жълто сайтче, че премиерът се облажил с остров в Гърция. Уж го писали гръцки медии, каквито всъщност не се намериха, но клюката взе да се търкаля и расте като кърлеж върху мазно дупе. Масло в огъня наля и сваленото предаване на Милен Цветков, където той смятал Нищо, че отвсякъде е ясно колко е скалъпена историята. И изведнъж вопли и съмнения за цензура, а самият премиер  откри заседанието на кабинета с тежка клетва, че хвърля оставка, ако някой открие неговия остров. \"Умолявам ви - дали се цензурирате, дали се автоцензурирате, но моля ви не ми забърквайте името. Каквото искате пускайте, каквото искате правете, но да ми замесвате името, не е честно. Всичко, което има фалшиво, да го пуснат - все ми е тая\", взе да нарежда премиерът пред опулените погледи на министрите, изненадани от новия проблем пред властта. В БСП, доста оклюмали от вялия вот на недоверие, изведнъж се накокържиха. Като човек от гилдията Сашо Симов се завайка, че убити журналисти в България няма, но има убити теми. \"Не знам дали Борисов си е взел остров, но си е взел цяла България\", наля масло в огъня и говорителят на червените депутати Елена Йончева. Опонентите на левицата обаче не си оставиха магарето в калта и веднага припомниха как соцлидерът Корнелия Нинова и дясната й ръка Кирил Добрев съдят сайта \"Поглед инфо\" за обида. И искат общо над 200 хил. лв. заради причинен стрес, безсъние и лошо настроение. Иди после обяснявай Партийните престрелки обаче още повече сложиха пустия остров на пъпа на общественото внимание. И така от нищо нещо изправи на нокти държавата. Забравени в тъча останаха поредните протестиращи, този път дребните търговци  на горива, които не харесват проектозакона на Ревизоро. Битката с кьорфишека стана направо епична след като беше издирен и собственикът на гръцката агенция за недвижими имоти Антонис Серети, за да каже на кого е продал въпросния остров Фидониси (на български ще рече Змийски остров). Човекът взе да кърши ръце и да обяснява, че още се търси купувач, който да извади 3 800 000 евро за скалистия пущинак. А публиката разбра, че необитаемото парче суша се намира в залива на Неа Ираклица до Кавала. \"Акцията срещу разпространението на фалшиви новини не може да бъде определяна като цензура или автоцензура\", заявиха от Нова телевизия в опит да се измъкнат сухи от кашата. Една обикновена лъжа, при това доста нескопосана, изведнъж се превърна във водеща тема за власт, опозиция и медии. И вкопчени в нея, всички загубиха това, което се печели най-трудно - общественото доверие. Понякога фейк новините изглеждат страшно съблазнително и удобно оръжие, за да удариш под кръста опонента или да събудиш интерес и внимание. Но те винаги се оказват бумеранг, който се връща със страшна сила. С други думи, евтината сензация накрая винаги излиза скъпо. Което със сигурност няма да спре фейк работилниците. Все пак те с това се хранят. Пък и избори се задават догодина. Затова чакайте не спазарени острови пущинаци, а цели китни полуострови.", "date": "2018.06.28", "title": "Плува ли ми островче в окото"}
{"url": "http://standartnews.com/biznes/zavodat_na_mertsedes_magnit_za_investitori-373139.html", "text": "Новият високотехнологичен завод за светлини на „Мерцедес-Бенц\" е сериозен актив за страната ни, който ще събуди интереса на повече чуждестранни инвеститори. Това заяви министърът на икономиката Емил Караниколов на първата копка на завода. Той връчи  сертификат „Инвеститор „Клас А\" на Ахмет Байрактар, президент на „одело Фарба Лайтинг Груп\". Българският клон на турската компания започна изграждането на производствена база и прилежаща социална инфраструктура върху 23 000 кв.м в зона Куклен, част от Тракия икономическа зона. Инвестицията ще бъде в размер на 40.6 млн. евро, което включва изграждането на 3 завода и парк за поддоставчици, посочи Караниколов. Заводът ще бъде изграден върху площ от 23 дка и ще осигури работа на близо 400 души. Българското правителство има волята да работи за подобряване на условията за бизнес в България, посочи още министър Караниколов.  Президентът на „одело Фарба Лайтинг Груп\" изтъкна, че несъмнено подкрепата на екипа на Министерството на икономиката, на общините Куклен и Пловдив, на Българската агенция за инвестиции е най-важният фактор за решението за инвестиция в България. \"Друг фактор е фактът, че в нашата фабрика в Бурса има повече от 400 български работници\", каза Байрактар. Групата има значителна история с опита си от 1935 г. насам с технологиите. Това се е засилило със сливането на турската „Farba\" и немската „odelo\" през 2011 г. Групата има предприятия за автомобилно осветление в Китай, Германия, Словения и Турция и произвежда за световни марки като Audi, BMW, Ford, Mercedes-Benz, Renault, Toyota and VW Group. Байрактар съобщи още, че създават офис за научноизследователска и развойна дейност в София, където ще работят 40 инженери. От името на екипите на „одело-Фарба\" в Германия и Словения, Байрактар получи специална капсула с вложена в нея „положителна енергия\".", "date": "2018.06.28", "title": "Заводът на „Мерцедес\" магнит за инвеститори"}
{"url": "http://standartnews.com/svyat/proliven_dazhd_navodni_istanbul-373074.html", "text": "Проливен дъжд наводни Истанбул преди полунощ. Улиците на турския мегаполис за кратко време се превърнаха в реки. Бурята е била придружена от ураганен вятър и градушки на някои места. Полетите на летище „Ататюрк\" бяха прекъснати. Залети са подлези в града, има наводнени жилищни сгради и офиси. През нощта общински екипи са започнали разчистване на пътищата.", "date": "2018.06.28", "title": "Проливен дъжд наводни Истанбул"}
{"url": "http://standartnews.com/svyat/remontirat_prochutoto_iztochno_krilo_na_bakingamskiya_dvorets-373101.html", "text": "Членове на кралското семейство ще \"опразнят\" знаково крило на Бъкингамския дворец заради ремонт по-късно през годината, предаде Ройтерс, позовавайки се на дворцови източници. Ремонтната дейност ще засегне прочутото източно крило на двореца. Там се намира знаковият балкон, на който кралица Елизабет Втора и семейството ѝ се появяват при важни събития. По време на ремонта ще бъдат подменени спешно остарели електрически и отоплителни системи. \"По отношения на външния изглед хората едва ли ще забележат някаква промяна, тъй като за ремонта няма да е необходимо скеле\", казва дворцов говорител. Опразването на източното крило означава, че три от децата на Нейно Величество - принцеса Ан, принц Андрю и принц Едуард, ще трябва да преместят офисите си. Андрю и Едуард, които разполагат и с помещения за преспиване, ще получат такива на друго място в двореца. Ремонтът няма да засегне пряко кралица Елизабет Втора и съпруга ѝ принц Филип, чиито частни апартаменти се намират в северното крило, нито престолонаследника принц Чарлз, официалната резиденция на когото е Кларънс хаус. Заради ремонта обаче около 10 000 предмета, сред които картини и други произведения на изкуството, ще трябва да бъдат преместени - на съхранение в склад или дадени под наем. Ремонтната дейност ще наложи преместването и на 120 души персонал.", "date": "2018.06.28", "title": "Ремонтират прочутото източно крило на Бъкингамския дворец"}
{"url": "http://standartnews.com/sport/traur_v_germaniya-373107.html", "text": "Както е известно, световният шампион от Мондиал 2014 отпадна след загуба с 0:2 от Южна Корея, с което остана на последното място в групата си. Така Германия записа най-слабото си представяне на световно първенство. „В Германия футболът е национален спорт. По-важен спорт, който да се гледа от повече зрители, милиони хора, просто няма. За германците световното първенство по футбол е по-важно от олимпийските игри. А там националният отбор загуби от Мексико и Южна Корея, едва-едва победи Швеция и отпадна още в първия етап – това е неописуема катастрофа. Германия е в национален траур\", обяви Рар. Селекционерът на Германия Йоахим Льов се разкая. \"Разочарованието е голямо и тишината в съблекалнята е убийствена. Никой не казва нищо. Трябва обаче да приемем случилото се, защото не заслужавахме да продължим напред. Сторихме всичко нужно, за да се подготвим, но не се получи. Поздравления и за противника от Република Корея\", заяви специалистът. Президентът на Германския футболен съюз Райнхард Гриндел обяви каква е присъдата на специалиста. \"Първо, нека всички сте наясно, че разочарованието сред всички нас е безгранично. Не е работа на президента на федерацията да анализира спортното представяне на отбора. Имаме си спортно-технически щаб, който ще разкрие причините за това представяне. Но искам да кажа следното - още преди Световното първенство знаехме, че трябва да има промени. Дискутирахме с цялото ръководство и анализирахме всичко подробно. Обсъдихме кой е най-добрият кандидат за поста начело на Германия\", добави той. \"Това беше Льов, тъй като на Купата на Кондеферациите се видя, че имаме много добър млад отбор. Тогава решихме, че Йоахим Льов трябва да продължи работата си с отбора и удължихме договора му до 2022 г. Все още вярвам, че той трябва да продължи да работи с нас и да остане на поста си\", заяви Райнхард Гриндел.", "date": "2018.06.28", "title": "Траур в Германия"}
{"url": "http://standartnews.com/svyat/merkel_pred_parlamenta_sadbata_na_evropa_e_zalozhena_na_karta_zaradi_migratsionniya_vapros-373086.html", "text": "Канцлерът Ангела Меркел заяви днес пред германския парламент, че съдбата на Европа е заложена на карта заради миграционния въпрос, съобщиха световните агенции. \"Европа е изправена пред много предизвикателства, но предизвикателството, свързано с мигрантския въпрос, може да е решаващо за бъдещето на Европейския съюз\", каза тя, преди да замине за днешната среща на върха в Брюксел. В речта си пред парламента тя призова за мултилатерализъм вместо за едностранни действия от страна на отделните страни членки на ЕС, защото в противен случай \"никой повече няма да вярва в системата от ценности, която ни направи силни\". Меркел призова за сключване на споразумения за прием на мигранти с африкански страни по модела на сделката с Турция и добави, че с намаляването на броя на мигрантите трябва да бъде върнат по-стриктният имиграционен контрол отпреди 2015 г. Канцлерът каза, че НАТО остава от ключово значение за отбраната на Германия, въпреки напреженията в алианса, и че Европа трябва да продължи диалога със САЩ за избягване на търговска война. Тя говори и за необходимите реформи в еврозоната. Гръцката програма, подобно на други, бе голямо предизвикателство, но можем да кажем, че еврото е стабилно. Тези програми вече приключиха, страните от еврозоната са конкурентоспособни. Бе свършена добра работа и бе даден добър пример за европейска солидарност, каза Меркел. \"Но все още има нужда от реформа. Затова се споразумяхме с Франция да работим заедно\" за разработване на европейски стабилизационен фонд и вид европейски валутен фонд за избягване на потенциални кризи, каза Меркел.", "date": "2018.06.28", "title": "Меркел пред парламента: Съдбата на Европа е заложена на карта заради миграционния въпрос"}
{"url": "http://standartnews.com/lyubopitno/nova_portsiya_izpitaniya_pred_nardovete_v_novakat_-373104.html", "text": "Ново четвърто изпитание пред симпатичните геймъри в „The Ultimate Nerd Challenge\" разделя нърдовете на отбори, а за да спечелят заветната победна точка, героите трябва да се справят с поредица от загадки в предизвикателство за ескейп стая. Какво ще се случи и кой ще бъде шампион, гледайте в новия епизод на „Новакът\" във Vbox7.com. Ани и Алфата имат равен брой точки в решаващия етап от състезанието. В четвъртото изпитание геймърите трябва да играят в отбори по двама, като Вал трябва да се бори за победата редом до обекта на чувствата му. Другият отбор, в който влизат Алфата и Жеко, се сработва трудно, но не липсват комични моменти. А задачата пред нърдовете е да сглобят сложен пъзел, за да излязат от ескейп стая. Как започва играта, гледайте във Vbox7.com. След разговор с Ани, Вал започва да изпитва силни притеснения как единственото момиче в групата ще приеме истината за истинските му геймърски умения. Междувременно Алфата напомня на „новака\" за уговорката им – за да пази тайната му, Ани не трябва да печели. В решаващия момент от надпреварата, Вал трябва да направи труден избор, от който зависи кой ще победи в четвъртия кръг от „The Ultimate Nerd Challenge\". Кой ще спечели? Ще саботира ли Вал за втори път Ани? Как ще се развият отношенията между героите? Не пропускайте да разберете отговорите в новия епизод на „Новакът\" във Vbox7.com.", "date": "2018.06.28", "title": "Нова порция изпитания пред нърдовете в „Новакът“"}
{"url": "http://standartnews.com/svyat/samolet_se_razbi_v_stroezh-373090.html", "text": "Лек турбовитлов пътнически самолет се разби в покрайнините на индийския град Мумбай. Най-малко един човек е загинал. Летателният апарат се е разбил в строящата се висока сграда в предградията на многомилионния град. Той бил собственост на правителството на индийския щат Утар Прадеш и е изпълнявал чартърен полет. Според някои от информациите загиналите са четирима, но засега няма официално потвърждение за това.", "date": "2018.06.28", "title": "Самолет се разби в строеж"}
{"url": "http://standartnews.com/svyat/ofitsialno_ot_kremal_sreshtata_mezhdu_vladimir_putin_i_donald_tramp_shte_se_sastoi_na_16_yuli_v_helzinki-373097.html", "text": "Пресслужбата на Кремъл обяви, че срещата на високо равнище между президентите на Русия и на САЩ Владимир Путин и Доналд Тръмп ще се състои на 16 юли в Хелзинки, предава ТАСС, цитирана от Агенция \"Фокус\". „В съответствие с постигнатите договорености на 16 юли в Хелзинки ще се състои срещата между президентите на Русия и на САЩ Владимир Путин и Доналд Тръмп. По време на преговорите ще се обсъдят текущото състояние и перспективите пред развитието на руско-американските отношения, както и актуалните въпроси от международния дневен ред\", пише в официално заявление на руското президентство. По-рано съветникът на руския президент по външната политика Юрий Ушаков заяви, че избраното средство е удобно и за двете страни. Той допълни, че се очаква срещата да продължи няколко часа – планира се протоколна част, среща на четири очи и съвместна пресконференция. Той заяви, че очаква Путин и Тръмп след срещата да приемат съвместно заявление, „което ще обрисува по-нататъшните стъпки на двете страни и в план на подобряване на двустранните отношения и в план на съвместните действия на международната арена, и в план на осигуряване на международните стабилност и сигурност\".", "date": "2018.06.28", "title": "Официално от Кремъл: Срещата между Владимир Путин и Доналд Тръмп ще се състои на 16 юли в Хелзинки"}
{"url": "http://standartnews.com/svyat/migrantite_v_germaniya_tsifri_i_razhodi-373099.html", "text": "Германия е изправена пред разрастваща се политическа криза заради миграцията, въпреки че броят на мигрантите в страната рязко е спаднал през последните две години, съобщава ДПА. Осведомителната агенция представя данни за броя на мигрантите и отделяните от германското правителство разходи. През 2015 г. 890 000 мигранти са навлезли в страната, но броят им рязко спада след мигрантското споразумение между ЕС и Турция и затварянето на коридора на Балканите. През 2016 г. в Германия са пристигнали около 280 000 души, а през изминалата година намаляват до 187 000, което е равно с нивото от 2014 г. Между януари и април 2018 г. са регистрирани 55 000 мигранти в държавата или с 10% по-малко в сравнение със същия период през 2017 г. Федералната служба за миграция и бежанци, която се занимава с бежанските молби, е взела решение за повече от 110 000 случая между януари и май 2018 г. Всяка трета молба за убежище е одобрена. През 2017 г. са одобрени 43%, а през 2016 г. - почти 2/3. В края на 2017 г. около 600 000 души са регистрирани с бежански статут, тъй като според Женевската конвенция са преследвани на политическа или етническа основа. На около 85% от тях са им гарантирани ограничени права за престой. В допълнение в края на миналата година почти на 200 000 души е гарантирана ограничена закрила. В края на миналата година по документи почти 230 000 души трябва да бъдат депортирани, на половината от тях им е отхвърлена молбата за убежище. На 166 000 души им е позволено да останат до премахване на пречките, за да бъдат депортирани. През 2017 г. 52 000 души, чиито молби за закрила са отхвърлени, са напуснали Германия. Почти 24 000 са депортирани. 2017 г. повече от 80% от отхвърлените молби за убежище са обжалвани в германския съд. През миналата година около 7 100 души са върнати в други европейски държави според Дъблинската регулация - почти 1/3 от тях в Италия. Мигрантите в Германия, настанявани в приемни центрове, получават храна, дрехи, подслон и медицинска грижа. Всеки мигрант получава джобни пари до 135 евро на месец. Ако не са предоставяни основните нужди, те получават финансова помощ. Източник Нюз.бг", "date": "2018.06.28", "title": "Мигрантите в Германия: Цифри и разходи"}
{"url": "http://standartnews.com/svyat/rusiya_obvini_velikobritaniya_che_podkrepya_himicheskite_orazhiya_-373119.html", "text": "Великобритания и нейните партньори подкупиха някои от членовете на Организацията за забрана химическите оръжия при гласуването, заяви говорителката на министерството на външните работи Мария Захарова.", "date": "2018.06.28", "title": "Русия обвини Великобритания, че подкрепя химическите оръжия"}
{"url": "http://standartnews.com/svyat/ryabkov_obsadi_s_iranskiya_poslanik__v_rusiya_opazvane_na_iranskoto_sporazumenie_za_yadrenata_programa-373133.html", "text": "\"Те обсъдиха перспективите за продължаване на  действията за разрешаване на въпроса с иранската ядрена програма\", се казва в изявление на  Министерството на външните работи на Русия. Страните също обмениха мнения по редица актуални въпроси от международната програма.  В навечерието на срещата френския външен министър Жан-Ив Льо Дриан заяви, че се планира среща на страните гаранти на Споразумението за иранската ядрена програма (Русия, САЩ, Великобритания, Китай, Франция, Германия) в близко бъдеще. Рябков заяви по-рано в четвъртък, че няма ясно разбиране за това къде и кога може да се проведе подобна среща  и иранската страбна. Иран и \"шестте\" от международните посредници  през 2015 г. постигнаха историческо споразумение за уреждане на дългосрочните проблеми на иранската ядрена програма и приеха съвместен план за действие", "date": "2018.06.28", "title": "Рябков обсъди с иранския посланик  в Русия опазване на иранското споразумение за ядрената програма"}
{"url": "http://standartnews.com/svyat/yunker_ne_se_pritesnyavam_ot_vetoto_koeto_italiya_zaplashva_da_nalozhi_na_sporazumenieto_za_migratsiyata-373132.html", "text": "\"Не се притеснявам от ветото, което Италия заплашва да наложи върху споразумението за миграцията, а от създалата се ситуация заради Италия\", уточни Юнкер. Върховният представител по въпросите на външната политика и сигурността Федерика Могерини заяви, че за попълване на фонда за Африка ще са необходими още 1 млрд. евро, за да бъдат завършени проектите. Междувременно от екипа на френския президент Еманюел Макрон заявиха, че той е готов да сключи сделка с Германия за вторична миграция. Но и към Франция не е отправено още такова предложение. Говорител на унгарския премиер Виктор Орбан обаче съобщи, че в Будапеща вече е получено предложение от Берлин за такова двустранно споразумение. Орбан е готов да преговоря, въпреки че остава с твърди антиимигрантски виждания. Това пролича и от първото му изявление днес в Брюксел. Премиерът Бойко Борисов за пореден път заяви, че България няма да приеме обратно мигранти, ако друга страна от ЕС го поиска: \"България не е в тази хипотеза. Не виждам защо ние, след като всички признават, че няма, когато проверяват във вътрешността на Европа, преминали 5 или 6 човека са през цялата година, нелегално преминали и засечени в Европа, ние да подписваме такива споразумения\". На въпрос дали такива разговори са водени с него, министър-председателят заяви: \"Към мен не е отправяно, но ако бъде отправено, ще отговоря по начина, по който казах тук, и мисля, че съм абсолютно прав\". Борисов призова днес лидерите на ЕС да се намери консенсус и единно решение по темата с мигрантите в речта си на Европейския съвет в Брюксел. Той изброи предложенията на страната ни за затваряне на външните граници на ЕС, изнесените центрове за даване на убежище извън Европа и съсредоточаване на усилията по изготвяне на споразуменията с трети страни, подобно на това с Турция. „Нашите предложения са добра основа, за да продължим работата по реформата. Заложената в тях посока цели да изградим предвидима и ефективна Система на ЕС за убежище, която да е устойчива на бъдещи кризи\", каза премиерът. Той подчерта, че Българското председателство на ЕС положило сериозни усилия по темата с миграцията. Като един от успехите в тази сфера той открои срещата на лидерите на ЕС и Турция във Варна, където беше договорено продължаване на споразумението с Анкара.", "date": "2018.06.28", "title": "Юнкер: Не се притеснявам от ветото, което Италия заплашва да наложи на споразумението за миграцията"}
{"url": "http://standartnews.com/svyat/lavrov_obsadi_s_predstavitelya_na_evropeyskiya_sayuz_normaliziraneto_na_otnosheniyata-373136.html", "text": "Руският външен министър Сергей Лавров обсъди в четвъртък нормализирането на отношенията между Русия и ЕС заедно с ръководителя на представителството на Европейския съюз в Москва Маркус Едерер, съобщи руското Външно министерство.   Руската страна подчертава колко е важно да се възстановят на секторните диалози, прекратени по инициатива на ЕС, както и да се засили диалогът между Русия и ЕС по въпроси от взаимен интерес\". Страните обсъдиха и редица актуални въпроси в международния дневен ред, включително въпроси в Сирия и Украйна.", "date": "2018.06.28", "title": "Лавров обсъди с представителя на Европейския съюз нормализирането на отношенията"}
{"url": "http://standartnews.com/svyat/italiya_zaplashva_s_veto_resheniyata_ot_sreshtata_v_bryuksel_ako_neynite_iskaniya_ne_badat_udovletvoreni-373135.html", "text": "Той каза, че Италия иска всички думи на солидарност с нея по въпроса за миграцията да се изразят днес в конкретни действия. \"Италия няма повече нужда от думи и от изявления, ние се нуждаем от конкретни действия\", каза Конте. Той заяви, че Италия е направила едно много разумно предложение по въпроса за миграцията, което е в духа на принципите, върху които се основава ЕС. При пристигането си в Брюксел германският канцлер Ангела Меркел каза, че може да се говори за това корабите с мигранти да акостират в други страни, например в Северна Африка, но първо трябва да се говори с тези страни. \"Не можем да направим това през главите им\", предупреди тя и припомни, че споразумението за миграцията между ЕС и Турция е било договорено и от двете страни. \"Ето защо ние трябва да говорим за нужните на тези страни. Ние трябва да направим това заедно с Върховния комисариат за бежанците на ООН и с Международната организация по миграциите\", каза тя. Меркел добави, че защитата на външните граници е нещо, което обединява Европа и заяви, че европейските лидери ще обсъждат темите за Фронтекс, за охраната на границите, за вторичната миграция. \"Страните, в които пристигат много бежанци, се нуждаят от подкрепа. Но бежанците и мигрантите не могат да избират в коя страна да поискат убежище\", добави тя. Председателят на Европейската комисия Жан-Клод Юнкер каза, че съюзът трябва да покаже уважение, когато иска от Африка да помогне с въпроса за мигрантите, предаде ДПА. \"Искам да отбележа, че ние тук в Брюксел не можем да взимаме решения за северноафриканските страни\", предупреди той. Юнкер призова \"някои\" лидери да проявяват сдържаност, когато взимат решения относно центрове за мигранти извън ЕС. \"Ако посланието е, че африканците ще направят онова, което ние искаме от тях да направят, то това е погрешно послание. Не искаме да оставяме впечатление сякаш това е неоколониализъм\", каза той. Председателят на Европейския съвет Доналд Туск каза при пристигането си в Брюксел, че от 2015 г. съюзът е успял да ограничи с 96 процента миграционния поток, защото е решил да сътрудничи с трети страни и да блокира незаконната миграция извън ЕС. Той призова срещата на върха да се фокусира върху европейските външни граници, в това число и върху проекта за платформи, на които да бъдат разполагани мигрантите. \"Алтернативата е хаотично напредване към затваряне на граници, в това число и в ЕС, както и нарастване на конфликтите между страните членки\", предупреди той. Туск допълни, че някои могат да си помислят, че той е много твърд в предложенията си за миграцията. \"Но повярвайте ми, ако не постигнем съгласие по тези предложения, ще видим едни наистина твърди предложения, които ще дойдат от едни действително корави момчета\", каза той. При пристигането си на срещата на върха полският премиер Матеуш Моравецки каза, че Полша настоява за действия по въпроса за миграцията, които се основават на консенсус, а не на наложено отгоре пренастаняване на мигрантите. Той допълни, че по отношение на вторичната миграция Полша има строги правила за кандидатстване за убежище и ще се придържа към тях. Френският президент Еманюел Макрон каза, че срещата на върха ще бъде важно място за дискусия за имиграцията. Той припомни, че това не е нов въпрос и че Европа живее с него от 2015 г. \"Ние всички ще направим прост избор - искаме ли национални решения, или вярваме в европейските решения и сътрудничество? Що се касае до мен аз ще защитавам европейските решения и сътрудничеството в ЕС и в Шенген в рамките на действащите споразумения\", каза Макрон. Той призова и за модернизиране на тези споразумения. \"Това е работа, която трябва да се направи отвъд границите на Европа, на границите на Европа и в Европа, базирайки се на два принципа: отговорност и солидарност\", каза той. Премиерът на Холандия Марк Рюте каза, че симпатизира на Италия, която сега се справя с бремето на миграцията сама. Той каза, че не очаква на тази среща на върха пълно споразумение за миграцията, но каза, че очаква първи важни стъпки. Рюте предупреди, че Европа не е готова, в случай че миграцията започне отново да нараства. Австрийският канцлер Себастиан Курц каза, че е възможно да се постигне днес промяна на миграционния курс на ЕС, предаде Ройтерс. Дипломат номер едно на ЕС Федерика Могерини каза, че съюзът не трябва да се паникьосва пред лицето на миграционната криза, предаде ТАСС./", "date": "2018.06.28", "title": "Италия заплашва с вето решенията от срещата в Брюксел, ако нейните искания не бъдат удовлетворени"}
{"url": "http://standartnews.com/sport/debyutant_specheli_turnir_ot_verigata_4move17_v_sk_dema-373094.html", "text": "Дебютант спечели третия пореден турнир по тенис от веригата 4MOVE 17A+, който се проведе в СК ДЕМА. Турнирите набират все по-голяма популярност и поради тaзи причина, много нови участници проявяват интерес и се записват за участие. Отново много интересни битки, качествен тенис, много борба и желание за победа показаха всички участници. Победител в игрите поединично стана дебютантът и настоящ професионален състезател Васил Иванов, който по убедителен начин спечели всичките си срещи. Във финалния мач, той се изправи срещу друг дебютант, професионалист и свой съотборник Златомир Иванов срещу, когото спечели с категоричното 6/0. По пътя към финала Златомир острани и финалиста от първия турнир по единично и шампион на двойки от втория, Георги Мирчев с резултат 7/5. В другия полуфинал Васил спечели срещу Даниел Шопов с 6/2. За загубилите своя първи мач се предоставя възможност да се запишат в утешителен турнир, където може да изиграят допълни мачове, да спечелят медали и точки за ранглистата. В него за втори път победител стана Николай Иванов, който на финала обърна мача и победи Васил Тодоров с 6/2. По традиция в неделния ден се провеждат и мачовете по двойки. Отново в групи на принципa \"всеки срещу всеки\" в 10.00 часа стартираха битките. На първо място завършиха Руси Гюров и Владислав Моленда, които победиха Калоян Кирилов и Владимир Василев с резултат 6/1. Финалистите получиха брандирани медали с името на партньора на веригата - изотонични напитки за високи резултати 4Move. По 1 напитка имаше и за всеки един участник. Допълнителни награди за всички бяха осигурени и от другит партньор на СК ДЕМА и веригата - DoppelHerz, които са висококачествени немски хранителни добавки и витамини. По време на третия турнир се обяви и голямата награда за първите двама в крайната ранглиста. За първо място, тя е 3 нощувки, с поета закуска в 5-звезден хотел \"Двореца\" във Велинград. За второ място са предвидени 2 нощувки в същия хотел. Както в предните 2 години на веригата има и допълнителна награда, която включва 2 нощувки и ще бъде изтеглена чрез жребий измежду всички състезатели. Условието е състезателите да са участвали във всичките шест турнира от веригата. Наградата е осигурена от фирма \"Рувекс АД\". В 5-тата юбилейна година на веригата бяха предвидени общо 5 турнира, но поради големия интерес се добави още един, който ще се проведе на 1-2 септември и ще включва игри и поединично и на двойки на кортовете нa тенис клуб Happy Win, които се намират на стадион Славия", "date": "2018.06.28", "title": "Дебютант спечели турнир от веригата \"4MOVE17+\" в СК \"ДЕМА\""}
{"url": "http://standartnews.com/sport/tomova_vleze_v_osnovnata_shema_na_uimbaldan-373095.html", "text": "Виктория Томова се класира за основната схема на Уимбълдън. Първата ракета на България при жените записа три победи в квалификациите и за втори път ще играе в основна схема на турнир от Големия шлем. Първият беше през януари тази година, когато участва на Australian Open като \"щастлива губеща\".  Във финалния двубой от пресявките, Томова победи 6:4, 6:7 (5), 6:3 рускинята Анна Калинская. Вики можеше да приключи срещата и в два сета, като във втората част сервира за мача при 5:4, но допусна пробив.  В решителната трета част Томова отрази 5 точки за пробив в третия гейм. В осмия гейм Вики осъществи пробив за 5:3.  В последният гейм Томова отрази две точки за връщане на пробива, след което реализира първия си мачбол.  Жребият за основната схема ще бъде изтеглен в петък.", "date": "2018.06.28", "title": "Томова влезе в основната схема на Уимбълдън"}
{"url": "http://standartnews.com/sport/kartoni_pratiha_yaponiya_na_18final-373128.html", "text": "По-малкото жълти картони наклониха везните в полза на Япония и така тимът стигна до осминафиналите. Титуляр за поляците бе полузащитникът на \"Лудогорец\" Яцек Гуралски, който изигра цял мач и се представи много силно. Двубоят започна по-добре за азиатците, които можеха да поведат след три опасни атаки около 15-ата минута, когато Оказаки, Муто и Сакай се разминаха с гола. Полша отвърна с много опасен удар с глава на Гросицки, при който топката премина голлинията с половината си обем, но вратарят я върна към терена преди да попадне в мрежата му. През второто полувреме Полша стигна до победен гол. Ян Беднарек се възползва от центриране от фаул и откри резултата, останал непокрит. След това и Робърт Левандовски имаше шанс да удвои резултата, но не успя. Въпреки че Япония се класира на осминафиналите заради \"феърплей\", това което направиха \"самураите\" в последните минути бе доста грозно. Знаейки, че Колумбия води с 1:0 тимът изобщо не се и опита да напада, за да изравни резултата. В продължението на мача японците пък дори не си правеха трудна да минат в противниковата половина и буквално спряха да играят.", "date": "2018.06.28", "title": "Картони пратиха Япония на 1/8-финал"}
{"url": "http://standartnews.com/sport/meksikanska_pivovarna_dade_stotitsi_butilki_na_koreya-373108.html", "text": "\"На нашите скъпи южнокорейски приятели, Като официална бира на мексиканския национален отбор по футбол \"Естрея Халиско\" иска да ви поздрави за представянето на Световното първенство по футбол и за голямата победа над Германия. От името на мексиканските футболни запалянковци по целия свят бихме искали да ви благодарим: вие вече официално сте част от семейството. Така че, насладете си - ние черпим. Наздраве! Ако се нуждаете от отбор, който да подкрепяте, ще се радваме това да бъде Мексико - всички нови наши фенове са добре дошли! Благодарим\", се казва в писмото на \"Естрея Халиско\" до посолството. Освен това стотици мексикански фенове се събраха и ликуваха пред посолството на Южна Корея в Мексико Сити. Мексиканските фенове понесоха на ръце всеки кореец, който им се изпречеше около посолството, без значение дали става дума за дипломати или обикновени служители. „Корея, сестро, вече си мексиканска\", скандираха въодушевените фенове на Мексико. \"Корейци, братя, вие вече сте мексиканци!\", крещяха още местните фенове.", "date": "2018.06.28", "title": "Мексиканска пивоварна даде стотици бутилки на Корея"}
{"url": "http://standartnews.com/lyubopitno/prints_uilyam_se_sreshtna_s_pobeditelkata_na_evroviziya_neta_barzilay_-373051.html", "text": "Британският принц Уилям се срещна с победителката на конкурса \"Евровизия\" Нета Барзилай в Тел Авив. Двамата разговаряха за психичното здраве и различните хора, съобщиха Ройтерс и Би Би Си. \"Говорихме за начина, по който промених отношението на хората в Израел и за самоуважението\", каза певицата пред Би Би Си. - А и за позитивността и положителния пример\". Нета спечели конкурса на \"Евровизия\" през май с песента \"Toy\", която насърчава хората да приемат това, което ги отличава от останалите. Позитивното ѝ послание, заедно със странния ѝ танц допаднаха на зрителите по целия свят. Принц Уилям и Нета се срещнаха пред една от първите будки за газирани напитки в Тел Авив. Те пиха газоз - сироп и газирана вода. Нета е подарила на принц Уилям една от \"лупинг машините\", с които създава песните си. След това принц Уилям се срещна с палестинския президент Махмуд Абас в Рамала и посети лагер за бежанци в окупирания от Израел Западен бряг.", "date": "2018.06.28", "title": "Принц Уилям се срещна с победителката на „Евровизия“ Нета Барзилай"}
{"url": "http://standartnews.com/biznes/vodeshta_avstriyska_institutsiya_se_doveri_na_fibank-373087.html", "text": "Fibank (Първа инвестиционна банка) и австрийското дружество Erste Asset Management сключиха споразумение за стратегическо партньорство в предлагането на нови за българския пазар договорни фондове. Erste Asset Management е международна компания за управление на активи с лидерски позиции в региона на Централна и Източна Европа. Дружеството е част от австрийската финансова група Erste Group Bank AG, специализиращо в управлението на взаимни фондове, алтернативни фондове, частни фондове и други. Като партньор на Erste Asset Management, Fibank ще предлага на своите клиенти възможности за инвестиции във фондовете, управлявани от австрийската финансова институция. Чрез партньорството си с Fibank, Erste Asset Management стъпва и на българския пазар. Fibank ще предлага четири договорни фонда, които са регистрирани в България и управлявани в Австрия и са деноминирани в евро. Това са: ESPA Bond Euro Corporate – облигационен фонд, който инвестира в корпоративни облигации на европейски компании с висок кредитен рейтинг; ESPA Portfolio Balanced 30 – балансиран фонд с умерен риск; ESPA Stock Europe – фонд в акции, инвестиращ в европейски компании; ESPA Stock Global – фонд в акции, инвестиращ в компании по целия свят. Фондовете се отличават с висока ликвидност, като инвеститорите в тях могат да придобиват и продават дялове по всяко време. Те са предназначени както за инвеститори на дребно, така и за институционални такива. Erste Asset Management ще предложи на българския пазар и подбрани инвестиционни фондове, специално предназначени за институционални инвеститори. Говорейки за бъдещото сътрудничество с Fibank, г-н Хайнц Беднар, Изпълнителен директор на Erste Asset Management, подчерта: \"Ние имаме много сходни идеи за нуждата от сигурно и печелившо управление на фондове в региона. Ще се радваме да работим съвместно с утвърден и надежден партньор като Fibank\". \"Нашият опит в инвестиционните фондове и портфейлните решения в рамките на Erste Group Bank AG и позиционирането на Fibank на българския пазар правят това партньорство особено специално. Нашите две институции са иновативни и клиентски ориентирани, предлагащи широк спектър от услуги за индивидуални и корпоративни клиенти\", добави още г-н Беднар. „Партьорството ни с Ерсте Асет Мениджмънт ще ни позволи да предложим на нашите клиенти нови инвестиционни възможности за по-активно управление на техните спестявания и постигане на по-добра доходност.\" изтъкна г-н Неделчо Неделчев, Главен изпълнителен директор на Fibank.", "date": "2018.06.28", "title": "Водеща австрийска институция се довери на Fibank"}
{"url": "http://standartnews.com/biznes/poslanikat_na_sasht_na_gosti_v_asarelmedet-373137.html", "text": "Посланикът на САЩ у нас Ерик Рубин, придружен от съпругата си Никол, бе гост на „Асарел-Медет\" в Панагюрище. Председателят на Надзорния съвет на компанията Димитър Цоцорков и изпълнителният директор инж. Делчо Николов представиха пред гостите проектите за дългосрочно устойчиво развитие и инвестициите в модерна техника, нови технологии, опазване на околната среда и безопасност на труда за над 1,1 млрд. лева от 1999  до 2017 г. В разговорите бяха дискутирани възможностите за  разширяване на контактите на дружеството със сродни фирми в САЩ. Посланикът и придружаващата го делегация се запознаха със системата за автоматизирано управление на рудник „Асарел\", иновативната Инсталация за екстракция и електролиза на катодна мед, рекултивираните минни терени и развитието на биоземеделието в близост до компанията. След обиколката Ерик Рубин остави послание в Почетната книга на „Асарел-Медет\" АД. „Вашата компания е модел за американско-българско партньорство и за социален и екологично отговорен бизнес\". По-късно той и Димитър Цоцорков поднесоха цветя пред паметната плоча на големия американски журналист Дженурелиус Макгахан, чиито репортажи от изпепеленото през 1876 г. Панагюрище разтърсиха Европа. Посланикът на САЩ и ръководството на „Асарел-Медет\" АД  посетиха и комплекс „Каменград\", където бяха посрещнати под акомпанимента на 10-годишния пианист Тома Даракчиев, възпитаник на музикалното училище „Любомир Пипков\". Талантливото момче впечатли гостите  и получи персонална покана от съпругата на г-н Рубин, да свири в резиденцията на посолството на САЩ у нас. Американците не скриха възхищението си от залата трезор на Панагюрското златно съкровище. В Историческия музей те почетоха и паметта на проф. д-р Лъчезар Цоцорков пред неговата паметна плоча. Американската делегация посети и болницата „Уни Хоспитал\", където разгледа US оборудването. Ерик Рубин проведе и работна среща с кмета на общината Никола Белишки и заместник-кмета Галина  Матанова.", "date": "2018.06.28", "title": "Посланикът на САЩ на гости в „Асарел-Медет\""}
{"url": "http://standartnews.com/sport/super_viki_stigna_shemata_na_uimbaldan-373109.html", "text": "В последния кръг на квалификациите 23-годишната софиянка победи Анна Калинская с 6:4, 6:7(5), 6:3 и така за втори път в своята кариера ще играе в основната схема на турнир от Големия шлем, след като направи това и в Австралия, но като \"щастлива губеща\". Томова имаше да си връща на рускинята, която в края на март тази година я надигра с 6:4, 7:6(7) на турнир в Кроаси-Бобур (Франция). Днес обаче Вики беше тенисистката, която повече желаеше победата. Така след 2:22 часа игра тя се поздрави с крайния успех и ще участва в голямата битка на най-престижния турнир от веригата. С победата българката заработи 39 хиляди лири и 40 точки за световната ранглиста, в която заема 136-ото място в момента. Така България ще бъде представена от двама тенисисти в третия за годината турнир от Големия шлем. Григор Димитров е поставен под номер 6 при мъжете и утре очаква да научи съперника си, също както и Виктория Томова. Григор Димитров пък засне поредна фотосесия. Той позира за международното мъжко издание \"Mr Porter\" във френски хотел. Той разказва за модните си предпочитания и се снима в няколко любопитни визии. \"Много хора ми казват, че обожават гривните ми,\" споделя 27-годишният българин по повод модните си аксесоари. От изданието отчитат, че от 12-годишен той пътува по света и първоначално е живял в Барселона, а след това в Париж и Монте Карло. Родният талант разкрива и любимия си дизайнер - Рик Оуенс. \"Обичам Рик Оуенс, а надали някой си е мислел подобно нещо\", сподели той.", "date": "2018.06.28", "title": "Супер Вики стигна схемата на \"Уимбълдън\""}
{"url": "http://standartnews.com/balgariya/ministerstvo_na_turizma_razkri_6_nezakonni_zavedeniya-373085.html", "text": "Проверки разкриха 6 незаконни заведения на плажа в Шкорпиловци, предаде Нова. От Министерство на туризма провериха 6 незаконни заведения на плажа в Шкорпиловци. Обектите са позиционирани на неохраняемата част от плажа край Варна. Нарушителите нa плажа дори искат пари от посетителите за такса услуги. Министърът натуризма Николина Ангелкова заяви, че е започнала процедурата по премахване на заведенията. Освен това се налагат и санкции.", "date": "2018.06.28", "title": "Министерство на туризма разкри 6 незаконни заведения"}
{"url": "http://standartnews.com/svyat/borisov_v_bryuksel_za_tezhka_sreshta_na_evropeyskiya_savet_za_migrantite-373072.html", "text": "Министър-председателят Бойко Борисов ще участва в редовното заседание на Европейския съвет днес и на 29 юни в Брюксел. Държавните и правителствени ръководители на ЕС ще се срещнат, за да обсъдят най-неотложните политически приоритети за Съюза. Европейският съвет ще разгледа въпроси от сигурността и отбраната, икономическата и финансовата област, и ключовата тема - миграцията. Италианския премиер Конте предлага нова стратегия, Меркел - двустранни споразумения, а българският премиер Бойко Борисов иска затваряне на границите. Очаква се лидерите да обсъдят вътрешните и външните измерения на миграционната политика, включително реформата на общата европейска система за убежище. Сред акцентите е и излизането на Обединеното кралство от Общността във формат ЕС-27, както и реформата на еврозоната. Предвиждат се дебати относно следващия дългосрочен бюджет на ЕС - многогодишната финансова рамка, сигурността и отбраната, иновациите и дигитална Европа. Напрежението обаче е около основната тема – миграцията. Срещата на върха няма да доведе до сключване на нова сделка за миграцията, пише Reuters, като цитира германския канцлер Ангела Меркел, която обяви, че няма да се стигне до многостранна сделка по проблемите с миграцията. Тя добави, че ще продължи да работи за двустранни споразумения. Спорът около реформата на европейската система за предоставяне на убежище разделя ЕС на южни държави, където пристигат повечето мигранти от Близкия изток и Африка, и централноевропейски страни, които отказват да приемат част от пристигащите. Богати дестинации като Германия също искат сделка, според която никой да не може напълно да бъде изключен от задължението да приюти мигранти, пише \"Ройтерс\". От 2015 г., когато над 1 млн. бежанци и мигранти влязоха в ЕС, лидерите му не могат да стигнат до общо решение на проблема, което допълнително разединява общността. България ще настоява за незабавно затваряне на външните граници на ЕС. На КПП-тата да се допускат само лица, бягащи от войната. Премиерът Бойко Борисов настоява за изнесените центрове извън Европа, с които да се направят гъвкави споразумения и мигрантите да не се връщат от Германия в България или в Гърция, а съответно в Тунис, Либия - там, откъдето са дошли. Според други информации в рамките на Съвета днес и утре Меркел планира да проведе срещи в тесен формат с правителствените ръководители най-засегнатите от миграцията страни – Гърция и Италия, както и на Австрия, която поема председателството на Съвета на ЕС от 1 юли. Компромисът изглежда трудно постижим. Ситуацията се усложнява още повече от растящото напрежение по мигрантския въпрос вътре в правителството на Ангела Меркел. Миграционната политика е обект на ожесточени дебати в Германия, където лидерът на Християнсоциалния съюз Хорст Зеехофер, който е и министър на външните работи, настоява за по-твърдо отношение към мигрантите и заплашва, че партията му може да напусне правителството. Той свиква заседание на 1 юли, на което ще обсъждят срещата на върха за миграцията.", "date": "2018.06.28", "title": "Борисов в Брюксел за тежка среща на Европейския съвет за мигрантите"}
{"url": "http://standartnews.com/balgariya/izbyagaliyat_plasyor_se_predade_sam_v_montana-373093.html", "text": "Избягалият от районно управление в Пловдив арестант вече е задържан, след като се е предал сам. Петър Петров се е предал в Окръжна прокуратура – Монтана, придружен от свой адвокат. До предаването му се е стигнало, след като от Окръжна прокуратура в Пловдив му бе повдигнато обвинение за разпространение на наркотични вещества. Обвинението е \"за държане, без надлежно разрешително, с цел разпространение, на високорискови наркотични вещества – марихуана с общо нето тегло над 193 грама – престъпление по чл. 354а, ал.1 от НК\". След повдигане на обвинението, наблюдаващият прокурор при Окръжна прокуратура - Пловдив е постановил обвиняемият да бъде задържан за срок от 72 часа, считано от момента на задържането му на територията на страната. Срещу него се води и досъдебно производство за бягството му от ареста /престъпление по чл. 297, ал.1 от НК /, което се наблюдава от РП – Пловдив, по което обвиняемият е бил обявен за общодържавно издирване. Самият Петров, посредством адвокат е заявил, че ще се предаде, след което наистина е направил това. Понастоящем той се намира в следствения арест в Монтана в изпълнение на задържането за 72 часа. Предстои да бъде транспортиран в арест в Пловдив.", "date": "2018.06.28", "title": "Избягалият пласьор се предаде сам в Монтана"}
{"url": "http://standartnews.com/balgariya/valeri_simeonov_razoblichi_toma_belev_v_razprostranenie_na_falshivi_novini-373088.html", "text": "Вицепремиерът Валери Симеонов разобличи лидера на Зелените Тома Белев в разпространение на фалшиви новини. \"Поредната фалшива новина. Явно за Зелените лъжата се е превърнала в начин на живот и основен политически аргумент\", написа вицепремиерът във фейсбук. И разказа, че преди малко Тома Белев е качил в профила си в социалната мрежа лъжата, че Симеонов е отседнал в 5-звездния хотел Ритц Карлтън в Бахрейн. \"Грозно и некоректно е, защото аз и представителите на Министерство на околната среда и водите сме разпределени в среден клас хотели, където нощувките са в определения от държавата лимит за настаняване\", отговори Валери Симеонов. И допълни: \"По-добре е да обясни къде спи колежката му от Зелените, на чии разноски и чии интереси защитава вече една седмица в Бахрейн? Ние сме тук не да си правим кефа, а да поправяме щетите, нанесени от безобразията на скрити зад фалшиви каузи родни зелени НПО-та, съсипващи предприемачеството и туризма в България. А Вас г-н Белев, ВАС не ви ли е срам да лъжете?\"", "date": "2018.06.28", "title": "Валери Симеонов разобличи Тома Белев в разпространение на фалшиви новини"}
{"url": "http://standartnews.com/balgariya/bedstvie_poroi_i_navodneniya_v_yuzhna_balgariya-373091.html", "text": "Порои заляха части от Южна България в четвъртък и оставиха улиците на много градове под вода. Бедствено положение беше обявено в Смолян и Чепеларе, където преляха съответно реките Черна и Чая. СНИМКИ ОТ БЕДСТВИЕТО В СМОЛЯН ВИЖТЕ ТУК В Смолян под вода са много жилищни и обществени сгради. Залети са пожарната, \"Пътна полиция\", много сервизи и промишлени складове по поречието на Черна. Река Чая излезе от коритото си в Чепеларе Пътищата на много места са непроходими. Край една от махалите в района са се свлекли дървета. Свикан е кризисният щаб в общината. Камъни са блокирали пътя към село Тикале. Свлачища са се активизирали заради влагата. Едно от тях затвори пътя между Смолян и Чепеларе. Паднали скални отломки блокираха и пътя Асеновград - Смолян. Каменните късове се озовали на платното на около 10 км след Бачково, в близост до разклона за Югово. Предприети са действия за разчистване на свлачището с помощта на специализирана техника. До приключване на работата полицейски екипи насочват автомобилите по обходни маршрути. Валежите в района продължават. До момента количествата надхвърлят 60-70 литра на квадратен метър, а до вечерта ще паднат още, предупреждават синоптиците. Има опасност от преливане и на други реки в региона. Много от улиците в Пловдив също се превърнаха в реки. Някои от автомобилите дори закъсаха в наводнените булеварди. Тежка е ситуацията и в Съединение. Градът е пред бедствено положение. Наводнени са улици и дворове. Сериозни наводнения има и в Пазарджик. Дъждът там блокира основни пътни артерии и наводни приземни етажи на сгради и дворове на къщи. Остава в сила частичното бедствено положение и в Община Ивайловград. В сряда вечер там паднаха 70 литра на квадратен метър дъжд. Придвижването към две села е затруднено заради разрушени пътищата. Един от мостовете в града е временно затворен, докато специалистите се произнесат дали е опасен. Заради преливане на язовир, за кратко е бил залят пътят между Харманли и Тополовград. В рубриката ни \"Моята новина\" получихме десетки снимки и видеоматериали от наводнените градове.", "date": "2018.06.28", "title": "БЕДСТВИЕ: Порои и наводнения в Южна България"}
{"url": "http://standartnews.com/balgariya/dps_vitsepremier_i_ministar_ot_op_sa_v_koruptsionna_shema_za_davane_na_balgarsko_grazhdanstvo-373098.html", "text": "Настояваме за съзадаването на анкетна комисия в парламента, която да разследва факти и обстоятелства изнесени в чужди и български медии по повод корупционни схеми при издаването на българско гражданство. Това обяви на брифинг в Народното събрание депутатът от ДПС Йордан Цонев. \"Вчера стана ясно, че 114 лица, издирвани от Интерпол, са получили българско гражданство и съответно са станали граждани и на ЕС. Темата е от изключителна важност за националната сигурност на страната и за членството ни в шенгенското пространство. Този скандал минира присъединяването ни към Шенген. Трябва да стане ясно кои български институции и политици са участвали в тази корупционна схема. От публикации в западния печат става ясно, че най-малко един министър и вицепремиер от националистите са участвали в тази престъпна схема. Трябва да изтрием това петно от имиджа на България. Това е наше задължение\", категоричен беше той. \"Знаете, че за създаването на анкетна комисия са необходими 48 гласа. Ние нямаме тези гласове и ще потърсим подкрепа първо от опозицията в лицето на БСП. Ако не я получим, ще потърсим съдействие от управляващите. Аз мисля, че и ГЕРБ трябва да се включат в тази инициатива и да ни подкрепят. Истината трябва да излезе наяве, още повече, че вчера вицепрезидентът Илияна Йотова е обявила, че спира да издава укази за българско гражданство, докато не стане ясно какво се случва\", разкри Цонев. Чувствителни сме на темата корупция. Всеки ще си понесе отговорността, заяви в кулоарите на парламента председателят на ПГ на Обединени патриоти Волен Сидеров. Той коментира твърденията на ДПС, че вицепремиер и министър от ОП са участвали в корупционна схема за издаване на българско гражданство и поискаха създаване на анкетна комисия, която да разследва случая. \"Не сме против създаването на такава комисия, но от ДПС трябва да дадат повече данни. Не може така без конкретни факти да се взимат решения. Нека да ни предоставят повече информация относно твърденията си\", обяви Сидеров. Епицентър.бг припомня, че през февруари 2017 година разследване на Валя Ахчиева по БНТ разкри, че сме дали гражданство на 114 престъпници, самоопределили се като българи \"Всеки петък пред хотел Рила в София пристигат бусове с македонци и албанци, които съвсем организирано попълват и подават заявления за гражданство Докато патриотите се разправят в Ганкиното кафене за съдбата на едно семейство, избягало от войната в Сирия в Елин Пелин, великата ни Българска държава раздава паспорти на конвейер. Но не на бежанци, а на престъпници. На доказани престъпници с влезли в сила присъди, които са издирвани от Интерпол. Наркотрафиканти, сводници, контрабандисти, крадци, изнасилвачи -ето такива хора зорлем сме направили българи\", разкрива Ахчиева. Разследване ѝ проследява каналите, по които едни 114 души, „самоопределили се\" като българи получават документи и по този начин избягват правосъдието в своите страни. Още през 2014 г. проверки на Върховната административна прокуратура установяват нарушения в Държавната агенция за българите в чужбина (ДАБЧ). Става ясно, че се раздават документи за български граждани без удостоверения, които да доказват, че те са българи. Намерени са фалшиви документи, няма и правилник за прилагане на закона. Констатациите на прокуратурата се потвърждават и през 2016г. Разследването показва, че лица от различни държави представят в Министерството на правосъдието удостоверения с български произход, издадени от Държавната агенция за българите в чужбина, която се контролира от хора на ВМРО. Чуждите граждани само декларират, че имат българско самосъзнание и показват удостоверение от някакава неправителствена организация в чужда държава, в която пише, че молителят бил имал поне един роднина българин. Това всъщност е облекчената процедура по Закона за българско гражданство- в нея превес над закона взема декларираното самосъзнание Всеки петък пред хотел „Рила\" в София пристигат бусове с македонци и албанци, които съвсем организирано попълват и подават заявления за българско гражданство. Това е един своеобразен канал за натурализиране на българи, които не са българи. Ахчиева дава пример с Кадрие Ризова от Битоля, която е подала заявление, че иска българско гражданство. В интервюто пред нашия консул в Македония на въпрос каква е нейната народност, тя отговаря, че е циганка-мосюлманка. Само че в заявлението й пред нашето правосъдно министерство Кадрие е попълнила, че е българка. Шефът на ДАБЧ Борис Вангелов не може да отговори на това противоречие. Стотици чужденци са получили гражданство по този начин, в това число и престъпници. Според документи на международните служби за сигурност редица македонци и албанци са взели гражданство точно в момент, в който са били издирвани от Интерпол или вече са имали присъди. Това е едно изопачено прилагане на закона – вместо на истинските българи, даваме гражданство на обикновени престъпници, констатира Ахчиева. Вицепрезидентът Илияна Йотова обяви, че няма да подписва укази за придобиване на българско гражданство от чужди граждани, докато специална комисия от експерти не потвърди истинността на представените документи за българския им произход. Според справка на Министерството на правосъдието, цитирана от worldbg.eu, за последните 15 години общо 116 222 чужденци са получили българско гражданство 113 647 от тях са го взели на основание „произход\", а 2575 -„обща натурализация\". Кандидатствалите са над 185 000 чужденци. Повече от половината – близо 60 000 души, получили български паспорти, са македонци. Около 30 000 са новите българи от Молдова, 6000 са украинците, 5400 са сърбите. След тях са руснаците (5194 души) и израелците (3840). Албанците, които са получили бг гражданство през периода са 2192, а турците, сдобили се с наш паспорт – 622-ма.", "date": "2018.06.28", "title": "ДПС: Вицепремиер и министър от ОП са в корупционна схема за даване на българско гражданство"}
{"url": "http://standartnews.com/balgariya/dps_iska_anketna_komisiya_za_koruptsiya_pri_davane_na_balgarsko_grazhdanstvo-373089.html", "text": "ДПС инициира анкетна комисия в НС за изясняване на изнесените в наши и чужди медии факти и обстоятелства за корупционна схема при придобиване на българско гражданство от чужденци. Това обяви зам.-председателят на ПГ на Движението Йордан Цонев пред медиите в парламента. Инициативата на партията е във връзка с публикации в наши и чужди медии, като например френската \"Нувел обсерватьор\", в която се посочва, че най-малко един министър и вицепремиер от националистите има замесен в корупционната схема. Към това от ДПС добавят и изнесените публично факти, че 114 издирвани от Интерпол лица са получили българско гражданство. Темата има много важно значение за сигурността. Ето защо ние мислим, че е дълг на българския парламент да проведе такова обследване, коментира Цонев. В подкрепа на искането им от ДПС напомниха: \"Вчера вицепрезидентът Йотова каза, че до изясняване на обстоятелствата спира да подписва укази за българско гражданство\". В началото на годината пък подобна публикация имаше и в \"Ди Велт\", където се твърдеше, че България е сред страните от ЕС, които продават гражданство. Тъй като не разполагат 48 подписа за внасяне на инициативата, от Движението започват да търсят подкрепа от другите парламентарни групи, като ще започнат от БСП.", "date": "2018.06.28", "title": "ДПС иска анкетна комисия за корупция при даване на българско гражданство"}
{"url": "http://standartnews.com/balgariya/bebeto_bito_ot_akusherka_poluchi_tezhko_zabolyavane-373096.html", "text": "ебето Никол, което бе жестоко пребито от акушерката Емилия Ковачева, е с много тежка диагноза. То е получило пристъп и вече е диагностицирано с епилепсия. Това разкри  адвокат Мария Даскалова, която защитава родителите на детето. \"След като детето е било бито и удряно, лекарите са предупредили родителите, че може да се очаква подобно заболяване. Самата диагноза е много стряскаща. Те се притесняваха много. За съжаление епилепсията се прояви по-рано, отколкото очакваха. Внесли сме в съда всички документи и епикризи от заболяването на детето. Разбира се, че не сме доволни от развитието на делото срещу Емилия Ковачева и ще обжалваме\", коментира адвокат Даскалова. На 15 септември съдът постанови 18 години затвор за акушерката, пребила бебенцето Никол едва на 4 дни. Това бе присъдата на Софийският градски съд. Емилия Ковачева беше обвинена в опит за убийство на новородената Никол. В мотивите на съда се казва, че на камерите в болницата ясно се вижда как именно Емилия Ковачева нанася удари на новороденото. Удари, нанесени, според съда, с особена жестокост. Родителите на малката Никол казаха, че ще обжалват присъдата, защото според тях доживотният затвор е единственото справедливо наказание.", "date": "2018.06.28", "title": "Бебето бито от акушерка получи тежко заболяване"}
{"url": "http://standartnews.com/balgariya/izbyagaliyat_arestant_se_predade_v_prokuraturata_v_montana-373112.html", "text": "Предстои да бъде приведен в следствения арест в Пловдив. На Петров е повдигнато обвинение за държане, с цел разпространение на 193 грама марихуана.", "date": "2018.06.28", "title": "​Избягалият арестант се предаде в прокуратурата в Монтана"}
{"url": "http://standartnews.com/balgariya/borisov_utre_shte_predstavi_kandidaturata_na_balgariya_za_evrozonata_pred_liderite_na_evrogrupata-373113.html", "text": "\"Ще ги запозная с направеното до сега, защото всички пет критерии ние ги изпълняваме. Така че и по тази тема работя изключително усилено\", заяви Борисов. Той добави още, че финансовият министър Владислав Горанов е поканен на 14 юли на среща само на финансовите министри от еврогрупата. Писмото, което страната ни изпраща ще бъде между шефа на БНБ и Горанов.  \"Ние не сме виновни, че относно доходите първо бяха ликвидирани толкова производства в България. Само 4 реактора на АЕЦ \"Козлодуй\" бяха затворени. Не сме виновни, че излизайки от социалистическия лагер милиони отидоха в демократични срани през 1990 г.\", заяви още примерът. ", "date": "2018.06.28", "title": "Борисов утре ще представи кандидатурата на България за еврозоната пред лидерите на еврогрупата"}
{"url": "http://standartnews.com/balgariya/borisov_polozhihme_ogromni_usiliya_za_reshavane_na_problemite_s_migratsiyata-373131.html", "text": "Премиерът Борисов припомни, че България ще настоява за незабавно затваряне на външните граници на ЕС и задължителното преминаване през граничните пунктове, релокацията на вече влезли в територията на ЕС мигранти и активна работа на споразуменията с трети страни. Българският министър-председател ще апелира споразумението с Турция за мигрантския поток да продължи да работи и ЕС да изплати останалата част от договорените средства. „Всички лидери са категорични, че българското председателство на Съвета на ЕС беше успешно. Положихме огромни усилия да бъдат решени проблемите с миграцията. Всички дават за пример добре охраняваната българска граница с Турция и казват, че се справяме прекрасно\", каза още премиерът Борисов. Министър-председателят обяви, че утре ще запознае лидерите на страните от еврозоната с кандидатурата на България за „чакалнята\" на еврозоната и критериите, които страната ни изпълнява. „Не се меся в работата на независими организации. Нямаме отношение към КЕВР. Ако не харесват Иван Иванов да търсим друго решение тогава\". Това коментира министър-председателят по повод исканата от БСП оставка на председателя на КЕВР Иван Иванов.", "date": "2018.06.28", "title": "Борисов: Положихме огромни усилия за решаване на проблемите с миграцията"}
{"url": "http://standartnews.com/balgariya/yunesko_ne_e_protiv_vtori_lift_v_bansko_obnovena-373115.html", "text": "ЮНЕСКО не е против втори лифт на Банско, нито възразява срещу плана на правителството за развитие на ски зона „Банскo\" в рамките на национален парк „Пирин\". Държавите членки на Комитета за световното природно наследство на ЮНЕСКО гласуваха решение, с което отбелязват нуждата разширяването на ски инфраструктурата да премине през задължителните по българското законодателство процедури и екологични оценки. Това е резултатът от проведената в Бахрейн вчера 42-ра годишна сесия на ЮНЕСКО. Българската делегация, водена от вицепремиера Валери Симеонов, представи и защити държавната позиция за опазване на Национален парк „Пирин\". Предложените от българска страна текстове бяха гласувани с пълен консенсус от държавите-членки на Комитета, потвърждавайки устойчивото управление на обекта на световното наследство и перспективата за балансирано развитие на туризма в националния парк. Първоначалното проекторешение на ЮНЕСКО призоваваше да не се изпълнява решението на Министерски съвет, изискваше от България да извърши стратегическа екoлогична оценка на новия план за управление, каквато не се изисква от европейското и българско законодателство и би блокирало развитието на региона за десетилетия напред. Три дни българската делегация проведе редица срещи с Международния съюз за защита на природата и делегациите на всички останали държави-членки на Комитета, които гласуваха с единодушие предложените редакции. Според приетото редактирано решение Комитетът отбелязва, че разширяването на ски инфраструктурата в Национален парк „Пирин\" вече е позволено и изисква българската държава да се придържа стриктно законовите процедури по приемането на инвестиционни предложения, така че да не се увреди стойността на обекта. В своето изказване вицепремиерът Валери Симеонов изложи целенасочената политика на българската държава за баланс между опазване на околната среда и развитие на туризма и покани представителите на Комитета да посетят град Банско и Национален парк „Пирин\".", "date": "2018.06.28", "title": "ЮНЕСКО не е против втори лифт в Банско (ОБНОВЕНА)"}
{"url": "http://standartnews.com/balgariya/voenni_se_vklyuchiha_v_izgrazhdaneto_na_digi_v_smolyan-373116.html", "text": "С помощта на специализирана техника те започнаха изграждането на диги на река Черна в кв. Устово. Модулното формирование е в състав от 41 военнослужещи. Действията им се ръководят от командира на алпийците полковник Димитър Кацаров. Военнослужещите се включиха в спасителните действия след отправена молба от областния управител Недялко Славов. С оглед на усложнената метеорологична обстановка, от НИМХ повишиха предупредителния код за област Смолян до червен. От общината обявиха бедствено положение. Река Черна е преляла и наводнила сградата на пожарната, обществени сгради, складове, частни имоти.", "date": "2018.06.28", "title": "Военни се включиха в изграждането на диги в Смолян"}
{"url": "http://standartnews.com/balgariya/barnaut_efektat_chesto_se_dalzhi_ne_na_prerabotvane_a_na_zabolyavane-373110.html", "text": "Погледнато от материалната гледна точка на този философски камък ще стигнем до две изходни позиции за съвременното общество. Някои могат да ги наричат заболявания, други – психични състояния. Аз бих ги нарекъл житейско наказание, носещи името бърнаут ефект и такоцубо. За едното се казва, че е прегряване на мозъка, а за другото – повишен енергизъм на сърдечния мускул, водещ на руптура (всички сте чували сърцето му се пръснало)-синдром на разбитото сърце. Какво е общото между тях – може би това е състоянието, което аз ще кръстя „синдрома на Франкенщайн\". Защо? Защото отдавна е написано, че бащата на Франкенщайн умира от синдрома на разбитото сърце. Историята е много дълга, но и много поучителна. Дали е фантазия, дали е паранормално, дали незнание, дали непознаване на материята, за това нещо трябва да попитаме някой хамалин, чийто интелект получава 100 лева на час. За съжаление в момента държавата ни е един октопод от какви ли не „майстори\", свързани с какви ли не услуги и нищо повече. Интелигенцията и средната класа е завряна в миша дупка, а искаме да бъдем в Европа. Нищо обидно, нищо лошо, само където всяка жаба трябва да си знае гьола, тъй като всеки лекар се чувства ужасно обиден от тази ситуация. Пък после нека се сърдим, че се затварят болници. Но такива няма да има без лекари. И как искате да бъдат те тук, да лекуват, когато срещу някой от тях текат разследвания в продължение на над 30 години. Кого и защо гоните? Какво искате да постигнете? Няма срамни професии, няма срамен труд, но има срам, когато някой се гаври с възнаграждението с най-достойните професии, определени като такива от целия нормален свят. Но нека се върнем на чудноватото състояние, наречено синдром на разбитото сърце. Въпрос 1: Какво се крие зад синдрома на разбитото сърце ? Заболяване може да ни доведе до стресово състояние Досега много пъти сме чували тази фраза, особено от популярните сапунени опери, заливащи следобедните часове на родния ефир. Общо взето винаги е битувало мнението, че той се появява там, където има любовни драми и несгоди. Е все пак се оказва, че да ти разбият сърцето никак не е само, защото някой те е отсвирил, казано на жаргон. Наричаният още стрес-индуцирана кардиомиопатия, може да покоси човек дори и ако той е здрав. В това отношение изследванията сочат, че жените са по-склонни от мъжете да преживеят поява на внезапна, силна болка в гърдите, определена от някои учени като реакция на организма към хормоните на стреса. Това би могло да бъде провокирано от смъртта на човек или развод, предателство или друго травмиращо събитие в живота.  Синдромът на разбитото сърце често е погрешно диагностициран като сърдечен пристъп поради факта за налично сходство между симптомите му с други сърдечни неразположения. В действителност тестове, направени на хора, страдащи от тази диагноза, показват драматични промени в сърдечния ритъм и кръвта. Но за разлика от инфаркта например, отсъстват данни за блокирани сърдечни артерии. Tакоцубо кардиомиопатията е вид неисхемична такава, при която се наблюдава внезапно временно отслабване на мускулната част на сърцето. Същата е и вече призната от медиците като причина за остра сърдечна недостатъчност, смъртоносни аритмии и руптура на вентрикула. Но нека кажем, че стрес индуцираните състояния, за каквото се счита този синдром не е задължително да бъдат провокирани от емоционални състояния. Това е така, тъй като едно налично в организма латентно или остро заболяване също се явява фактор, провокиращ стрес в тялото. Просто в такива случаи инфекцията е последното нещо, което може да бъде заподозряно. Ще дадем пример с човека Х, който е диагностициран с хронично бъбречно заболяване, резултат от хроничен гломерулонефрит, чието лечение е хемодиализа. По време на изпълнение на работните си задължения, същият наранява дясната пета до разскъсване на кожата. Въпреки, че травмата е почистена и обработена,  около два дни след инцидента  се появава  обща слабост, суха кашлица, болки в гърлото, втрисане, и виене на свят. Тези симптоми налагат преглед при медицинско лице, което установява зачервяване, подуване и освобождаване на гноен секрет от дясната пета. В случая именно последвалото развитие на вторична инфекция създало предпоставка за появата на сърдечно усложнение. Въпрос 2: До какво може да доведе хипоксията Липсата на кислород води до възпаления Но сред състоянията, предизвикващи „синдрома на разбитото сърце\", се нарежда и хипоксията. Тя представлява недостатъчно снабдяване с кислород на клетки, тъкани, органи или на целия организъм. Но хипоксията и бактериалната инфекция често съществуват едновременно особено в остри и хронични клинични условия. Връзката между нея и възпалението е близка и двупосочна. Самата хипоксия може да предизвика възпаление, тъй като поразените клетки също консумират кислород. Острата хипоксия индуцира бързо прогресивна заболеваемост след локална инфекция със Staphylococcus, особено MRSA и системна инфекция със Streptococcus pneumoniae. Не е тайна, че въпросните споменати патогени се нареждат сред най-опасните за човека, поради простата причина, че могат да предизвикат множество по рода си тежки инфекциозни процеси, които дори и при интензивно лечение са в състояние да рецидивират след време. Не такава е ситуацията при цитомегаловируса, който според учените също може да ни „разбие сърцето\". Заразяването с него се се случва посредством контакт с телесни течности на инфектиран човек (между другото актуалната информация към момента, а и моят опит сочат, че диабетът също може да се определи като инфекциозно заболяване, предавано по контактен път. А къде е манджата?). Инкубационният период за развитие на симптомите при цитомегаловируса варира от 3 до 12 седмици. При тази диагноза по-голямата част от заразените не съобщават за симптоми или усложнения. Но острата цитомегалия може да имитира инфекциозната мононуклеоза или пък чернодробна инфекция от хепатит А, В или С. И ако помните добре, то знаете, щото второто име на мононуклеозата е болестта на целувката. Така, че спокойно можем да кажем, че разбитото сърце е резултат от лошите избори и преживявания в живота, като в това число поставяме и полово предаваните заболявания. А те повярвайте имат силата да влияят силно и върху сърцето и мозъка. Иначе казано, разбирайте, че появата на бърнаут ефекта, от който се оплакват толкова много хора не винаги идва от преработване. Всъщност добилото популярност състояние се представя като емоционално и физическо изтощение, водещо до понижено либидо сред мъжете и депресия при дамите и разбира се неработоспособност. Но нека кажем нещо. Наличието на заболяване в организма винаги води и до двете състояния. Просто едното настъпва след другото. В случая първо налице е неспособността на организма да се справя с обичайните си дейности, просто защото нещото, което го саботира, наречено инфекция, черпи жизнените му сили най-безцеремонно. После неминуемо се появава и емоционалната нестабилност, която е резултат от осъзнаването на безсилието. Досега в медицинската практика не е имало случай, в който болестта да не е повлиявала индивида на ниво емоция.  А що се отнася до синдрома, кръстен от мен Франкенщайн, то приемете, че това е октопода на простотията, алчността, злобата, завистта. И, който го притежава е само една изгоряла душа. Но тя е таква не заради  труда с мотиката на нивата, лозето, царевицата, а е плод на един друг не по-малко печален синдром наречен „дете на лесната печалба\". Същата, която съсипа безброй човешки животи и затри един куп невинни съдби, посрещани от св. Петър на небесните порти. Но кои от тях е отпратил само той знае. За това мили хора, не позволявайте никой да се гаври със съществуването ви и да петни вашето име. Пазете го, защото то ще се помни дори, когато вас вече ви няма! Честит празник на всички, празнуващи на днешния светъл християнски ден! Бъдете живи, здрави и човечни към околните! Д-р Петър Кътев", "date": "2018.06.28", "title": "Бърнаут ефектът често се дължи не на преработване, а на заболяване"}
{"url": "http://standartnews.com/balgariya/oshte_dva_signala_za_balgari_zasegnati_ot_tsiklona_nefeli_v_gartsiya-373100.html", "text": "Още два сигнала на изпаднали в затруднение българи в Гърция получило консулството ни в Солун, съобщи Министерството на външните работи. Става дума за повредени автомобили вследствие на циклона „Нефели\". Първото обаждане било от наш сънародник, който съобщил, че няма нужда от незабавна помощ, но се тревожи за състоянието на автомобила си, който не е в движение. Вторият сигнал е подаден от група български граждани в Неа Врасна, които потвърждават, че не се намират в опасност, но две от колите им са пострадали вследствие на обилните дъждове. Българското консулство в Солун подало своевременно и двата сигнала към гръцката Противопожарна служба. Нейни служители се намират на място в Неа Врасна и работят по всички подавани сигнали. По последна информация тази нощ най-тежка е била ситуацията в Неа Врасна, Хрисуполи и Ставрос. Силни дъждове се очакват и днес в района на цяла Северна Гърция, като според прогнозите подобряване на времето може да се очаква най-рано от утре следобед. Всички български граждани, които имат нужда от съдействие или биха искали да подадат сигнал за техни бедстващи близки, могат да сигнализират дежурните телефони на ГК Солун - +30 2310 829 210 и +30 2310 869 510 и на посолството ни в Атина - +30 210 67 48 105, 106, 107. В случай на бедствена ситуация, местните власти препоръчват да не се излиза от сградите на пребиваване, а при наводнения на първите етажи изпадналите в беда да се качват на по-високите етажи и да очакват помощ. Дирекция „Ситуационен център\" на Министерството на външните работи приема денонощно сигнали за съдействие на телефон: 02/948 24 04 и имейл:   Ведомството препоръчва на всички граждани, пътуващи за чужбина, да се регистрират в услугата „Пътувам за\" на следния адрес: http://www.mfa.bg/120/patuvamza.", "date": "2018.06.28", "title": "Още два сигнала за българи, засегнати от циклона „Нефели“ в Гърция"}
{"url": "http://standartnews.com/balgariya/parlamentarnata_komisiya_po_otbrana_othvarli_predlozheniya_moratorium_varhu_dva_ot_golemite_modernizatsionni_proekti-373134.html", "text": "Предложението за мораториум за 3 години върху проектите, които бяха одобрени от парламента на 8 юни, е на \"Воля\", като сред мотивите са насочване на предвидените за тях средства за осигуряване на по-добър жизнен стандарт, повишаване на пенсиите, по-добро финансиране на училища и болници, а също така и да се предостави възможност за изготвяне на \"цялостна политика по отношение на въоръжаването и да се предприемат съответните необходими и адекватни мерки, а не да се извършват отделни разходи без цялостна визия и концепция, като се решават единични въпроси, без да се степенуват по важност и приоритет.\" Да ги представи на заседанието дойде лидерът на \"Воля\" и заместник-председател на парламента Веселин Марешки, който добави и други аргументи. С този харч обричаме поколения наред на безизходица, нерешаване на демографските проблеми, несправяне с проблемите на здравеопазването, с вътрешния ред, каза Марешки, който посочи как те биха разпределили средствата за проектите в различни сфери. Смятаме, че внесеният проект не следва да бъде подкрепян, посочи заместник-министърът на отбраната Атанас Запрянов, който изрази позицията на МО. Той аргументира необходимостта от проектите за военните способности на страната, както и за приноса ни към НАТО и оперативната ни съвместимост с алианса. Не само не трябва да се налага мораториум, а е закъсняла модернизацията, заяви Запрянов, който изтъкна, че за първи път в политиката ни от 1989 г. се обръщаме към бойните способности на въоръжените ни сили и не можем да отлагаме тази модернизация. Аргументите на Веселин Марешки не бяха приети от членовете на комисията, като депутатите от различните парламентарни групи, с изключение на вносителите, защитиха военните проекти и отхвърлиха мотивите за искания мораториум. След разменени реплики Марешки напусна заседанието преди гласуването, което не подкрепи искания мораториум.", "date": "2018.06.28", "title": "Парламентарната Комисия по отбрана отхвърли предложения мораториум върху два от големите модернизационни проекти"}
{"url": "http://standartnews.com/balgariya/dva_vertoleta_kugar_shte_badat_dooborudvani_za_gasene_na_gorski_pozhari-373054.html", "text": "Правителството одобри допълнителни разходи в размер 310 000 лв. по бюджета на Министерството на отбраната за 2018 г., съобщи пресцентърът на кабинета. Средствата са необходими за привеждане на два броя вертолети Кугър AS-532-AL в готовност за изпълнение на задачи по гасене на горски пожари, съобщи пресцентърът на кабинета. Предвидена е също първоначална подготовка на екипажите.", "date": "2018.06.28", "title": "Два вертолета Кугър ще бъдат дооборудвани за гасене на горски пожари"}
{"url": "http://standartnews.com/balgariya/fondat_za_lechenie_na_detsa_otkaza_da_doplati_operatsiyata_na_6godishno_dete_v_avstriya-373073.html", "text": "Фондът за лечение на деца отказа да доплати разходи по операцията на 6-годишно дете в Австрия. Процедурата вече е извършена, а нейното финансиране е било предварително одобрено от Фонда. Родителите на Анелия Витанова обаче получават две фактури в деня на изписването й. Анелия мечтае един ден да ходи сама. Тя се ражда в седмия месец с детска церебрална парализа. „Не може да ходи, движи се с помощта на родителите си и с помощни средства. Операцията дава шанс доколкото да помогне за развитието й, да й се изправи стойката и да коригира походката си. Всичко зависи от работата с нея и рехабилитацията й\", споделя баща й Юлиян Витанов. За операцията са кандидатствали към Фонда за лечение на деца и са били одобрени. „Изискаха да ползваме дарителската ни сметка за транспорт и настаняване, от съда в Перник отказаха тези пари на основата на това, че имаме договор с фонда, който обещава да плати всички разходи, транспорт, операцията и три прегледа след операцията\", уточни бащата. След изписването на Анелия родителите й получават две фактури. Едната за 616 евро, а другата за малко над 8700 евро. По-малката сума обяснили с това, че била за придружител и не била пусната към офертата. А за другите пари посочили, че били за операцията - анестезиология, операция, всичко. Д-р Мариета Райкова, която е директор на Фонда, посочи, че издаденият формуляр S2, с който родителите са отишли да лекуват дъщеря си покрива оперативното лечение и настаняването при общи условия. „Лечението на детето е финансирано. Попитахме болницата за допълнителните средства и те казаха, че са пари за специални условия за настаняване. При разговор с родителите обясних, че процедурата при всяко дете, когато има доплащане е, че отпускането и одобряването става чрез обществения съвет\", коментира тя. Бащата отрича да са били настанявани по специален начин и по думите му дори не са попитани какъв тип настаняване искат. Райкова уточни, че одобреното финансиране е по оферта от преди година, когато Анелия е била одобрена за лечението. Тя отрича семейство Витанови да трябва да пускат молба за одобряване на новите разходи. „Доплащането не иска нова молба, наясно сме, че трябват средства. Има и други случай, в които се налага. Не мога да кажа кога Фонда ще плати тези пари\", посочи тя. Заседанието на Обществения съвет е на 4 юли и тогава ще се вземе решение.", "date": "2018.06.28", "title": "Фондът за лечение на деца отказа да доплати операцията на 6-годишно дете в Австрия"}
{"url": "http://standartnews.com/balgariya/avtoshkoli_ukrivat_milioni_nap_zapochva_proverki-373075.html", "text": "Близо 7-цифрено несъответствие на оборота е установила Националната агенция за приходите при само 4 проверки на автошколи в София. Данъчните започват поредна национална кампания срещу незаконните практики в бранша, докато самите инструктори твърдят, че заради няколко проблемни фирми се създават затруднения за всички. Говорителят на НАП Росен Бъчваров обясни в студиото на „Тази сутрин\", че са установили укритите данъци с помощта на информация от ДАИ: „Отчитат се, да речем, 600 курсисти, които са се явили на изпит. При една средна цена много подценена под пазара се получава минимален доход, който не е отчетен\". Той посочи, че масова практика е да се регистрират нови и нови фирми с оборот под прага за ДДС регистрация от 50 000 лв., като даже курсисти се местят от едно юридическо лице към друго. „Ако една компания крие данъци, вероятността да прави и други нарушения не е никак малка – особено в такава отговорна задача като обучението на кандидат-шофьори\", подчерта Бъчваров. Председателят на Съюза на преподавателите по автомо-мото подготовка Йонко Иванов на свой ред заяви, че ревизиите през годините са се правили без установени правила. „Една част от нас се откупиха, на друга част актовете паднаха в съдилищата, но дадохме по 5-6000 лв. по съдебни дела\", заяви Иванов и призова в диалог с бранша да се определи реална средна цена на курса, на база на която да се правят проверките. Той обясни, че в цената за моточас (според него – 35 лв. т.е. общо 1085 лв. за целия курс с 31 моточаса) влизат 40 позиции и печалбата е 10 лв. „На тази цена ние се мъчим да излъжем държавата, за да оцелеем\", призна инструкторът. Иванов посочи като виновници за сегашното положение на бранша недобросъвестните компании: „Не може да има курс за 190 лв., не може да има вътрешен изпит по теория 60 лв. за 7 минути (...) Има едни фирми, които дават безплатния обяд, те се роят на фирмички.  Подписват се едни договори, че сте крепостен ученик на тази фирма и докато не си вземете изпита трябва да се явявате докрай\". По думите му едва 10% от фирмите в бранша са с нови учебни автомобили Росен Бъчваров подчерта, че е въпрос на конкуренция колко ще струва шофьорският курс. Колко са били рисковите фирми в бранша при последните масови проверки? 88%, стана ясно от думите на говорителя на НАП.", "date": "2018.06.28", "title": "Автошколи укриват милиони, НАП започва проверки"}
{"url": "http://standartnews.com/balgariya/podkrepete_refan_na_finala_na_lyubima_marka-373078.html", "text": "След оспорвано съревнование „Рефан България\" се класира на финала в класацията  за „Любима марка на българския потребител\"! Само крачка дели компанията от първото място! Благодарение на доверието и подкрепата на потребителите REFAN е сред първите три бранда в две категории: „ Козметика\" и „Био и натурална козметика\"! Помогнете ни да изминем убедително финалната права! Гласувайте за REFAN на   в категориите: „ Козметика\" и „Био и натурална козметика\"!\" Гласуването в третия, последен етап на класацията, стартира на 27 юни и ще продължи до 5 юли включително. То се извършва след предварителна регистрация в сайта на класацията. Потребителите номинират или гласуват в поне половината от категориите, след което потвърждават избора си през линк, изпратен автоматично на електронната поща, посочена от тях за контакт. Всеки глас е важен за нас!  Разчитаме, че и този път ще отделите от времето си и ще ни подкрепите активно, за да станем марка № 1 в категориите, в които се съревноваваме! Благодарим ви!", "date": "2018.06.28", "title": "Подкрепете REFAN на финала на „Любима марка“!"}
{"url": "http://standartnews.com/balgariya/zhelyo_boychev_napuska_parlamenta-373076.html", "text": "Жельо Бойчев напуска парламентарната група на БСП и парламента. Това съобщи соцлидерката Корнелия Нинова. Това стана по-малко от 24 часа, след като Канал 3 информира, че Бойчев е подал оставка от ръководството на ПГ на \"БСП за България\" и има намерение да излезе от политиката до края на годината. За напускането му, вече официално потвърдено днес, няма срокове, стана ясно от съвместното изявление на Нинова и Бойчев. Няма драма, Жельо Бойчев остава член на БСП и градската организация с желание да ни помага, коментира тя. Нинова уточни още, че той желае да напусне ръководството на ПГ, а скоро и Народното събрание, и политиката по лични причини. Решил е да развива живота си в друга посока, поясни соцлидерката. Ще се занимава с бизнес и е постъпил почтено, по думите й, с оттеглянето, за да не изпадне в конфликт на интереси. \"Опитахме се да го разубедим, защото той е качествен колега, съжаляваме\" призна тя и потвърди информацията на Канал 3, че до момента оставката му беше запазена в тайна, защото Нинова го е навивала да остане. Бойчев каза от своя страна, че няма никаква драма с ръководството на БСП, нито с колегите си от парламентарната група. \"Това е лично решение, свързано с осмисляне с какво ще се занимавам оттук нататък. Не съм си поставял срокове. Оставам член на БСП и депутат\", коментира Бойчев. Соцдепутатът отрече оттеглянето му да има нещо общо с това на земеделеца Спас Панчев. Той няма да напуска Националния съвет на БСП, а когато излезе от Народното събрание, на мястото му ще влезе следващият в листата на левицата.", "date": "2018.06.28", "title": "Жельо Бойчев напуска парламента"}
{"url": "http://standartnews.com/balgariya/mareshki_razgnevi_bsp_s_rech_za_morala-373084.html", "text": "Лидерът на ВОЛЯ и зам.-председател на Народното събрание Веселин Марешки разгневи БСП с реч в пленарната зала за морала им. \"С кое дело Драгомир Стойнев като министър на енергетиката може да бъде уважаван? Как да обясним на хората, че въобще може да бъде уважаван някой, който е довел до нищета българският народ\", заяви от името на ПГ на ВОЛЯ Марешки. И попита: \"Как да обясним на човека, на когото му крадат кокошките че той е по-недостоен от Корнелия Нинова да бъде приватизатор на \"Техноимпекс\". Как да обясним на репортерите и операторите, че те трява да работят всекидневно, а някой просто да използва своето положение, за да стане приватизатор и горд собственик на \"Техноимпекс\", дори формално това да е  законно изпълнено\". Думите на Веселин Марешки предизвикаха реакцията на социалистите и възгласи, че Нинова не е осъдена за приватизацията на дружеството и всичко е законно. \"Не само Корнелия Нинова не е осъдена, изобщо няма осъден приватизатор\", каза Веселин Марешки и се обърна към БСП: \"Тогава да кажем, че това е морално\". \"Когато на депутат от коалиция \"БСП за България\" - коя България, не е ясно, му е повдигнато обвинение за купуване на гласове, може ли да се окаже, че Корнелия Нинова стои на първата банка в НС с част от тези купени гласове. Има ли тя моралното право да задава въпроси на когото и да било, да задава темата на обществото\", продължи с въпросите си към червените Веселин Марешки. Това ли е моралът в България, попита още веднъж лидерът на ВОЛЯ. И призова колегите си от БСП за се заемат с работа в полза на обществото. Хората са в това положение, защото вие сте част от този грабителски преход, каза на социалистите Марешки. И апелира: \"Малко скромност, слезте на земята\".", "date": "2018.06.28", "title": "Марешки разгневи БСП с реч за морала"}
{"url": "http://standartnews.com/balgariya/kodove_v_tsyala_balgariya_za_dazhdove_i_gramotevichni_buri-373050.html", "text": "Днес се очакват значителни валежи, като количеството за денонощието на места ще достигне до 30-50 л/кв.м, в отделни райони и повече. Жълт код е обявен във Видин, а оранжев код в Монтана, Враца, Плевен, Ловеч, София-област, София, Перник и Кюстендил. Освен значителните валежи, на места ще се развият и гръмотевични бури. Оранжев код за валежи и гръмотевични бури е обявен във всички останали области на България: Велико Търново, Габрово, Стара Загора, Пловдив, Пазарджик, Благоевград, Смолян, Кърджали, Хасково, Сливен, Ямбол, Търговище, Разград, Русе, Силистра, Добрич, Шумен, Варна и Бургас. Днес от юг-югозапад валежите отново ще се активизират, ще обхванат страната и отново на много места ще са значителни по количество. Ще продължи да духа до умерен вятър от изток-североизток. Ще се задържи хладно време за края на юни с максимални температури между 20 и 25 градуса. През нощта срещу петък, главно в западната половина от страната, валежите ще продължат, като ще са значителни в Северозападна България. Атмосферното налягане е и ще се задържи по-ниско от средното за юни.", "date": "2018.06.28", "title": "Кодове в цяла България за дъждове и гръмотевични бури"}
{"url": "http://standartnews.com/balgariya/borisov_balgariya_pokaza_kak_uspeshno_mozhe_da_bade_spryana_migrantskata_valna-373081.html", "text": "Министър-председателят Бойко Борисов се срещна с председателя на Камарата на депутатите на Чехия Радек Вондрачек. Двамата обсъдиха напредъка по ключовите досиета в дневния ред на Европа по време на българското председателство. Това съобщиха от правителствената информационна служба. Премиерът Борисов запозна Радек Вондрачек с българската позиция по темата миграция. Министър-председателят заяви, че страната ни показа как успешно може да бъде защитена външната ни граница и да се справи с миграционната вълна. Той ще настоява да бъде намерено съгласие между всички държави-членки по темата с бежанския поток. Бойко Борисов иска незабавни мерки за затваряне на външните граници на ЕС и строг контрол на влизащите, включително и по вътрешните граници. Друго предложение на българския премиер е да бъдат изградени кризисни центрове за прием на бежанци извън територията на Европа. В тях да се прави преглед на молбите и да се определят тези, които имат действителна нужда от закрила. Българският министър-председател смята, че е необходим и анализ на вече пристигналите и намиращите се в Европа мигрантски потоци.", "date": "2018.06.28", "title": "Борисов: България показа как успешно може да бъде спряна мигрантската вълна"}
{"url": "http://standartnews.com/balgariya/rastyashtiyat_broy_patsienti_v_dkts_sofiyamed__dokazvat_che_rabotim_dobre-373080.html", "text": "- Преди 6 години ДКЦ „Софиямед\" стартира с 13 специалности и  две медико-диагностични лаборатории. В момента предлагаме на пациентите медицински услуги в 34 специалности, т.е три пъти повече. Лабораториите вече са шест. - В началото, преди 6 години, сме си партнирали с 8 общопрактикуващи лекари. В момента 12 лекари осъществяват практиката си на наша територия. - Ние залагаме много на качеството на обслужване. Поддържаме високото ниво с избора на добри специалисти, висококвалифицирани лекари, които работят в структурата на лечебното заведение и добрата материално-техническа база и оборудване. Това обяснява нарастващият интерес на пациентите към услугите, които предлагаме. Съвсем наскоро реализирахме нова версия на магнитния резонанс. Това позволява да предлагаме нови услуги,  като например ядрено-магнитен резонанс на млечни жлези. Смея да кажа, че в момента предоставяме най-качественото изследване на този орган в страната. Също така подновихме съществуващия скенер с по-ново поколение. Едно от предимствата е, че много активно и бързо успяхме да заложим нискодозови протоколи при изследванията, така че при някои от тях дозата на облъчване е намалена с повече от 50%, без да се понижава качеството на предоставения образ. - Така е. Освен стандартните Образна диагностика и Клинична лаборатория, разполагаме с  Лаборатория по микробиология, по вирусология, по клинична патология и по трансфузионна хематология. Малко ДКЦ-та в София разполагат с такава богата гама от лаборатории, които да работят и по договор с НЗОК. - През 2012 година, когато стартирахме работа, лекарите в ДКЦ са извършили близо 16 хиляди прегледа. За миналата година прегледите са 76 хиляди. Сами разбирате за каква голяма разлика става въпрос. Подобен ръст се наблюдава и при лабораторните изследвания. От 92 хиляди са нараснали на 635 хиляди годишно. Същата е тенденцията и в образната диагностика. Ако първата година изследванията са 4300, то за 2017-та отчитаме 27 хиляди годишно, от които Всичко това са цифри, но истината е, че нямаше да ги реализираме, ако не беше отговорната и професионална работа на екипите от всички звена на Диагностично-консултативния център, за което съм им безкрайно благодарна. - Ние сме едно от първите лечебни заведения, които предлагат на пациентите си такива профилактични пакети. Идеята за тях дойде след множество запитвания за подобна комплексна услуга. Разбрахме, че много наши сънародници търсят такава възможност в чужбина, защото у нас не намират медицинско заведение, което да я предлага. Така разработихме пакети, които са обособени по възраст и пол и обхващат профилактиката на повечето социално-значими заболявания – онкологични, кардиологични, съдови и др. В тях са включени както  прегледи от различни специалисти, лабораторни изследвания – включващи стандартни показатели, туморни маркери, вирусологична диагностика, така и високоспециализирани образни изследвания. Доказателство, че сме били на прав път е увеличаващия се с всяка година брой на хората, избрали нашите профилактични пакети. От старта на услугата през февруари 2016 година до момента са ни се доверили близо 200 души. - Да. Всеки един пациент получава индивидуална консултация, за да може да избере най- подходящия за него пакет, в зависимост от това дали има оплаквания и каква е фамилната му обремененост. Изключително много залагаме на личното отношение към всеки човек. Той бива посрещан от персонален гид, който го съпровожда през цялото време при реализиране на предварително организираните прегледи и изследвания. Така спестяваме ценното време на пациента. Резултатите се обобщават и се оформят медицинско заключение и препоръки, които пациентът получава по указан от него начин. - Забелязваме, че все по-голям интерес към нашите профилактични пакети проявяват граждани на други държави. Възможно е да работим в това направление. Иван Петров", "date": "2018.06.28", "title": "Растящият брой пациенти в ДКЦ „Софиямед\"  доказват, че работим добре"}
{"url": "http://standartnews.com/balgariya/darveta_premazvat_avtomobili_obstanovkata_v_plovdiv_e_krayno_uslozhnena-373077.html", "text": "Паднали дървета, неработещи светофари и много силен дъжд. Това е обстановка в Пловдив в четвъртък сутрин. През нощта се изсипа пороен дъжд над втория по големина град в България, а ситуацията остава непроменена и досега. Няколко дървета паднаха и причиниха сериозни материални щети. В „Кършияка\" – на ул. „Васил Левски\" дърво падна върху таксиметров автомобил. Шофьорът е бил вътре, но е успял да се измъкне невредими. Инцидентът е станал в близост до хипермаркет, така че късмет е, че дървото не е уцелило и някой случаен минувач. Дърво падна и на ул. „Достоевски\", като за радост и там няма пострадали, въпреки че е премазало 3 коли. Участъкът между улица \"Александър Сатмболийски\" и \"Кукленско шосе\"  в „Кючука\", пък се превърна в малко езеро. Подлезът на жп моста при „Марица\" също е наводнен. Общо са получени са сигнали и за наводнени 4 магазина и два подлеза в града, обясни говорителят на пожарната Цвятко Дешев. Тежката обстановка доведе и до пътнотранспортни произшествия. На бул. „Шести септември\" се удариха „Пежо\" и „Фолксваген\", като за радост също няма сериозно пострадали. За Пловдив и почти цяла България за днес е обявен оранжев код.", "date": "2018.06.28", "title": "Дървета премазват автомобили, обстановката в Пловдив е крайно усложнена"}
{"url": "http://standartnews.com/balgariya/bedstveno_polozhenie_e_obyaveno_v_smolyan-373082.html", "text": "Община Смолян обявява бедствено положение. Река Черна е преляла и наводнила сградата на Пожарната, обществени сгради, складове, частни имоти, съобщават от Областна администрация. Магистралата е непроходима и затворена за движение. Главният булевард също е наводнен, движението е сериозно затруднено. Свикан е Областният щаб за защита при бедствия и аварии. Падналият дъжд в района на Рожен и в смолянското село Арда е 67 л/кв. м за последното денонощие, информират от Метеорологичната станция-Рожен. Близо 60 л/кв. м са валежите в Мугла и Триград , а в Смолян измереното количество е 46 литра. Арда повиши нивото си край Рудозем, а р. Черна в зоната на кв. Райково, според информация от Областната администрация. Проливните валежи активизираха две свлачища, които вече са разчистени. На критичните участъци на обходния път за Мадан ще дежурят екипи с техника, за да се реагира в случай на ново активизиране на свлачищни процеси. Селата Киселчово и Кремене са без ток след авария, предизвикана от паднало върху електропровод дърво. Най-интензивните валежи се очакват в обедните часове, предупреждават от Областната администрация.", "date": "2018.06.28", "title": "Бедствено положение е обявено в Смолян"}
{"url": "http://standartnews.com/balgariya/ubietsat_na_malkiya_paolo_izliza_ot_zatvora_predsrochno-373079.html", "text": "Старозагорският окръжен съд постанови предсрочно освобождаване на бизнесмена Георги Сапунджиев, който през 2014 г. уби на пешеходна пътека в Стара Загора 4-годишния Паоло, съобщава кореспондентът на bTV в региона. Той беше осъден на 6 години лишаване от свобода, като лежа 4 г. и 1 месец, от които над година бяха домашен арест заради влошено здраве. Сред мотивите на съда са, че Сапунджиев е излежал повече от половината от наказанието, не е имал провинения, работил е във външна фирма. В затвора за записал в курс за отговорно шофиране, където показал „блестящи резултати\". Вече се интересувал и от религия. Според съдиите, шефовете на затвора и психолозите рискът от рецидив при извършителя на тежкото престъпление е нисък. През оставащите от присъдата близо две години той ще се среща с пробационен работник на адреса си в с. Змейово. Дали Сапунджиев отново ще седне зад волана ще прецени КАТ, книжката му е отнета за 8 години. Днес той се яви в съда без адвокати, като запази пълно мълчание. Решението на магистратите може да се обжалва в 7-дневен срок от частен характер.", "date": "2018.06.28", "title": "Убиецът на малкия Паоло излиза от затвора предсрочно"}
