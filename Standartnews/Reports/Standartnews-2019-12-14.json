{"url": "https://standartnews.com/kultura/otbelyazvame-120-godini-ot-rozhdenieto-na-dechko-409055.html", "text": "Софийската градска художествена галерия представя от 17 декември последната си изложба за 2019-а, която е посветена на 120-годишнината от рождението на Дечко Узунов. Разказът ни връща в първите месеци на 1927-а , когато на улица „Търговска“ №2 е създадено ново художествено пространство по идея на големия Никола Танев.  Творецът е вдъхновен в края на 1926-а, когато показва своя експозиция в Букурещ. Художникът остава силно впечатлен от средата и условията, които са му предоставени там и решава, че може да се създаде нещо подобно и у нас. Приобщава към арт акцията близките си приятели Борис Денев, Иван Лазаров, Иван Пенков, Сирак Скитник и Дечко Узунов. Те се обединяват и още през февруари на 1927-а откриват първата си обща изложба в „Галерия на 6-те”. В новото художествено пространство в столицата се реализират проекти в областта на изящното и приложното изкуство.  В първото събитие с фокус върху графиката се включват Петър Морозов, Борис Денев, Анна Крамер-Бехар, Михаел Рос, Васил Стоилов, Васил Захариев, Атанас Михов, Александър Мутафов, Добри Добрев и други. Под солови изяви се подписват Борис Георгиев, Жорж Папазов, Бенчо Обрешков, Коста Самаров, Петър Дачев, Ари Калъчев и Никола Танев. Въпреки интересните проекти в „Галерия на 6-те”, тя просъществува  като арт център само няколко години.         В изложбата „Галерия на 6-те“  е направен опит за своеобразен кратък разказ за създаването на новото пространство и как се е случило това - през спомените на Никола Танев и статии от периодични печат. „Карловски двор” от Никола Танев А подбраният художествен материал включва творби на шестимата основатели от първата половина на ХХ век. Сред избраните произведения са  „Портрет на Виолета Йонова” на Денев, „Падналия другар” на Лазаров, „На чешмата” на Пенков, „Пейзаж” на Скитник, „Карловски двор” на Танев и не на последно място „Портрет на Иван Тутев” на Узунов. В експозицията са включени произведения от колекции в Пловдив, Карлово, Русе, Стара Загора, Пазарджик , Шумен, СГХГ, СБХ и частни сбирки, уточняват от екипа - Аделина Филева, Рамона Димова, Момчил Златаров. „Портрет на Виолета Йонова” от Борис Денев", "date": "2019.12.13", "title": "Отбелязваме 120 години от рождението на Дечко"}
{"url": "https://standartnews.com/kultura/nikolay-urumov-otnovo-stava-bay-gano-409042.html", "text": "Николай Урумов отново влиза в обувките на най-известния роден герой от живота и литературата – първата премиера на „Bai Ganyo“ е на 13 декември в Младежкия театър, а втората – на 19-ти. Пиесата стъпва върху забележителния текст на Георги Данаилов – по мотиви от Алеко Константинов. Режисьор е Петър Кауков, който е избрал и музикалната среда заедно със Стойо Попов, художник е Елица Георгиева.  Николай Урумов отдавна е на „ти“ с Ганьо Балкански – на сцената и екрана. Той виртуозно разкрива греховете и достойнствата на най-одумвания национален персонаж, който си е все така тук – около нас и много често сякаш в самите нас.  В ролята на Алеко Константинов ще видим младия Георги Гоцин, който е и най-новото попълнение в трупата, наречена на великия Николай Бинев.  Бодков е Александър Хаджиангелов, Гочоолу е  Стефан Германов, Дочоолу е Вихър Стойчев, Даню Харсъзина – Веселин Калановски, Константин Иречек – Светослав Добрев, Гуньо Адвокатина – Красимир Недев. Дамите са Ния Кръстева и Ярослава Павлова.", "date": "2019.12.13", "title": "Николай Урумов отново става Бай Ганьо"}
{"url": "https://standartnews.com/biznes/trmp-s-golyam-probiv-spira-trgovskata-voyna-409023.html", "text": "Белият дом е постигнал \"принципна сделка\" с Китай за разрешаване на 17-месечната търговска война между САЩ и Китай, съобщи \"Ройтерс\", като цитира свой източник в търговските преговори. Не се уточняват детайли, поснява Канал 3. Очаква се Белият дом да направи съобщение по-късно. Президентът Доналд Тръмп трябва да подпише документа. Тръмп заяви по-рано, че САЩ са \"много близо\" до сключване на търговско споразумение с Китай. Тръмп обяви новината няколко дни преди да влязат в сила нови американски мита върху китайски внос. \"Много близо до голямо споразумение с Китай\", написа американският лидер в \"Туитър\". \"Те го искат, ние също\", добави той. Тръмп се срещна с топ съветниците си, за да обсъдят крайния срок за налагане на нови мита, който изтича на 15 декември, казаха източници пред осведомителната агенция.  ", "date": "2019.12.13", "title": "Тръмп с голям пробив,  спира търговската война"}
{"url": "https://standartnews.com/biznes/6-proekta-v-krumovgrad-s-podkrepa-za-biznesa-si-409034.html", "text": "Първите шест проекта получиха средства от Фонда за подкрепа и насърчаване на микро, малък и среден бизнес в община Крумовград. Учреден през юли 2019 г., той ще разпредели общо 10 млн. долара, 5 млн. долара, осигурени като грант от „Дънди Прешъс Металс Крумовград“ ЕАД, и 5 млн. долара осигурени като заемен капитал от Райфайзенбанк България, в рамките на периода на експлоатация на рудник „Ада тепе“. Плакетите и сертификатите на предприемачите бяха връчени на специална церемония от учредителите на Фонда д-р инж. Илия Гърков, вицепрезидент на „Дънди Прешъс Металс”и Абидин Хаджимехмед, зам.- кмет на община Крумовград.„Спечелените проекти имат бъдеще. Те са различни - от производство на ПВЦ дограма до производство на етерично-маслени продукти. Производството генерира работни места, което е показател за устойчивост”, сподели инж. Гърков и пожела успех на предприемачите. „Стартът на Фонда е успешен. Част от проектите са в сферата и на  услугите, които ще бъдат от полза  за жителите на общината и ще създадат също нови работни места”, посочи зам. –кметът на община Крумовград инж.Абидин Хаджимехмед. \r\n      \r\nТова е първият такъв Фонд в страната, иницииран от частна компания. Общо кандидатствалите проекти през 2019 г. са 14, одобрени са шест, които получават грантово финансиране на обща стойност 368 492 лв. и гарантирани банкови кредити в размер на 375 492 лв., обяви Красен Кискинов, председател на УС на Сдружението ”Фонд  за подкрепа  и насърчаване на микро, малък и среден бизнес”. Спечелените шест проекта са в сферата на земеделието, производството и услугите, а с реализирането им ще бъдат създадени 17 работни места. Местна фирма ще използва финансовия  ресурс за разширяване капацитета  за производство и разпространение на продукция от замразени зеленчуци и горски гъби чрез закупуване на машини и специализиране техника. Предвижда се също разширяване и на производството на етерични масла от хвойна плод, вършина и бял риган. Другите проекти са за разширяване производство на ПВЦ и алуминиена дограма, оборудване на център за технически прегледи на автомобили, както и закупуване на оборудване и внедряване на услугата автоматично пране на килими. Кандидатстването на местни предприемачи в граничната община ще продължи и през 2020 г.", "date": "2019.12.13", "title": "Тръгват 6 проекта в Крумовград с подкрепа на Дънди"}
{"url": "https://standartnews.com/kultura/svetovnoizvestni-tvortsi-vlizat-v-klasnite-stai-409087.html", "text": "Пътна карта за европейски проекти в културата начертаха ресорният министър Боил Банов и българският еврокомисар Мария Габриел. Двамата обсъдиха участието на България в големите програми „Творческа Европа” и „Хоризонт Европа“ (2021 – 2027 г.). Банов и европейският комисар по иновации, научни изследвания, култура, образование и младеж Мария Габриел разговаряха за приоритетите в най-обширния ресор на Европейската комисия за следващия петгодишен период. Проект, по който Европейската комисия и българското Министерство на културата ще работят заедно, е \"Творците срещат училищата\". Идеята на инициативата е световноизвестни имена в областта на изкуствата и културата да влязат в класните стаи на европейските училища и те да се превърнат в творческа учебна среда. Целта е реалното преминаване от STEM към STEAM в сферата на образованието и затова е важна добавката \"А\", (за Arts-изкуства), подчерта еврокомисар Габриел. Как страната ни и богатото ѝ наследство да бъдат представени не само в седалището на европейските институции - Брюксел, но и в другите европейски градове, обсъдиха още Банов и Габриел. Двамата разгледаха възможностите, които дава най-голямата предлагана досега програма за научни изследвания и иновации на ЕС „Хоризонт Европа“ (2021 – 2027 г.) и връзката ѝ с националните или регионални програми, както и рамковата програма \"Творческа Европа\" за подкрепа на проекти в културния и аудио-визуалния сектор в областите: кино, телевизия, музика, литература, изпълнителски изкуства и традиции. Министър Банов и еврокомисар Габриел обсъдиха и конкретни стъпки по отношение на засилването на сътрудничеството с най-голямото обществено движение за опазване на Европейското културно и природно наследство в ЕС - \"Европа Ностра\", в която членуват близо 250 организации, институции и индивидуални участници, както и продължаването на успешното партньорство с Центъра за изящни изкуства \"Бозар\" в Брюксел. Министър Боил Банов подчерта, че зад голямото признание за страната ни стои и голямото предизвикателство да бъдат обединени културата и образованието с иновациите и научните изследвания и те да заработят като общ екип с общи цели. За страната ни една от най-важните задачи е дигитализацията на културното наследство и на фондовете на културните институти, която би спомогнала за опазването му и за борбата с трафика в европейски мащаб, подчерта министър Боил Банов. Комисар Мария Габриел от своя страна отбеляза, че нейната цел като ръководител на ресора ще бъде именно работа в посока на влизането на културата в университетите, в креативната индустрия и иновациите, като популяризирането и социализирането на културното наследство е един от водещите приоритети.  ", "date": "2019.12.13", "title": "Световноизвестни творци влизат в класните стаи"}
{"url": "https://standartnews.com/kultura/don-kikhot-v-ndk-409056.html", "text": "Впечатляващата постановка на балета „Дон Кихот“ от Лудвиг Минкус ще зарадва ценителите на 17 декември от 19 часа в рамките на традиционния Новогодишен музикален фестивал в НДК.  За първи път на сцената в зала № 1 публиката ще гледа хита на операта в Стара Загора, който получи престижното отличие на Съюза на  музикалнитe и танцовите дейци и Cantus Firmus „Кристална лира“. Пищен спектакъл,  създаден в духа на голямата жанрова традиция, носещ в себе си пулса на новото време, „Дон Кихот” е сред върховите постижения на класическия танц.  Аршак Галумян - премиер солист на Щатсбалет-Берлин, внася хореографска свежест и оригинален режисьорски прочит, като обогатява и визуалното възприятие с театрални и кинематографични изразни средства. Художник на декора и великолепните костюми е италианецът Салваторе Русо. Постиженията на младата старозагорска трупа под ръководството на примабалерината и педагог Силвия Томова са високо оценени от професионалната критика, от познавачите и от зрителите във всички точки на България. А в ролите на Китри и Базил на 17 декември ще се развихрят звездите на Щатсбалет-Берлин - примабалерината Яна Саленко и премиер солистът Мариан Валтер. Пак тогава меломаните ще видят Александър Желев като Дон Кихот, а солистът на балет „Арабеск“ Филип Миланов ще дебютира като Санчо Панса. В останалите колоритни образи ще танцуват Акари Моримацу, Джулия Рагуза, Мартина Префетто, Рио Сузуки, Ромина Славова, Сторм Норис, Харука Суга, Ивайло Янев, Станко Танев, Фиорди Лоха, Фредерико Пинто.", "date": "2019.12.13", "title": "Дон Кихот в НДК"}
{"url": "https://standartnews.com/kultura/viktoriya-s-koleden-kavr-na-bili-aylish-409035.html", "text": "Виктория Георгиева представи своя коледен кавър – „Come Out And Play“ на сензацията Били Айлиш. Новият клип на талантливата българка, която ще ни представи на Евровизия 2020, е посветен на каузата за осиновяване на бездомни животни. Във видеото Виктория е заобиколена от кучета, които вече са намерили семейства с любящи стопани. Виктория споделя за проекта: „Много обичам моите животни - имам пет кучета, два заека и един папагал. Всичките ми кучета са осиновени и това е кауза, близка до сърцето ми. С този проект искам да привлека вниманието към проблемите с бездомните животни, както и да благодаря на всички невероятни хора, които отделят от времето си, за да помагат.“ Едно от кучетата на Виктория е осиновено от приюта на „Animal Rescue Sofia“, намерила нови домове на над 8000 животни. Надя Станчева от организацията споделя: „Виктория е истински приятел и човек с голямо сърце. Тя ни предложи помощ и ние високо оценяваме този жест. Вярваме, че когато младите и талантливите дават подобен пример, бъдещето ще е по-добро. Надяваме се, че с помощта ѝ ще намерим много нови съмишленици.“ Режисьор на видеото е Виктория Караколева, а оператор е Росен Савков. Оригиналната песен е на номинираната за 4 „Грамита“ Били Айлиш и брат й Финиъс О'Конъл. Виктория Георгиева е от Варна. Участвала е в четвъртото издание на шоуто за таланти „X-Factor България“, където достига до топ 5. След това започва самостоятелна кариера и издава няколко песни за „Monte Music“. От пролетта на 2018-а е независим артист и пуска два сингъла – „Странни времена“ и „I Wanna Know“, като вторият е продуциран в Лос Анджелис от екипа, работил със Зейн Малик и други утвърдени артисти. Същият проект е избран сред 500-те кандидати на испанския фестивал „Melboss Open“ в Мадрид. Това я прави първият източноевропейски артист на подобно престижно събитие. През лятото на 2018-а завършва летния курс на университета Бъркли във Валенсия. През ноември 2019-а е избрана да представя България на Евровизия 2020 в Ротердам. Песента ѝ ще бъде представена в началото на март.", "date": "2019.12.13", "title": "Виктория с коледен кавър на Били Айлиш"}
{"url": "https://www.standartnews.com/sport/vandali-atakuvakha-statuyata-na-ibrakhimovich-409032.html", "text": "Вандали се опитаха да срежат краката на статуята на Златан Ибрахимович пред стадиона на ФФ Малмьо. Бронзовата скулптура на шведския нападател стана обект на множество посегателства от страна на фенове на родния му отбор, след като през миналия месец той закупи 25-процентов дял от стокхолмския Хамарби. Ибрахимович проби в големия футбол именно с екипа на Малмьо, а през октомври Шведската футболна федерация постави 3.5-метрова негова статуя пред стадиона на родния му клуб в знак на уважение за приноса му към развитието на футбола в страната. В други акции в края на ноември бесните запалянковци на Малмьо запалиха склуптурата и изписаха със спрей расистки обиди към Ибрахимович. След поредния инцидент от полицията в града поставиха ограда около статуята, тъй като вече има риск тя да падне заради прорезите на краката.", "date": "2019.12.13", "title": "Вандали атакуваха статуята на Ибрахимович"}
{"url": "https://www.standartnews.com/sport/genchev-prodlzhavame-spravedlivo-napred-409008.html", "text": "Наставникът на Лудогорец Станислав Генчев коментира равенството 1:1 с Ференцварош и класирането за елиминационната фаза в турнира Лига Европа. \"Като цяло се получи нервен мач с непредизвикани грешки, хубавото беше, че при първата сериозна грешка съумяхме да реализираме гол. Първото полувреме играхме по-добре, второто те, но класирането ни е справедливо, както и резултатът от мача. Имахме и шанс, с тяхната греда, както и положения. Имахме два варианта за игра. Старанието беше много голямо, както и желанието, имаше и лека нервност, всички сме щастливи от класирането\", коментира Генчев. \"След като водехме с 1:0 не съм си и мислил, че ще ни вкарат гол или повече, по-скоро си мислех как да запазим преднината, те ни вкараха гол с последното положение. Още с тегленето на жребия казах, че попаднахме в най-тежката група, лидери в групата бяха Еспаньол и ЦСКА Москва, както и шампионът на Унгария - Ференцварош. Все още не знам кои отбори са се класирали, но се надявам да отстраним следващия си съперник\", каза още наставникът на Лудогорец.", "date": "2019.12.13", "title": "Генчев: Продължаваме справедливо напред"}
{"url": "https://www.standartnews.com/sport/ludogorets-nepostanev-pri-zhrebiya-v-ponedelnik-409031.html", "text": "Лудогорец ще бъде непоставен при жребия за 1/16-ина финалите в Лига Европа в понеделник в Нион от 14 часа. Много тежки съперници са варианти за разградчани, като английските грандове Манчестър Юн и Арсенал, испанският Севиля, холандският Аякс и италианският Интер. Твърде сериозни опоненти биха имали лудогорци и в лицето на португалските Бенфика и Порто и амбициозния австрийски Залцбург. Малко по-приемливи варианти има сред останалите поставени: ЛАСК (Ав), Малмьо (Шв), Базел (Швейц(, Истанбул Башакшехир (Тур), Селтик (Шот), Гент (Бел) и Брага (Пор). Лудогорец не може да се падне от поставените само срещу Еспаньол, с който бе в една група. Срещу всеки един от тези отбори обаче Лудогорец ще трябва да покаже значително по-добра игра, отколкото демонстрира напоследък, за да се надява на успех.", "date": "2019.12.13", "title": "Лудогорец непоставен при жребия в понеделник"}
{"url": "https://standartnews.com/biznes/sdyat-feysbuk-za-monopol-v-sotsialni-prilozheniya-409063.html", "text": "Федералната комисия за търговия на САЩ (FTC) обмисля да поиска съдебно разпореждане срещу \"Фейсбук\" (Facebook Inc) относно плановете на компанията да интегрира други социални приложение в своята мрежа, твърдейки, че това е антиконкурентно, съобщи \"Уолстрийт джърнъл\", позовавайки се на лица, запознати с въпроса. Американските федерални регулатори следят отблизо как \"Фейсбук\" интегрира своите приложения и по-конкретно Messenger, Instagram и WhatsApp, или как им позволява да работят с потенциални конкуренти Ако бъде постигнато подобно съдебно разпореждане, Федералната комисия за търговия може да се опита да блокира \"Фейсбук\" да налага тези политики на основание, че те са антиконкурентни. Според анализатори, в крайна сметка това може да доведе до забрана, която да възпрепятства водещата социална медия за по-нататъшно интегриране на приложения и да я принуди да се разцепи на отделни компании. \"Фейсбук\" настоява да разшири обхвата си, особено сред младите потребители, които предпочитат мрежите за съобщения, чрез оперативна съвместимост между трите основни услуги на компанията - Messenger, WhatsApp и Instagram - в частна мрежа.", "date": "2019.12.13", "title": "Фейсбук на съд за монопол в социални приложения"}
{"url": "https://standartnews.com/svyat/zashcho-boris-dzhonsn-likuva-409041.html", "text": "  Премиерът на Великобритания Борис Джонсън ликува днес, след като консерваторите регистрираха една от най-големите си победи през последните десетилетия. Победата на Джонсън се основава на няколко фактора, твърди \"Гардиън\": Брекзит Многократното повтаряне от страна на премиера, че ще извади страната от Европейския съюз изглежда отговаря на насъбралата се умора в британското общество от липсата на решителност да се изпълни Брекзит. Борис Джонсън се закани по време на предизборната кампания да разреши казуса бързо, въпреки че Великобритания се насочва към дълги търговски преговори и несигурност в края на 2020 г., когато преходният период ще приключи. Джонсън предупреди, че правителство на лейбъристите ще доведе до нов референдум. Опростено послание Посланието на торите беше много по-фокусирано от това на лейбъристите. Джонсън се концентрира върху по-практични неща като Брекзит и обещание за повече полицаи и медицински сестри. За сравнение лейбъристите излязоха с щедри обещания в много сфери на живота - от масова национализация до безплатен интернет и компенсиране на жените заради увеличаването на възрастта за пенсиониране. Концентрирането върху малък брой основни обещания помогна на Джонсън. Предпазлива стратегия Консерваторите излязоха с манифест с малко на ббпрой политически обещания като дребни данъчни промени и умерено увеличение на обществените разходи. Партията беше решена да избегне катастрофата на Тереза Мей през 2017 г., когато тя предложи непопулярна политика за социална грижа. Сега манифестът беше толкова предпазлив, че дори съдържаше обещания да не се правят някои неща.   Слабостта на Лейбъристката партия Лейбъристкият вот спадна драматично в много райони. На някои места консерваторите не получиха толкова голяма подкрепа, но кандидатите на Джонсън спечелиха, защото традиционните лейбъристки избиратели изглежда са останали по домовете си или са гласували за партия \"Брекзит\". Борис Джонсън Кандидати заявяваха по време на кампанията, че докато Джереми Корбин е непопулярен, то има малко ентусиазъм и за Джонсън. Но Джонсън беше по-силен кандидат през кампанията в сравнение с май 2017 г., като на дебатите с Корбин не направи големи грешки. Склонният към гафове премиер също се придържаше към послание почти до края на кампанията. Освен това неговият рейтинг е значително по-висок от този на Корбин.      ", "date": "2019.12.13", "title": "Защо Борис Джонсън ликува"}
{"url": "https://standartnews.com/regionalni/uchenicheski-avtobus-katastrofira-kray-yambol-409037.html", "text": "Ученически автобус, пълен с деца, е самокатастрофирал край Ямбол на разклона за Тенево. Инцидентът е станал тази сутрин, съобщават от МВР. Причина за инцидента е скъсала се кормилната щанга. За щастие шофьорът е успял да овладее автобуса и няма пострадали при произшествието. Водачът е спрял превозното средство заради техническа неизправност. Автобусът е изведен извън пътното платно и не затруднява движението по пътя.", "date": "2019.12.13", "title": "Ученически автобус катастрофира край Ямбол"}
{"url": "https://standartnews.com/biznes/dzhef-bezos-biznesmen-nomer-edno-na-desetiletieto-409095.html", "text": "Милиардерът и главен изпълнитeлeн диpeĸтop нa Аmаzоn  Джеф Безос е oбявeн зa бизнecмeн нa дeceтилeтиeтo oт финaнcoви диpeĸтopи пo цeлия cвят, cпopeд ĸлacaция нa Глoбaлния финaнcoв cъвeт нa СNВС. Πoчти eднa тpeтa oт тяx ca избpaли Бeзoc зa нaй-впeчaтлявaщия бизнec лидep. Toй ocнoвaвa Аmаzоn в cpeдaтa нa 90-тe гoдини ĸaтo oнлaйн ĸнижapницa. Ceгa тoвa e нaй-гoлeмият oнлaйн пaзap в cвeтa, ĸaтo ĸoмaпиятa имa пpиxoди и oт дeйнocтитe cи в oблacттa нa oблaчнитe ĸoмпютъpни ycлyги и изĸycтвeния интeлeĸт. Πpeз 2018 г. ĸoмпaниятa e гeнepиpaлa близo 233 млpд. дoлapa пpoдaжби. Бeзoc пpитeжaвa 109 млpд. дoлapa, cпopeд Fоrbеѕ и Вlооmbеrg'ѕ Віllіоnаіrеѕ Іndех, ĸoeтo гo пpaви eдин oт нaй-бoгaтитe xopa в cвeтa.", "date": "2019.12.13", "title": "Джеф Безос бизнесмен номер едно на десетилетието"}
{"url": "https://standartnews.com/biznes/otide-si-nay-visokiyat-izmezhdu-bankerite-409101.html", "text": "Отиде си едно знаково име от българския преход, един от първите борци за модернизация на банковата система на България. Димитър Димитров, най-високият измежду банкерите ни, покори редица финансови върхове: Директор на три търговски банки - Стройбанк, ОББ и Насърчителна, подуправител, заместник -министър и шеф на Банковата консолидационна компания, но остава в сърцата ни с голямата си човечност и безупречния професионазъм. Той направи първата банкова консолидация в  зората на демокрацията, когато 22 регионални банки, образувани от бивши клонове на БНБ, се обединиха под името Обединена българска банка, а ръководството й си поделиха с Олег Недялков . Пет години по-късно, Димитър Димитров беше в основата и на първата банкова приватизация, вече като шеф на банковата консолидационна компания. 99 % от капитала на ОББ бе продадена за 5 милиарда лева на консорциум, в който влязоха Европейската банка за възстановянае и развитие, Булбанк и американската инвестиционна компания “Опенхаймер и ко.” И до днес ОББ продължава да е в челните мяста в банковата система, вече под шапката на KBC. Втората банка, която порастна и укрепна под неговото ръководство, е Насърчителната банка, която в годините се утвърди като държавната банка в помощ на бизнеса (ББР). Кауза, което той защитаваше през целия си живот.  Затова и получи първия приз в историята на Фондация Буров още през далечната 1994-а. „Оредяват редиците стройни, отиват си много достойни!“, както каза днес неговият най-близък съратник и приятел Олег Недялков пред колегата Чавдар Цолов. Отиват си, но ние няма да ги забравим. Подклон пред паметта му!  ", "date": "2019.12.13", "title": "Отиде си най-високият измежду банкерите"}
{"url": "https://standartnews.com/regionalni/v-pernik-razdadokha-voda-v-detskite-gradini-409045.html", "text": "В детските градини на Перник общината е раздала 6 939 десетлитрови бутилки вода, съобщават от общинския пресцентър. Водата е част от помощта, отпусната от Държавния резерв по молба на кмета Станислав Владимиров заради тежката водна криза. На Перник ще бъдат доставени общо 26 хиляди бутилки вода. Тя ще бъде доставяна ежедневно с по няколко тира. След детските градини с минерална вода ще бъдат снабдени училища, болници, социални заведения, институции и учреждения на територията на община Перник.", "date": "2019.12.13", "title": "В Перник раздадоха вода в детските градини"}
{"url": "https://standartnews.com/regionalni/yazovir-tsonevo-s-rekordno-nisko-nivo-409046.html", "text": "Водата в язовир \"Цонево\" във Варненско е спаднала до рекордно ниско ниво. Предполага се, че намалелият наполовина обем на язовира се дължи на електроцентралата, която изпомпва водата към реката. Според някои мнения, язовирът е изпуснат заради ремонт на жп моста. Специалисти от Басейнова дирекция “Черноморски район” споделят, че по-малкият обем вода е нормален за този период, а искане за изпускане не е постъпвало. Максималният обем на язовира е 329 млн. куб. м. В БДЧР не е постъпвало уведомление по чл. 140 от ЗВ за източване на язовира с цел извършване на ремонт. Язовир “Цонево” се експлоатира от “Напоителни системи” ЕАД. Водите му се използват за напояване, промишлено водоснабдяване и производство на електрическа енергия, но не и за питейно-битови цели.", "date": "2019.12.13", "title": "Язовир \"Цонево\" с рекордно ниско ниво"}
{"url": "https://standartnews.com/biznes/geymingt-razvlechenie-profesiya-ili-i-dvete-409050.html", "text": "Технологиите в глобален мащаб се развиват с изключително бързи темпове и наред с много други сфери на живота доведоха до революция и в гейминга. Според VentyreBeat общите приходи в гейминг индустрията през 2017 г. възлизат на 116 милиарда долара, като в това число влизат приходите от мобилни, конзолни и компютърни игри, както и приходите от гейминг турнири. Друг източник – Game Industry посочва, че през 2018 г. общите приходи в гейминг индустрията възлизат на 135 милиарда долара, което е стабилен ръст от 10% спрямо предишната година. Предстои да видим какъв ще бъде ръстът на приходите на гейминга за настоящата година, но според анализатори се очаква, че до 2021 г. сумата може да нарасне до цели 180 милиарда долара. Ръстът на приходите в гейминг индустрията се дължи от една страна на постоянното развитие на технологиите – хардуерни, софтуерни, графични, които позволяват създаването на по-впечатляващ интерфейс и геймплей на самите игри. От друга страна, участниците в гейминг индустрията инвестират много усилия за засилване на интереса на играчи от почти всяка възрастова група. Развиват се нови жанрове, които привличат различни типове хора според техните интереси, например стратегии, RPG, игри, развиващи организационните умения и др. В дигиталното време, в което живеем, изкушените от гейминга имат все повече възможности да се докоснат до фантастичния свят на гейминга. Част от хората играят в свободното си време, а други са превърнали страстта си в своя професия. Има и такива, които следят различните турнири и социалните платформи на топ-геймърите, в които те демонстрират своите умения и помагат със съвети. Според Techjury електронните спортове се радват на публика от над 450 милиона потребители. Тези впечатляващи данни водят до, може би, логичния въпрос: „Развлечение ли е геймингът или професия?“. Геймингът е и двете: професия за всички, които работят по създаването на игри и участват в гейминг турнири с награден фонд, и забавление за играчите и многомилионната им публика . Не всеки иска или може да бъде професионален играч, но геймингът е достъпен начин за забавление без ограничения. Например една от най-популярните игри в световен мащаб – FIFA със серии още от 1995 г. е подходяща както за деца, така и за възрастни, защото на практика тя позволява да бъдеш мениджър на футболен отбор и да играеш с най-актуалните и любими футболисти от цял свят. Най-новата версия на хитовото заглавие на EA SPORTS предлага още по-реалистично изживяване и контрол по време на игра, което е изключително важно за всеки почитател на електронните игри. Преди броени дни А1 пусна коледно предложение на  . PlayStation 4 предоставя по-добра картина и допълнителна мощ, което е важен фактор за всеки геймър. Освен PS4, коледното предложение на А1 включва и 14-дневен абонамент към PlayStation Plus, което предоставя възможност всеки потребител да бъде част от една огромна геймърска общност и да играе игри с конзолата в мултиплейър режим с хора от цял свят.   е валидна с двоен пакет телевизия и домашен интернет A1 Премиум 200, като гейминг конзолата е достъпна за 439,99 лева в брой. Макар гейминг конзолите да се считат по-скоро за устройства, с които всеки може да разпуска и да се забавлява чрез играенето на игри, в даден момент хобито може да се превърне в средство, от което може да печелите и доста високи доходи. Официалните глобални турнири на EA SPORTS по FIFA 20, които ще се проведат догодина, са с общ награден фонд от над 3 милиона долара. Освен наградите, победителите печелят и огромна слава сред постоянно разрастващата се гейминг общност, където играят и обменят опит и идеи с хора от цял свят.", "date": "2019.12.13", "title": "Геймингът – развлечение, професия или и двете?"}
{"url": "https://www.standartnews.com/sport/domuschiev-prodlzhavame-da-letim-i-mechtaem-409033.html", "text": "Собственикът на Лудогорец - Кирил Домусчиев, направи емоционално обръщение към всички в клуба след големия успех, който постигна българският шампион в Лига Европа. \"Орлите\" записаха реми с Ференцварош и продължават напролет в директните елиминации. Ето какво е написал Домусчиев в официалния си профил във Фейсбук:  \"Браво, момчета! Браво на всички в клуба! Голямо браво и на феновете, които подкрепяха отбора във всички мачове в груповата фаза! Продължаваме да летим и мечтаем!!!\"", "date": "2019.12.13", "title": "Домусчиев: Продължаваме да летим и мечтаем!"}
{"url": "https://www.standartnews.com/sport/domuschiev-bez-var-tryabva-da-zakriem-futbola-ni-409068.html", "text": "Собственикът на Лудогорец и член на Изпълкома към БФС - Кирил Домусчиев разкри плановете на футболната централа за въвеждането на ВАР в родното ни първенство. По думи на бизнесмена страната ни е закъсняла с въвеждането на системата, която ще бъде задължителна за участието на тимовете ни в груповата фаза на Лига Европа през следващата година. \"На предишния Изпълком тази точка е обсъждана. Бяха поканени хора от съдийската комисия да ни кажат къде сме ние. Това е трябвало да бъде направено отдавана. Притесненията са, че националният отбор на България трябва да играе на стадион с инсталиран ВАР. Това не е да дойде едно микробусче. Хората от УЕФА бяха притеснени да не играем домакинския си мач в Унгария. Колкото по-бързо го вкараме, толкова по-добре. Това ще даде не само справедливост. Догодина няма да можем да играем в групите на Лига Европа без ВАР. Трябва съдиите да имат постоянна практика с ВАР в родното първенство. За съжаление, сме закъснели. Сега трябва с г-н Фурнаджиев и колегите да видим откъде ще дойде финансирането. Трябва да се предвидят средства за въвеждането на ВАР, защото много клубове няма да могат да си го позволят\", коментира Домусчиев на старта на пресконференцията. \"Тепърва екипът към съдийската комисия трябва да събира оферти и предложения, след което да вземем решение кое е най-изгодното. Ще има много работа по самите стадиони. Ще има и проблеми със стадиони, на които имаме проблеми да инсталираме телевизионни камери, камо ли пък камери за ВАР\", допълни членът на Изпълкома към БФС. \"Много ми е важно да видя кой е кандидат за президент на БФС и ако получа покана и считам, че мога да съм полезен, бих приел да бъда член на Изпълкома. За мен е важно дали ще мога да работя с него. Ако искаме да сме част от УЕФА, трябва да вървим по правилата. Няма искам и не искам. Българските клубове и българското съдийство трябва да се развиват. Г-н Крушарски е прав. Трябва новият президент да е човек с характер и да налага мнение, да знае как се управлява бизнес, да бъде авторитет. Това са основни изисквания, мои лични, към човека, когото бих подкрепил\", призна той. \"Търсим вариант средствата да не бъдат платени от клубове. Нали държавата постоянно изявява желания за подкрепа към българския футбол. Както подкрепиха някои клубове с осветлението, нека помогнат и с въвеждането на тази система. Нещо дребно ще платят и клубовете. Мога дам за пример Унгария. Всички големите клубове там направиха стадиони на ниво - Европейско първенство. В \"Б\" група строят пет нови стадиона. И аз искам някой голям отбор, за да зарадваме българската публика. Това ще бъде празник. Ще видим как ще сме с подготовката през зимата. Да се надяваме, че ще имаме по-силен отбор за този 1/16-финал\". \"Радвам се, че има повече отбори, които играят като равен с равен с Лудогорец. От друга страна виждате, че Лудогорец не се представя лошо на европейската сцена. Смятам, че нивото на първенството се вдига. Друг е въпросът, че трябва да се вдигне качеството на терените и условията за игра. Винаги съм настоявал за подобряване на условията за игра и терените в България\", завърши Кирил Домусчиев.", "date": "2019.12.13", "title": "Домусчиев: Без ВАР трябва да закрием футбола ни"}
{"url": "https://www.standartnews.com/sport/yurgen-klop-prepodpisa-s-livrpul-409072.html", "text": "Мениджърът на Ливърпул Юрген Клоп подписа нов договор с клуба. Новият контракт на германския специалист на „Анфийлд” е до 2024 година, информира официалният сайт на „червените”. Асистентите на Клоп Петер Кравец и Пепин Линдерс също удължават престоя си в редиците на европейския клубен шампион. Подновяването на договора на Клоп идва след четири изключително успешни години начело на мърсисайдци, в които германецът успя да изведе английския гранд до шестата европейска купа в историята му. Любопитно е да се отбележи, че няколко часа по-рано днес, легендата на Ливърпул Стивън Джерард също поднови своя договор начело на Глазгоу Рейнджърс до… 2024 година. Нагласата сред феновете на мърсисайдци е един ден именно Джерард да наследи Юрген Клоп.", "date": "2019.12.13", "title": "Юрген Клоп преподписа с Ливърпул"}
{"url": "https://www.standartnews.com/sport/georgiev-geroy-za-pobeda-na-reyndzhrs-409040.html", "text": "Роденият в Русе руски вратар Александър Георгиев направи 15 спасявания и помогна за победата на Ню Йорк Райнджърс с 6:3 в залата на Сан Хосе в среща от редовния сезон на Националната хокейна лига. Артьоми Панарин реализира хеттрик и добави асистенция, Мика Зибанеяд се разписа два пъти, а Йеспер Фаст допринесе с гол и асистенция. Боб Богнър дебютира на кормилото на Сан Хосе, след като по-рано през седмицата замени уволнения Пийт ДеБур, но домакините пропиляха аванс от 3:2 и допуснаха обрат с четири безответни попадения в третата част. \r\nТомаш Хертл, Лоуган Кутюр и Брендън Дилън се разписаха при шестата поредна загуба на Сан Хосе. \r\nДетройт прекъсна серия от 12 поредни поражения след 5:2 над гостуващия Уинипег. Роби Фабри се отличи с два гола и асистенция, а Филип Задина и Филип Хронек добавиха по гол и две асистенции. Дарен Хелм също вкара, а вратарят Джонатан Берние отрази 26 удара. Кайл Конър се разписа два пъти за гостите, а Конър Хелебък парира 29 изстрела. \r\nТампа Бей надделя над гостуващия лидер в Атлантическата дивизия Бостън с 3:2. Стивън Стамкос реализира два пъти, Брейдън Пойнт също се разписа, а Никита Кучеров допринесе с две асистенции. Андрей Василевски спаси 27 удара, а Тампа победи Бостън за седми пореден път.", "date": "2019.12.13", "title": "Георгиев герой за победа на Рейнджърс"}
{"url": "https://www.standartnews.com/sport/vizhte-vsichki-reshenie-na-posledniya-izplkom-za-godinata-409069.html", "text": "Завърши последното заседание на Изпълнителния комитет на Българския футболен съюз за 2019 година. На него бяха гласувани промени в Съдийската комисия, в която бе включена и позиция „Ръководител на проекта VAR”. \r\n„Днес, 13 декември, се проведе последното редовно заседание на Изпълнителния комитет на Българския футболен съюз за календарната 2019-а година. На него членовете на ИК приеха предложенията за дневен ред на насрочения за 7 юни 2020-а Конгрес на съюза, както и предложенията за комисии за подготовката на Конгреса, в т.ч. Комисия за промени в Устава на БФС. \r\nПрието бе и предложението за бюджет на Българския футболен съюз за 2020-а година според гласувания на общото събрание от 2018-а програмен бюджет. \r\nЧленовете на Изпълнителния комитет гласуваха и промените в състава на Съдийската комисия към БФС, предложени от председателя й Костадин Стоичков. В новия състав е включена и позицията \"Ръководител на проекта VAR\", която ще се изпълнява от Петър Петров. Той ще има задача да представи на специално сформираната Комисия за въвеждане на видео асистент арбитрите различните варианти за вкарване на нововъведението в употреба. \r\nПо предложение на първия вицепрезидент и ръководител направление ДЮФ Емил Костадинов и на техническия директор на БФС проф. Лъчезар Димитров за селекционер на националните юношески отбори до 17 години бе назначен Йордан Петков.”", "date": "2019.12.13", "title": "Вижте всички решения на последния Изпълком за годината"}
{"url": "https://www.standartnews.com/sport/ludogorets-se-razdeli-s-vratar-409074.html", "text": "Лудогорец се раздели с вратаря Хорхе Броун. Договорът на аржентинеца с шампионите бе прекратен по взаимно съгласие и той свободен да си търси нов отбор. Клубът благодари на Броун за свършената работа в Лудогорец и му пожелава успех в бъдеще. \"В отбора и града оставям много приятели. Прекарах страхотни две години и половина в България, които няма да забравя\", заяви Хорхе Броун.\"Пожелавам успех на отбора в първенството и Лига Европа\", заяви още аржентинецът. Хорхе Броун дойде в Лудогорец през лятото на 2017 г. от аржентинския Колон. За два сезона аржентинецът записа 24 мача за Лудогорец в първенството, Купата на България и европейските клубни турнири.", "date": "2019.12.13", "title": "Лудогорец се раздели с вратар"}
{"url": "https://www.standartnews.com/sport/neymar-obrna-palachinkata-sdi-barsa-409044.html", "text": "Звездата на Пари Сен Жермен Неймар, който през лятото се натискаше да се завърне в Барселона, е завел ново дело срещу бившия си клуб. Според El Mundo този път бразилецът претендира, че каталунците не са му изплатили заплати в размер на 3.5 милиона евро за последната година от неговия престой на \"Камп Ноу\". Освен това Неймар твърди, че клубът е \"действал недобросъвестно\" срещу него след решението му да напусне през 2017 година. \r\n \r\nСпоред El Mundo Неймар бил категоричен, че от Барселона са обещали да му изплатят въпросните 3.5 милиона, но след това не са спазили договорката. \r\n \r\nНеймар вече води едно дело срещу Барселона, което е за неизплатен бонус лоялност. Общо бразилецът търси от бившия си клуб 43.6 милиона евро.", "date": "2019.12.13", "title": "Неймар обърна палачинката, съди Барса"}
{"url": "https://www.standartnews.com/sport/barsa-i-real-madrid-zagryavat-predi-el-klasiko-409054.html", "text": "Броени дни преди първото издание на El Clasico между Реал Мадрид и Барселона за този сезон, двата гранда излизат за мачовете си от XVII кръг на Ла Лига, а те няма да са никак лесни. В събота от 17:00 часа Лео Меси и компания имат трудната задача да вземат трите точки при гостуването си на Реал Сосиедад в Сан Себастиан. На „Аноета“ баските по традиция се представят доста силно срещу грандовете, а евентуална победа срещу Барселона ще ги утвърди в зона Шампионска лига. Мачът можете да проследите пряко по  . В неделя от 22:00 ч. Реал Мадрид излиза срещу Валенсия в опит да запише едва втора победа на „Местая“ от 2013 година. Двубоят ще се излъчва пряко по  . След изиграни по 15 мача, Барса и Реал делят върха в Ла Лига с по 34 точки, а в сряда на 18 декември предстои и първото издание на Ел Класико за този сезон. Двубоят на „Камп Ноу“ е с начален час 21:00 и ще се излъчва отново по  . Неделният ден в холандската Ередивизи ще предложи на феновете два класически сблъсъка, които ще се излъчат пряко по  . От 15:30 часа Фейенорд е домакин на ПСВ Айндховен. За разлика от предишни сезони, този път дербито не е директен сблъсък за върха в Ередивизи, тъй като и двата гранда изживяват трудни моменти. Въпреки това емоциите от Ротердам са гарантирани, а една победа е в състояние да обърне сезона както на Фейенорд, така и на ПСВ. От 17:45 часа вторият във временното класиране АЗ Алкмаар е домакин на Аякс. Футболистите от Амстердам ще трябва да преодолеят шока от изминалата седмица, когато отпаднаха изненадващо от Шампионската лига след домакинска загуба от Валенсия. При евентуален успех на домакините тимът от Алкмаар ще изравни Аякс на върха с по 41 точки. Освен футболни емоции, уикенд програмата на MAX Sport ще зарадва и феновете на смесените бойни изкуства. Шоуто   ще предложи цели три битки за шампионски пояси. Новият шампион в полусредна категория Камару Усман ще излезе за първата защита на титлата си срещу Колби Ковингтън, който е във впечатляваща серия от седем поредни победи. Преди тях на октагона ще се качат носителят на пояса в категория „Перо“ Макс Холоуей срещу претендента от Австралия Александър Волкановски. Третият мач за световна титла на   ще противопостави шампионката в категория „Петел“ и перо Аманда Нунес срещу холандката Жермейн де Рандами. Супершоуто от Лас Вегас ще можете да проследите пряко по   на 15 декември от 05:00 часа.", "date": "2019.12.13", "title": "Барса и Реал Мадрид загряват преди Ел Класико"}
{"url": "https://standartnews.com/sport/domuschiev-bez-var-tryabva-da-zakriem-futbola-ni-409068.html", "text": "Собственикът на Лудогорец и член на Изпълкома към БФС - Кирил Домусчиев разкри плановете на футболната централа за въвеждането на ВАР в родното ни първенство. По думи на бизнесмена страната ни е закъсняла с въвеждането на системата, която ще бъде задължителна за участието на тимовете ни в груповата фаза на Лига Европа през следващата година. \"На предишния Изпълком тази точка е обсъждана. Бяха поканени хора от съдийската комисия да ни кажат къде сме ние. Това е трябвало да бъде направено отдавана. Притесненията са, че националният отбор на България трябва да играе на стадион с инсталиран ВАР. Това не е да дойде едно микробусче. Хората от УЕФА бяха притеснени да не играем домакинския си мач в Унгария. Колкото по-бързо го вкараме, толкова по-добре. Това ще даде не само справедливост. Догодина няма да можем да играем в групите на Лига Европа без ВАР. Трябва съдиите да имат постоянна практика с ВАР в родното първенство. За съжаление, сме закъснели. Сега трябва с г-н Фурнаджиев и колегите да видим откъде ще дойде финансирането. Трябва да се предвидят средства за въвеждането на ВАР, защото много клубове няма да могат да си го позволят\", коментира Домусчиев на старта на пресконференцията. \"Тепърва екипът към съдийската комисия трябва да събира оферти и предложения, след което да вземем решение кое е най-изгодното. Ще има много работа по самите стадиони. Ще има и проблеми със стадиони, на които имаме проблеми да инсталираме телевизионни камери, камо ли пък камери за ВАР\", допълни членът на Изпълкома към БФС. \"Много ми е важно да видя кой е кандидат за президент на БФС и ако получа покана и считам, че мога да съм полезен, бих приел да бъда член на Изпълкома. За мен е важно дали ще мога да работя с него. Ако искаме да сме част от УЕФА, трябва да вървим по правилата. Няма искам и не искам. Българските клубове и българското съдийство трябва да се развиват. Г-н Крушарски е прав. Трябва новият президент да е човек с характер и да налага мнение, да знае как се управлява бизнес, да бъде авторитет. Това са основни изисквания, мои лични, към човека, когото бих подкрепил\", призна той. \"Търсим вариант средствата да не бъдат платени от клубове. Нали държавата постоянно изявява желания за подкрепа към българския футбол. Както подкрепиха някои клубове с осветлението, нека помогнат и с въвеждането на тази система. Нещо дребно ще платят и клубовете. Мога дам за пример Унгария. Всички големите клубове там направиха стадиони на ниво - Европейско първенство. В \"Б\" група строят пет нови стадиона. И аз искам някой голям отбор, за да зарадваме българската публика. Това ще бъде празник. Ще видим как ще сме с подготовката през зимата. Да се надяваме, че ще имаме по-силен отбор за този 1/16-финал\". \"Радвам се, че има повече отбори, които играят като равен с равен с Лудогорец. От друга страна виждате, че Лудогорец не се представя лошо на европейската сцена. Смятам, че нивото на първенството се вдига. Друг е въпросът, че трябва да се вдигне качеството на терените и условията за игра. Винаги съм настоявал за подобряване на условията за игра и терените в България\", завърши Кирил Домусчиев.", "date": "2019.12.13", "title": "Домусчиев: Без ВАР трябва да закрием футбола ни"}
{"url": "https://standartnews.com/sport/ludogorets-nepostanev-pri-zhrebiya-v-ponedelnik-409031.html", "text": "Лудогорец ще бъде непоставен при жребия за 1/16-ина финалите в Лига Европа в понеделник в Нион от 14 часа. Много тежки съперници са варианти за разградчани, като английските грандове Манчестър Юн и Арсенал, испанският Севиля, холандският Аякс и италианският Интер. Твърде сериозни опоненти биха имали лудогорци и в лицето на португалските Бенфика и Порто и амбициозния австрийски Залцбург. Малко по-приемливи варианти има сред останалите поставени: ЛАСК (Ав), Малмьо (Шв), Базел (Швейц(, Истанбул Башакшехир (Тур), Селтик (Шот), Гент (Бел) и Брага (Пор). Лудогорец не може да се падне от поставените само срещу Еспаньол, с който бе в една група. Срещу всеки един от тези отбори обаче Лудогорец ще трябва да покаже значително по-добра игра, отколкото демонстрира напоследък, за да се надява на успех.", "date": "2019.12.13", "title": "Лудогорец непоставен при жребия в понеделник"}
{"url": "https://standartnews.com/sport/genchev-prodlzhavame-spravedlivo-napred-409008.html", "text": "Наставникът на Лудогорец Станислав Генчев коментира равенството 1:1 с Ференцварош и класирането за елиминационната фаза в турнира Лига Европа. \"Като цяло се получи нервен мач с непредизвикани грешки, хубавото беше, че при първата сериозна грешка съумяхме да реализираме гол. Първото полувреме играхме по-добре, второто те, но класирането ни е справедливо, както и резултатът от мача. Имахме и шанс, с тяхната греда, както и положения. Имахме два варианта за игра. Старанието беше много голямо, както и желанието, имаше и лека нервност, всички сме щастливи от класирането\", коментира Генчев. \"След като водехме с 1:0 не съм си и мислил, че ще ни вкарат гол или повече, по-скоро си мислех как да запазим преднината, те ни вкараха гол с последното положение. Още с тегленето на жребия казах, че попаднахме в най-тежката група, лидери в групата бяха Еспаньол и ЦСКА Москва, както и шампионът на Унгария - Ференцварош. Все още не знам кои отбори са се класирали, но се надявам да отстраним следващия си съперник\", каза още наставникът на Лудогорец.", "date": "2019.12.13", "title": "Генчев: Продължаваме справедливо напред"}
{"url": "https://standartnews.com/sport/georgiev-geroy-za-pobeda-na-reyndzhrs-409040.html", "text": "Роденият в Русе руски вратар Александър Георгиев направи 15 спасявания и помогна за победата на Ню Йорк Райнджърс с 6:3 в залата на Сан Хосе в среща от редовния сезон на Националната хокейна лига. Артьоми Панарин реализира хеттрик и добави асистенция, Мика Зибанеяд се разписа два пъти, а Йеспер Фаст допринесе с гол и асистенция. Боб Богнър дебютира на кормилото на Сан Хосе, след като по-рано през седмицата замени уволнения Пийт ДеБур, но домакините пропиляха аванс от 3:2 и допуснаха обрат с четири безответни попадения в третата част. \r\nТомаш Хертл, Лоуган Кутюр и Брендън Дилън се разписаха при шестата поредна загуба на Сан Хосе. \r\nДетройт прекъсна серия от 12 поредни поражения след 5:2 над гостуващия Уинипег. Роби Фабри се отличи с два гола и асистенция, а Филип Задина и Филип Хронек добавиха по гол и две асистенции. Дарен Хелм също вкара, а вратарят Джонатан Берние отрази 26 удара. Кайл Конър се разписа два пъти за гостите, а Конър Хелебък парира 29 изстрела. \r\nТампа Бей надделя над гостуващия лидер в Атлантическата дивизия Бостън с 3:2. Стивън Стамкос реализира два пъти, Брейдън Пойнт също се разписа, а Никита Кучеров допринесе с две асистенции. Андрей Василевски спаси 27 удара, а Тампа победи Бостън за седми пореден път.", "date": "2019.12.13", "title": "Георгиев герой за победа на Рейнджърс"}
{"url": "https://standartnews.com/sport/domuschiev-prodlzhavame-da-letim-i-mechtaem-409033.html", "text": "Собственикът на Лудогорец - Кирил Домусчиев, направи емоционално обръщение към всички в клуба след големия успех, който постигна българският шампион в Лига Европа. \"Орлите\" записаха реми с Ференцварош и продължават напролет в директните елиминации. Ето какво е написал Домусчиев в официалния си профил във Фейсбук:  \"Браво, момчета! Браво на всички в клуба! Голямо браво и на феновете, които подкрепяха отбора във всички мачове в груповата фаза! Продължаваме да летим и мечтаем!!!\"", "date": "2019.12.13", "title": "Домусчиев: Продължаваме да летим и мечтаем!"}
{"url": "https://standartnews.com/sport/vandali-atakuvakha-statuyata-na-ibrakhimovich-409032.html", "text": "Вандали се опитаха да срежат краката на статуята на Златан Ибрахимович пред стадиона на ФФ Малмьо. Бронзовата скулптура на шведския нападател стана обект на множество посегателства от страна на фенове на родния му отбор, след като през миналия месец той закупи 25-процентов дял от стокхолмския Хамарби. Ибрахимович проби в големия футбол именно с екипа на Малмьо, а през октомври Шведската футболна федерация постави 3.5-метрова негова статуя пред стадиона на родния му клуб в знак на уважение за приноса му към развитието на футбола в страната. В други акции в края на ноември бесните запалянковци на Малмьо запалиха склуптурата и изписаха със спрей расистки обиди към Ибрахимович. След поредния инцидент от полицията в града поставиха ограда около статуята, тъй като вече има риск тя да падне заради прорезите на краката.", "date": "2019.12.13", "title": "Вандали атакуваха статуята на Ибрахимович"}
{"url": "https://standartnews.com/sport/neymar-obrna-palachinkata-sdi-barsa-409044.html", "text": "Звездата на Пари Сен Жермен Неймар, който през лятото се натискаше да се завърне в Барселона, е завел ново дело срещу бившия си клуб. Според El Mundo този път бразилецът претендира, че каталунците не са му изплатили заплати в размер на 3.5 милиона евро за последната година от неговия престой на \"Камп Ноу\". Освен това Неймар твърди, че клубът е \"действал недобросъвестно\" срещу него след решението му да напусне през 2017 година. \r\n \r\nСпоред El Mundo Неймар бил категоричен, че от Барселона са обещали да му изплатят въпросните 3.5 милиона, но след това не са спазили договорката. \r\n \r\nНеймар вече води едно дело срещу Барселона, което е за неизплатен бонус лоялност. Общо бразилецът търси от бившия си клуб 43.6 милиона евро.", "date": "2019.12.13", "title": "Неймар обърна палачинката, съди Барса"}
{"url": "https://standartnews.com/sport/barsa-i-real-madrid-zagryavat-predi-el-klasiko-409054.html", "text": "Броени дни преди първото издание на El Clasico между Реал Мадрид и Барселона за този сезон, двата гранда излизат за мачовете си от XVII кръг на Ла Лига, а те няма да са никак лесни. В събота от 17:00 часа Лео Меси и компания имат трудната задача да вземат трите точки при гостуването си на Реал Сосиедад в Сан Себастиан. На „Аноета“ баските по традиция се представят доста силно срещу грандовете, а евентуална победа срещу Барселона ще ги утвърди в зона Шампионска лига. Мачът можете да проследите пряко по  . В неделя от 22:00 ч. Реал Мадрид излиза срещу Валенсия в опит да запише едва втора победа на „Местая“ от 2013 година. Двубоят ще се излъчва пряко по  . След изиграни по 15 мача, Барса и Реал делят върха в Ла Лига с по 34 точки, а в сряда на 18 декември предстои и първото издание на Ел Класико за този сезон. Двубоят на „Камп Ноу“ е с начален час 21:00 и ще се излъчва отново по  . Неделният ден в холандската Ередивизи ще предложи на феновете два класически сблъсъка, които ще се излъчат пряко по  . От 15:30 часа Фейенорд е домакин на ПСВ Айндховен. За разлика от предишни сезони, този път дербито не е директен сблъсък за върха в Ередивизи, тъй като и двата гранда изживяват трудни моменти. Въпреки това емоциите от Ротердам са гарантирани, а една победа е в състояние да обърне сезона както на Фейенорд, така и на ПСВ. От 17:45 часа вторият във временното класиране АЗ Алкмаар е домакин на Аякс. Футболистите от Амстердам ще трябва да преодолеят шока от изминалата седмица, когато отпаднаха изненадващо от Шампионската лига след домакинска загуба от Валенсия. При евентуален успех на домакините тимът от Алкмаар ще изравни Аякс на върха с по 41 точки. Освен футболни емоции, уикенд програмата на MAX Sport ще зарадва и феновете на смесените бойни изкуства. Шоуто   ще предложи цели три битки за шампионски пояси. Новият шампион в полусредна категория Камару Усман ще излезе за първата защита на титлата си срещу Колби Ковингтън, който е във впечатляваща серия от седем поредни победи. Преди тях на октагона ще се качат носителят на пояса в категория „Перо“ Макс Холоуей срещу претендента от Австралия Александър Волкановски. Третият мач за световна титла на   ще противопостави шампионката в категория „Петел“ и перо Аманда Нунес срещу холандката Жермейн де Рандами. Супершоуто от Лас Вегас ще можете да проследите пряко по   на 15 декември от 05:00 часа.", "date": "2019.12.13", "title": "Барса и Реал Мадрид загряват преди Ел Класико"}
{"url": "https://standartnews.com/sport/vizhte-vsichki-reshenie-na-posledniya-izplkom-za-godinata-409069.html", "text": "Завърши последното заседание на Изпълнителния комитет на Българския футболен съюз за 2019 година. На него бяха гласувани промени в Съдийската комисия, в която бе включена и позиция „Ръководител на проекта VAR”. \r\n„Днес, 13 декември, се проведе последното редовно заседание на Изпълнителния комитет на Българския футболен съюз за календарната 2019-а година. На него членовете на ИК приеха предложенията за дневен ред на насрочения за 7 юни 2020-а Конгрес на съюза, както и предложенията за комисии за подготовката на Конгреса, в т.ч. Комисия за промени в Устава на БФС. \r\nПрието бе и предложението за бюджет на Българския футболен съюз за 2020-а година според гласувания на общото събрание от 2018-а програмен бюджет. \r\nЧленовете на Изпълнителния комитет гласуваха и промените в състава на Съдийската комисия към БФС, предложени от председателя й Костадин Стоичков. В новия състав е включена и позицията \"Ръководител на проекта VAR\", която ще се изпълнява от Петър Петров. Той ще има задача да представи на специално сформираната Комисия за въвеждане на видео асистент арбитрите различните варианти за вкарване на нововъведението в употреба. \r\nПо предложение на първия вицепрезидент и ръководител направление ДЮФ Емил Костадинов и на техническия директор на БФС проф. Лъчезар Димитров за селекционер на националните юношески отбори до 17 години бе назначен Йордан Петков.”", "date": "2019.12.13", "title": "Вижте всички решения на последния Изпълком за годината"}
{"url": "https://standartnews.com/sport/ludogorets-se-razdeli-s-vratar-409074.html", "text": "Лудогорец се раздели с вратаря Хорхе Броун. Договорът на аржентинеца с шампионите бе прекратен по взаимно съгласие и той свободен да си търси нов отбор. Клубът благодари на Броун за свършената работа в Лудогорец и му пожелава успех в бъдеще. \"В отбора и града оставям много приятели. Прекарах страхотни две години и половина в България, които няма да забравя\", заяви Хорхе Броун.\"Пожелавам успех на отбора в първенството и Лига Европа\", заяви още аржентинецът. Хорхе Броун дойде в Лудогорец през лятото на 2017 г. от аржентинския Колон. За два сезона аржентинецът записа 24 мача за Лудогорец в първенството, Купата на България и европейските клубни турнири.", "date": "2019.12.13", "title": "Лудогорец се раздели с вратар"}
{"url": "https://standartnews.com/sport/vvezhdame-var-vednaga-v-bf-futbola-409079.html", "text": "На заседанието на Изпълнителния комитет на Българския футболен съюз днес беше взето решение за незабавно въвеждане на системата за видеоповторение, известна като ВАР. Ще бъде създадена комисия за внедряването ѝ в Първа лига. Системата ще бъде инсталирана първо на националния стадион \"Васил Левски\" и на \"Лудогорец Арена\", за да може да бъде използвана в плейофа за Евро 2020 срещу Унгария на 26 март, както и в 1/16-финалите за Лига Европа, в който Лудогорец ще домакинства в Разград на 20 или 27 февруари догодина. \"На предишния Изпълком тази точка е обсъждана. Бяха поканени хора от съдийската комисия да ни кажат къде сме ние. Това е трябвало да бъде направено отдавана - коментира членът на Изпълкома Кирил Домусчиев на пресконференцията след заседанието. - Притесненията са, че националният отбор на България трябва да играе на стадион с инсталиран ВАР. Това не е да дойде едно микробусче. Хората от УЕФА мислеха дори вариант да не играем домакинския си мач в Унгария. Колкото по-бързо го вкараме, толкова по-добре. Това ще даде не само справедливост. Догодина няма да можем да играем в групите на Лига Европа без ВАР. Трябва съдиите да имат постоянна практика с ВАР в родното първенство. За съжаление, сме закъснели. Сега трябва с г-н Фурнаджиев и колегите да видим откъде ще дойде финансирането. Трябва да се предвидят средства за въвеждането на ВАР, защото много клубове няма да могат да си го позволят\".", "date": "2019.12.13", "title": "Въвеждаме ВАР веднага в БГ футбола"}
{"url": "https://standartnews.com/sport/yurgen-klop-prepodpisa-s-livrpul-409072.html", "text": "Мениджърът на Ливърпул Юрген Клоп подписа нов договор с клуба. Новият контракт на германския специалист на „Анфийлд” е до 2024 година, информира официалният сайт на „червените”. Асистентите на Клоп Петер Кравец и Пепин Линдерс също удължават престоя си в редиците на европейския клубен шампион. Подновяването на договора на Клоп идва след четири изключително успешни години начело на мърсисайдци, в които германецът успя да изведе английския гранд до шестата европейска купа в историята му. Любопитно е да се отбележи, че няколко часа по-рано днес, легендата на Ливърпул Стивън Джерард също поднови своя договор начело на Глазгоу Рейнджърс до… 2024 година. Нагласата сред феновете на мърсисайдци е един ден именно Джерард да наследи Юрген Клоп.", "date": "2019.12.13", "title": "Юрген Клоп преподписа с Ливърпул"}
{"url": "https://standartnews.com/sport/tervel-e-s-3-kilograma-po-lek-ot-uebstr-409081.html", "text": "Тервел Пулев се оказа с три килограма по-тежък от съперника си, стана ясно на кантара преди броени минути. Българинът тежи 90 килограма и 700 грама, а опонентът му Дешон Уебстър – 87 килограма и 750 грама. Кантарът мина нормално, нямаше закани и лоши погледи, с изключение на спречкването между българският боксьор Спас Генов и грузинеца Левон Шония, които леко поблъсках главите си. Останалите съперници проявиха нужното уважение един към друг, пише dsport.bg. Боксовата гала вечер в Колодрума ще започне в 18:00 часа. По програма основният мач на вечерта между Тервел Пулев и Дешон Уебстър за междуконтиненталната титла в полутежка категория на WBA трябва да започне  около 22:30 часа, като преди това феновете ще видят още 9 атрактивни срещи. Програма за Боксовата Гала вечер. \r\n \r\nСара Марянович, Сърбия - Мария Живкович, Сърбия - 6 рунда по 2 минути, суперлека категория \r\n \r\nДаниел Бучиуч, Румъния - Нусмир Месанович, Босна и Херцеговина - 6 рунда по 3 минути, средна категория \r\n \r\nИгор Шевазуцки, Украйна - Даниел Роблес, Испания - 6 рунда оп 3 минути, тежка категория \r\n \r\nДжоана Нуамеруе, България -Кристина Шварц, Сърбия - 4 рунда по 2 минути, категория \"перо\" \r\n \r\nПенчо Цветков, България - Едгарс Калнарс, Латвия - 4 рунда по 3 минути, тежка категория \r\n \r\nКонстантин Семерджиев, България - Борислав Занков, България - 8 рунда по 3 минути, лека тежка категория \r\n \r\nПатрик Майлата, Нова Зеландия - Павло Кроленко, Украйна - 6 рунда по 3 минути, тежка категория \r\n \r\nБогдан Дину,Румъния - Озбърн Макимана, ЮАР - 8 рунда по 3 минути, тежка категория \r\n \r\nСпас Генов, България - Леван Шония, Грузия - 8 рунда по 3 минути, лека тежка категория \r\n \r\nТервел Пулев, България - Дешон Уебстър, САЩ - 12 рунда по 3 минути, полутежка категория", "date": "2019.12.13", "title": "Тервел е с 3 килограма по-тежък от Уебстър"}
{"url": "https://standartnews.com/sport/nay-uspeshniyat-cheshki-trenor-poema-ludogorets-409100.html", "text": "Павел Върба е новият старши-треньор на Лудогорец, съобщава чешкият isport.cz. 56-годишният специалист в момента води Виктория Пилзен, но се е разбрал с ръководството да напусне, въпреки че има договор за още 1 г. Източници на агенция БЛИЦ също са потвърдили новината. Върба се очаква да се сбогува с футболистите на  Виктория Пилзен след мача с Теплице в неделя. Върба е най-успешният чешки треньор от последното десетилетие. Два пъти извежда Виктория Пилзен до шампионската титла, прави същото и с Жилина в първенството на Словакия. От Лудогорец засега не потвърждават новината.  ", "date": "2019.12.13", "title": "Най-успешният чешки  треньор поема „Лудогорец“"}
{"url": "https://standartnews.com/sport/dzhoshua-izbral-kobrata-zashchoto-bil-slab-409080.html", "text": "Специализираното боксово издание boxingnews24.com разкритикува сериозно нашият боксьор Кубрат Пулев. Повод за това стана предстоящия мач между него и британската звезда - Антъни Джошуа. Според тях, ако се наложи да оваканти една от титлите на IBF и WBO, които трябва да защитава, Джошуа ще избере да освободи тази на WBO, тъй като българинът е по-лесен съперник. \"Това е \"далеч по-лесна битка за Джошуа и на хартия, тъй като Пулев е на 38 години и е станал бавен\", пише американският сайт и добавя, че българският боксьор не е боецът, който е бил преди едно десетилетие. \"Пулев изглеждаше странно слаб в последния си двубой срещу Райдъл Букър през ноември във Фресно, Калифорния. Той спечели двубоя с единодушно съдийско решение в 10 рунда срещу 38-годишния Букър, който бе с наднормено тегло, но позволи да бъде удрян много. Мощният удар, който имаше някога Пулев, е изчезнал и всичко, което можеше да направи, беше да хвърля бавни удари цяла нощ. Това позволи на Букър да закове Пулев с ъперкът. Ако Букър имаше някаква сила, той щеше да спре Пулев\", добавя още boxingnews24.", "date": "2019.12.13", "title": "Джошуа избрал Кобрата, защото бил слаб"}
{"url": "https://standartnews.com/sport/etr-i-botev-vr-ne-se-nadvikha-409102.html", "text": "Футболистите на Етър и Ботев (Враца) завършиха 1:1 в първата среща от последния за годината 20-и кръг на първенството. Това беше първи мач за новия треньор на „виолетовите“ Петко Петков, който през седмицата беше назначен, а в същото време Антони Здравков спечели първа точка за врачани. В 29-ата минута домакините поведоха с гол на Яни Пехливанов. В 33-ата минута Доменик Янков стреля силно от дъгата, но вратарят Христо Иванов внимаваше и изби топката в корнер. В 53-ата минута Милчо Ангелов можеше да вкара за 2:0, след като преодоля трима защитници, но се затвори и не успя да нанесе точен удар, след като мина на парад през центъра на пеналта. Само след 4 минути обаче гостите изравниха чрез Доминик Янков, който се възползва от неориентирано изчистване на Иван Скерлев, който буквално му поднесе топката. Младият пловдивчанин, който е преотстъпен от Лудогорец, от малък ъгъл намери мрежата. Малко преди края гостите останаха 10 на терена, след като Ивайло Михайлов беше изгонен заради събаряне на Светослав Ковачев.", "date": "2019.12.13", "title": "Етър и Ботев (Вр) не се надвиха"}
{"url": "https://www.standartnews.com/sport/tervel-e-s-3-kilograma-po-lek-ot-uebstr-409081.html", "text": "Тервел Пулев се оказа с три килограма по-тежък от съперника си, стана ясно на кантара преди броени минути. Българинът тежи 90 килограма и 700 грама, а опонентът му Дешон Уебстър – 87 килограма и 750 грама. Кантарът мина нормално, нямаше закани и лоши погледи, с изключение на спречкването между българският боксьор Спас Генов и грузинеца Левон Шония, които леко поблъсках главите си. Останалите съперници проявиха нужното уважение един към друг, пише dsport.bg. Боксовата гала вечер в Колодрума ще започне в 18:00 часа. По програма основният мач на вечерта между Тервел Пулев и Дешон Уебстър за междуконтиненталната титла в полутежка категория на WBA трябва да започне  около 22:30 часа, като преди това феновете ще видят още 9 атрактивни срещи. Програма за Боксовата Гала вечер. \r\n \r\nСара Марянович, Сърбия - Мария Живкович, Сърбия - 6 рунда по 2 минути, суперлека категория \r\n \r\nДаниел Бучиуч, Румъния - Нусмир Месанович, Босна и Херцеговина - 6 рунда по 3 минути, средна категория \r\n \r\nИгор Шевазуцки, Украйна - Даниел Роблес, Испания - 6 рунда оп 3 минути, тежка категория \r\n \r\nДжоана Нуамеруе, България -Кристина Шварц, Сърбия - 4 рунда по 2 минути, категория \"перо\" \r\n \r\nПенчо Цветков, България - Едгарс Калнарс, Латвия - 4 рунда по 3 минути, тежка категория \r\n \r\nКонстантин Семерджиев, България - Борислав Занков, България - 8 рунда по 3 минути, лека тежка категория \r\n \r\nПатрик Майлата, Нова Зеландия - Павло Кроленко, Украйна - 6 рунда по 3 минути, тежка категория \r\n \r\nБогдан Дину,Румъния - Озбърн Макимана, ЮАР - 8 рунда по 3 минути, тежка категория \r\n \r\nСпас Генов, България - Леван Шония, Грузия - 8 рунда по 3 минути, лека тежка категория \r\n \r\nТервел Пулев, България - Дешон Уебстър, САЩ - 12 рунда по 3 минути, полутежка категория", "date": "2019.12.13", "title": "Тервел е с 3 килограма по-тежък от Уебстър"}
{"url": "https://www.standartnews.com/sport/dzhoshua-izbral-kobrata-zashchoto-bil-slab-409080.html", "text": "Специализираното боксово издание boxingnews24.com разкритикува сериозно нашият боксьор Кубрат Пулев. Повод за това стана предстоящия мач между него и британската звезда - Антъни Джошуа. Според тях, ако се наложи да оваканти една от титлите на IBF и WBO, които трябва да защитава, Джошуа ще избере да освободи тази на WBO, тъй като българинът е по-лесен съперник. \"Това е \"далеч по-лесна битка за Джошуа и на хартия, тъй като Пулев е на 38 години и е станал бавен\", пише американският сайт и добавя, че българският боксьор не е боецът, който е бил преди едно десетилетие. \"Пулев изглеждаше странно слаб в последния си двубой срещу Райдъл Букър през ноември във Фресно, Калифорния. Той спечели двубоя с единодушно съдийско решение в 10 рунда срещу 38-годишния Букър, който бе с наднормено тегло, но позволи да бъде удрян много. Мощният удар, който имаше някога Пулев, е изчезнал и всичко, което можеше да направи, беше да хвърля бавни удари цяла нощ. Това позволи на Букър да закове Пулев с ъперкът. Ако Букър имаше някаква сила, той щеше да спре Пулев\", добавя още boxingnews24.", "date": "2019.12.13", "title": "Джошуа избрал Кобрата, защото бил слаб"}
{"url": "https://www.standartnews.com/sport/etr-i-botev-vr-ne-se-nadvikha-409102.html", "text": "Футболистите на Етър и Ботев (Враца) завършиха 1:1 в първата среща от последния за годината 20-и кръг на първенството. Това беше първи мач за новия треньор на „виолетовите“ Петко Петков, който през седмицата беше назначен, а в същото време Антони Здравков спечели първа точка за врачани. В 29-ата минута домакините поведоха с гол на Яни Пехливанов. В 33-ата минута Доменик Янков стреля силно от дъгата, но вратарят Христо Иванов внимаваше и изби топката в корнер. В 53-ата минута Милчо Ангелов можеше да вкара за 2:0, след като преодоля трима защитници, но се затвори и не успя да нанесе точен удар, след като мина на парад през центъра на пеналта. Само след 4 минути обаче гостите изравниха чрез Доминик Янков, който се възползва от неориентирано изчистване на Иван Скерлев, който буквално му поднесе топката. Младият пловдивчанин, който е преотстъпен от Лудогорец, от малък ъгъл намери мрежата. Малко преди края гостите останаха 10 на терена, след като Ивайло Михайлов беше изгонен заради събаряне на Светослав Ковачев.", "date": "2019.12.13", "title": "Етър и Ботев (Вр) не се надвиха"}
{"url": "https://www.standartnews.com/sport/nay-uspeshniyat-cheshki-trenor-poema-ludogorets-409100.html", "text": "Павел Върба е новият старши-треньор на Лудогорец, съобщава чешкият isport.cz. 56-годишният специалист в момента води Виктория Пилзен, но се е разбрал с ръководството да напусне, въпреки че има договор за още 1 г. Източници на агенция БЛИЦ също са потвърдили новината. Върба се очаква да се сбогува с футболистите на  Виктория Пилзен след мача с Теплице в неделя. Върба е най-успешният чешки треньор от последното десетилетие. Два пъти извежда Виктория Пилзен до шампионската титла, прави същото и с Жилина в първенството на Словакия. От Лудогорец засега не потвърждават новината.  ", "date": "2019.12.13", "title": "Най-успешният чешки  треньор поема „Лудогорец“"}
{"url": "https://www.standartnews.com/sport/vvezhdame-var-vednaga-v-bf-futbola-409079.html", "text": "На заседанието на Изпълнителния комитет на Българския футболен съюз днес беше взето решение за незабавно въвеждане на системата за видеоповторение, известна като ВАР. Ще бъде създадена комисия за внедряването ѝ в Първа лига. Системата ще бъде инсталирана първо на националния стадион \"Васил Левски\" и на \"Лудогорец Арена\", за да може да бъде използвана в плейофа за Евро 2020 срещу Унгария на 26 март, както и в 1/16-финалите за Лига Европа, в който Лудогорец ще домакинства в Разград на 20 или 27 февруари догодина. \"На предишния Изпълком тази точка е обсъждана. Бяха поканени хора от съдийската комисия да ни кажат къде сме ние. Това е трябвало да бъде направено отдавана - коментира членът на Изпълкома Кирил Домусчиев на пресконференцията след заседанието. - Притесненията са, че националният отбор на България трябва да играе на стадион с инсталиран ВАР. Това не е да дойде едно микробусче. Хората от УЕФА мислеха дори вариант да не играем домакинския си мач в Унгария. Колкото по-бързо го вкараме, толкова по-добре. Това ще даде не само справедливост. Догодина няма да можем да играем в групите на Лига Европа без ВАР. Трябва съдиите да имат постоянна практика с ВАР в родното първенство. За съжаление, сме закъснели. Сега трябва с г-н Фурнаджиев и колегите да видим откъде ще дойде финансирането. Трябва да се предвидят средства за въвеждането на ВАР, защото много клубове няма да могат да си го позволят\".", "date": "2019.12.13", "title": "Въвеждаме ВАР веднага в БГ футбола"}
{"url": "https://standartnews.com/svyat/ubeditelna-pobeda-na-torite-brekzit-ide-409010.html", "text": "Анкета, направена непосредствено след приключването на британските общи избори показва, че Консервативната партия на Борис Джонсън е на път да ги спечели с убедително мнозинство. Екзит полът дава информация, че консерваторите ще спечелят 368 места в Камарата на общините – 50 повече отколкото през 2017 г. при окончателното преброяване на гласовете. Лейбъристите са втори с 191 места, което е отстъпление със 71 места. Следват Шотландската национална партия – 55 места, либералдемоктратите – 13 и нито едно място за партията „Брекзит\". Трябва да се уточни все пак, че това са само прогнозни резултати. Картината може да бъде по-различна след окончателното преброяване на гласовете. Ако консерваторите спечелят очакваното солидно мнозинство, това означава, че премиерът Борис Джонсън не би трябвало да има проблем да прокара в парламента предоговорената от него сделка и Обединеното кралство да излезе от ЕС на 31 януари. Това означава също така, че страната ще бъде управлявана през следващите 5 години от правителство на консерваторите. А за лейбъристите това ще бъде четвърта поредна загуба в общи избори. Първа на прогнозните резултати реагира министърът на вътрешните работи Прити Пател, която каза, че ако те са верни, първото нещо ще бъде да се реши въпроса с Брекзит и да се премине към останалите приоритети за хората.", "date": "2019.12.13", "title": "Убедителна победа на торите, Брекзит иде"}
{"url": "https://standartnews.com/svyat/konservatorite-nay-silni-ot-vremeto-na-margaret-tachr-409082.html", "text": "Консервативната партия  на Великобритания е с абсолютно мнозинство в Камарата на общините следпроведените избори в страната, съобщават Би Би Си и \"Гардиън\".  Окончателните данни показват, че торите получават 365 места (над 43% подкрепа) в 650-местната долна камара, което е с 48 повече спрямо изборите през 2017 г. Необходими са 326 места за мнозинство в парламента. Това е най-силното представяне на торите от 1987 година насам , когато под ръководството на Маргарет Тачър Консервативната партия получи 376 депутатски места. Лейбъристката партия е втора, но тя претърпя голямо поражение.   Лейбъристите получиха 203 депутатски места или -59 в сравнение с преди две години. За партията са гласували над 32% от участвалите на изборите британци.", "date": "2019.12.13", "title": "Консерваторите най-силни от времето на Маргарет Тачър"}
{"url": "https://standartnews.com/svyat/vuchich-se-razbesnya-sled-blokadata-na-natsionalni-medii-409098.html", "text": "Президентът на Сърбия Александър Вучич заяви днес, че малка група от хора не може сериозно да вярва, че с насилие може да се постигне резултат, предадоха Б92 и \"Танюг\". Той направи изявлението след блокадата на Радио и телевизия Сърбия (РТС) от Съюз за Сърбия. Това продължи часове наред - от 12 до 20 часа. Групата предварително предупреди за намерението си. Според демонстрантите, РТС не предлага обективна информация. Затова е по-добре сградата да остане блокирана, за да не може дезинформацията да се разпространява. От ръководството на медиите също осъдиха начина, по който са били проведени демонстрациите и припомниха на недоволните, че има законови механизми, чрез които цивилизовано да търсят правата си.", "date": "2019.12.13", "title": "Вучич се разбесня след блокадата на национални медии"}
{"url": "https://standartnews.com/svyat/fon-der-layen-dade-srok-za-sporazumenieto-s-london-409077.html", "text": "Пред нас са 11 месеца, за да се договорим за   с Великобритания. Това съобщи председателят на Европейската комисия Урсула фон дер Лайен след двудневната среща на върха на ЕС, съобщават медии. По думите й ЕС  с Обединеното кралство на всяка цена, трябва да бъде балансирано споразумение. В наш общ  с Великобритания по подреден начин, каза тя и посочи три цели на разговорите за бъдещите отношения с Лондон: \"Нулеви тарифи, нулеви квоти и нулев дъмпинг\". От своя страна германският канцлер Ангела Меркел коментира, че  с оглед на бъдещите преговори с Брюксел. \"Очаквам интензивни преговори\" за споразумението за свободна търговия, обяви германският лидер. Според нея двете страни  \"Ще бъде важно за \", отбеляза Меркел. Френският президент Еманюел Макрон пък отбеляза, че \" я на правилата\". Макрон поздрави Борис Джонсън за победата. Той е доволен от яснотата. Европейският съвет препотвърждава желанието си да   в съответствие с Политическата декларация. Бъдещите отношения ще се основават на баланс на правата и задълженията и гарантиране на равен шанс.", "date": "2019.12.13", "title": "Фон Дер Лайен даде срок за споразумението с Лондон"}
{"url": "https://standartnews.com/svyat/beliyat-dom-nareche-sramno-glasuvaneto-sreshchu-trmp-409093.html", "text": "Демократите са отчаяни и игрите им са такива. Гласуването срещу президента Доналд Тръмп достигна срамния си край.  Това обяви Стефани Гришам, говорител на Белия дом, цитирана от АФП. Тя коментира проведеното по-рано днес гласуване в правната комисия към Камарата на представителите (долната камара на Конгреса на САЩ. Демократите одобриха двете обвинения в процедурата по импийчмънт на президента, с които той е обвинен в злоупотреба с власт. С това се дава зелена светлина за историческо гласуване в пленарната зала на Камарата на представителите през следващата седмица. .", "date": "2019.12.13", "title": "Белият дом нарече срамно гласуването срещу Тръмп"}
{"url": "https://standartnews.com/svyat/trmp-se-radva-za-dzhonsn-praznuvay-boris-409021.html", "text": "Американският президент Доналд Тръмп поздрави британския премиер Борис Джонсън за победата на вчерашните избори във Великобритания и за спечелването на парламентарно мнозинство на Консервативната партия. Той също така посочи, че Великобритания и Съединените щати вече са свободни да сключат \"мащабна\" нова търговска сделка след Брекзит. \"Поздравления за Борис Джонсън за страхотната му победа! Великобритания и Съединените щати вече са свободни да сключат \"мащабна\" нова търговска сделка след Брекзит. Тази сделка има потенциал да бъде много по-голяма и по-изгодна от всяка сделка, която може да бъде сключена с Европейския съюз. Празнувай, Борис\", написа Тръмп в Туитър. Посланието на Доналд Тръмп е факт, след като проведените в четвъртък общи избори в Обединеното кралство бяха спечелени убедително от Консервативната партия на Борис Джонсън. Това означава, че Великобритания ще осъществи Брекзит (ще напусне ЕС) като е по план на 31-ви януари догодина.", "date": "2019.12.13", "title": "Тръмп се радва за Джонсън: Празнувай, Борис!"}
