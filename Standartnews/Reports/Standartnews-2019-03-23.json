{"url": "https://www.standartnews.com/sport/khubchev-szhalyavam-che-ne-pobedikhme-387877.html", "text": "Съжаление от изпуснатата победа срещу Черна гора израни националният селекционер Петър Хубчев. \"Труден, но ние не сме очаквали лек мач, коментира Хубчев. - Рано е да говорим за чувства, но сякаш е съжаление, че не успяхме да победим. Аз мисля, че имахме голови положения, но не успяхме да ги вкараме. Не е само липсата на шанс, много работи са, че не успяхме да вкараме. Правилно сте видели, че по-добре беше играта ни през първото полувреме, а за представянето ни през второто- няколко фактора изиграха роля. Получихме гол на контраатака дойде от ситуация, в която не успяхме да реагираме. След това в продължение на 15 минути отборът сякаш не беше на терена и се радвам, че накрая успяхме да намерим сили и да се мотивираме, за да изравним. Това ме радва. За мене е успешно начало на квалификациите. След три дни ни чака тежък мач, но както всички очакват да има четири равностойни отбора в битката за 2-ото място, така че всеки гол и всяка точка може да се окажат решаващи за крайното класиране.\"", "date": "2019.03.22", "title": "Хубчев: Съжалявам, че не победихме"}
{"url": "https://standartnews.com/sport/khubchev-szhalyavam-che-ne-pobedikhme-387877.html", "text": "Съжаление от изпуснатата победа срещу Черна гора израни националният селекционер Петър Хубчев. \"Труден, но ние не сме очаквали лек мач, коментира Хубчев. - Рано е да говорим за чувства, но сякаш е съжаление, че не успяхме да победим. Аз мисля, че имахме голови положения, но не успяхме да ги вкараме. Не е само липсата на шанс, много работи са, че не успяхме да вкараме. Правилно сте видели, че по-добре беше играта ни през първото полувреме, а за представянето ни през второто- няколко фактора изиграха роля. Получихме гол на контраатака дойде от ситуация, в която не успяхме да реагираме. След това в продължение на 15 минути отборът сякаш не беше на терена и се радвам, че накрая успяхме да намерим сили и да се мотивираме, за да изравним. Това ме радва. За мене е успешно начало на квалификациите. След три дни ни чака тежък мач, но както всички очакват да има четири равностойни отбора в битката за 2-ото място, така че всеки гол и всяка точка може да се окажат решаващи за крайното класиране.\"", "date": "2019.03.22", "title": "Хубчев: Съжалявам, че не победихме"}
{"url": "https://standartnews.com/svyat/trima-se-boryat-za-prezident-na-severna-makedoniya-387804.html", "text": "Държавната избирателна комисия (ДИК) в Скопие официално съобщи, че само трима души са допуснати до участие в предстоящите президентски избори в Македония. В ДИК са постъпили необходимите документи от кандидата на управляващата коалиция Стево Пендаровски (на снимката). Той бе издигнат от Социалдемократическия съюз (СДСМ) на премиера Зоран Заев и неговия коалиционен партньор от албанския блок - Демократическия съюз за интеграция (ДСИ) на Али Ахмети. Пендаровски е подкрепен и от още десетина други формации и сдружения. Опозиционната ВМРО-ДПМНЕ издигна кандидатурата на Гордана Силяновска Давкова. Две албански формации издигнаха кандидатурата на Блерим Река. Днес ДИК официално ще връчи и необходимите документи на тримата за участие в изборите. По време на открито заседание чрез жребий ДИК ще определи и номера на бюлетината на всеки един от тримата кандидати за участие в изборите. Първият кръг ще се проведе на 21 април, а вторият на 5 май. Президентската кампания официално започва на 1 април. Избраният държавен глава ще бъде и първият на Република Северна Македония. Сегашният президент Георге Иванов няма право да се кандидатира, защото е втори мандат държавен глава. Неговият мандат изтича на 10 май.", "date": "2019.03.22", "title": "Трима се борят за президент на Северна Македония"}
{"url": "https://standartnews.com/svyat/feysbuk-zastrashi-dannite-na-600-mln-potrebiteli-387809.html", "text": "Паролите на милиони Фейсбук потребители са били достъпни за около 20 000 служители на компанията, съобщава БиБиСи. Брайън Кребс, който се занимава с проучване на сигурността съобщи за този пробив в сигурността, като е възможно да са засегнати паролите на около 600 милиона потребители, като е възможно това да е започнало още през 2012 г. В изявление от Фейсбук казват, че оправят „глич” (glitch), заради който паролите са се споделяли на вътрешната мрежа на компанията. Кребс казва, че източник от Фейсбук е му разказал за \"пропуски в сигурността\", които позволяват на разработчиците да създават приложения, които записват и съхраняват паролите, без да ги криптират. Инженер Скот Ренфро от Фейсбук заяви, че вътрешно разследване е показало, че няма никакви „признаци на злоупотреба”. В официално съобщение от компанията казват, че са разбрали за проблема през януари, като част от рутина проверка на сигурността. Разследването е показало, че повечето от засегнатите потребители са използвали Facebook lite, който се използва в държави, където интернетът е слаб. „Ние ще уведомим стотици милионите потребители на Facebook lite и десетки милионите на Фейсбук и Инстаграм”, заявиха от компанията.", "date": "2019.03.22", "title": "Фейсбук застраши данните на 600 млн. потребители"}
{"url": "https://standartnews.com/svyat/novata-klyuchova-data-za-brexit-e-12-april-387864.html", "text": "Новата ключова дата за брекзит е 12 април. Евролидерите направиха нови предложения на Лондон, който до седмица трябва да реши приема или не споразумението. Неофициално в Брюксел се коментира, че евролидерите са смекчили леко позицията си към Лондон. Само преди часове някои от тях настояваха отсрочката да е съвсем кратка, дори и британският парламент да приеме споразумението.  Точно заради това дебатите се проточиха до късно миналата нощ. При първия британският парламент приема споразумението за раздяла. Тогава Обединеното кралство остава в Съюза до 22 май – деня преди началото на европейските избори. Сценарий 2 е по-вероятният.  Британският парламент за трети път отхвърля споразумението. В този случай Обединеното кралство разполага със срок до 12 април, за да реши участва ли в евроизборите.  \r\n„Това, което днешното решение подчертава, е колко е важно Камарата на представителите да приеме споразумението за брекзит идната седмица, за да сложим край на несигурността и да напуснем гладко и подредено”, каза британският премиер Тереза Мей. Снимка: EPA „Британското правителство все още има избор: със сделка, без сделка, дълго отлагане или отмяна на Член 50. 12 април е ключова дата, до която трябва да стане ясно дали кралството ще участва в изборите за ЕП. Ако дотогава не са решили, възможността за дълго отлагане автоматично ще стане невъзможна”, подчерта председателят на Европейския съвет Доналд Туск. Ако Великобритания реши да участва в изборите, може да разчита на нова, по-дълга отсрочка, вероятно до края на 2019 г. Ако реши да не участва, изходът е един – раздяла без сделка. Най-големият кошмар за привържениците на брекзит е да участват в евроизбори 3 години следа като са гласували за раздяла. А най-големият кошмар за европейците е многократно отлагане, без да се приема споразумение.", "date": "2019.03.22", "title": "Новата ключова дата за Brexit е 12 април"}
{"url": "https://standartnews.com/svyat/teroristt-ot-utrekht-prizna-vinata-si-387874.html", "text": "Мъжът, заподозрян в убийството на трима души в трамвай в холандския град Утрехт, е признал вината си в съда и е казал, че е действал сам, предадоха световните агенции. Роденият в Турция Гьокмен Танъш е обвинен, че на 18 май е стрелял и убил хора в трамвая, воден от терористични подбуди.   Виж още \r\n\"Заподозреният призна вината си пред съдия следовател по обвиненията, които му бяха повдигнати\", съобщи прокуратурата и посочи, че заподозреният е казал, че е действал сам. Повече подробности за признанията му не се съобщават, предаде БТА.   Холандски съд по-рано днес реши срокът за задържане на Танъш да бъде удължен с две седмици, предаде Асошиейтед прес. Танъш бе арестуван няколко часа след стрелбата в понеделник. Според прокуратурата мъжът, който има дълго съдебно досие, не е познавал жертвите си, а някои събрани по делото данни будят сериозни подозрения, че е действал по екстремистки подбуди. Властите обаче продължават да разследват дали той не е имал и други лични мотиви, отбелязва Ройтерс. След две седмици Танъш ще се яви отново в съда. Тогава задържането му може да бъде удължено до 90 дни. Четиридесетгодишен мъж, задържан, защото Танъш е бил арестуван в къщата му, днес беше освободен, тъй като не бяха намерени доказателства, че е бил замесен в стрелбата, казаха прокурори.", "date": "2019.03.22", "title": "Терористът от Утрехт призна вината си"}
{"url": "https://standartnews.com/svyat/disney-zakriva-kompaniyata-fox-2000-387854.html", "text": "Walt Disney взе част от активите на 21st Century Fox. Скоро кинокомпанията Fox 2000 ще престане да съществува. Съответното решение е приел киногигантът Disney, на който тя принадлежи, според списание  . По информация на изданието решението за закриването се оказало неочаквано. Съобщава се, че по-рано представители на Disney са обещали на директора на Fox 2000 Елизабет Геблер да запазят поста й. При това кинокомпанията може да завърши проектите си, сред които са филмите «Лигата на жените» с Риз Уизърспун и «Световни новини» с Том Хенкс. През март Walt Disney взе част от активите на 21st Century Fox. Сумата на сделката е $71,3 млрд. Корпорацията купила кабелните канали Fox (включително National Geographic), кинокомпанията 20th Century Fox и част от стриминговия сервиз Hulu. Също така сега й принадлежат и популярните мултисериали «Семейство Симпсон», «Аватар» и «Хората Икс» (X-Men), съобщава телеканалът « ». Телекомпанията Fox 2000 е основана през 1999 г. В числото на нейните фили, които са пуснати на екран, са «Животът на Пи», «Дневникът на слабака», «Виновни са звездите» и „Дяволът носи Prada”.", "date": "2019.03.22", "title": "Disney закрива компанията Fox 2000"}
{"url": "https://standartnews.com/svyat/brekzit-se-sluchva-mu-12-april-i-22-may-obnovena-387798.html", "text": "Лидерите на Европейския съюз се съгласиха късно снощи да предоставят на Великобритания отлагане на Брекзит до 22 май, но под условие. Парламентът в Лондон трябва да одобри следващата седмица сделката за раздялата между Съюза и Лондон. Сделката за напускането на ЕС обаче на два пъти вече бе отхвърляна от британските депутати. Ако все пак не я подкрепят, Брекзит се отлага поне до 12 април, докогато се очаква Великобритания да посочи следващите си действия. Председателят на Европейския съвет Доналд Туск заяви: \"При първия сценарий, в който Камарата на общините одобри споразумението следващата седмица, Европейският съвет се съгласява на отсрочка до 22 май. При втория сценарий, при който няма одобрение от британските депутати, Европейският съвет приема датата 12 април, до която ще очакваме Великобритания да представи следващите си действия. Което на практика означава, че до тази дата всички варианти са отворени\". Туск написа в Туитър, че решението за отлагане на Брекзит е било взето единодушно. Председателят на Европейската комисия Жан-Клод Юнкер коментира: \"Направихме всичко по силите си, за да помогнем преди финалната линия. Бяхме помолени за разяснения през декември. Дадохме им. Бяхме помолени да дадем гаранции през януари. Дадохме им. Бях помолен за още гаранции миналия понеделник в Страсбург. Дадох им. Ето защо приветствам, че лидерите на 27-те страни одобриха правно обвързващото разяснение и уверения, върху които премиерът Мей и аз се съгласихме в Страсбург. Това допълва и затваря пълния пакет. Нямаме какво повече да дадем\". В реакция на решението на Европейския съюз премиерът Тереза Мей заяви, че новият план за отлагане подчертава колко важно е Камарата на общините да приеме сделката за Брекзит следващата седмица, така че да се сложи край на несигурността. В доста по-умерен тон от предишното ѝ изявление, в което обвини депутатите за състоянието на нещата, Тереза Мей посочи, че е изразила нейното разочарование, но напълно разбира и разочарованието на депутатите. Британският премиер каза, че продължава да цели излизане от ЕС със сделка и не смята, че чл. 50 трябва да бъде отменен, което е една от четирите опции, ако нейната сделка бъде отхвърлена другата седмица при трето гласуване. Политическият кореспондент на БиБиСи Крис Мейсън коментира думите на Мей за депутатите като подаване на  „маслиново клонче“. Мей заяви, че депутатите имат трудна работа за вършене и дори изрази благодарност не само към тези, които подкрепят сделката ѝ или промениха мнението си при второто гласуване, но и към онези, които са изразили загриженост от сделката. Според първите реакции сред депутатите обаче изглежда, че те не впечатлени от този акт за помирение. Лейбъристите и шотландските националисти заявиха, че на премиера просто не може да се вярва. А според брекзитиъра Стюърт Джаксън, Тереза Мей трябва незабавно да се оттегли от поста след като загуби и третия вот по нейната сделка следващата седмица. Отразявайки събитията „Файненшъл таймс“ нарича 12 април „Денят на гилотината“, а „Дейли стар“ посочва, че му е дошло до гуша от Брекзит и подема кампания за почивен ден от Брекзит. Германският канцлер Ангела Меркел коментира, че Европейският съюз е подготвен за всички сценарии около Брекзит, но се надява на организирано излизане на Великобритания. Каквито и да са вариантите, „те трябва да бъдат приемливи за хората в Европа“, подчерта Меркел. Президентът на Франция Еманюел Макрон беше по-рязък. „Британските политици са неспособни да въплътят това, които народът иска от тях“, каза Макрон и определи ситуацията като политическа и демократическа криза. Той е одобрил продължаването на преговорите с Лондон, защото е важно, „максимално да се помогне на Тереза Мей да спечели евентуалното трето гласуване“ по проекта ѝ за споразумение.", "date": "2019.03.22", "title": "Брекзит се случва м/у 12 април и 22 май (ОБНОВЕНА)"}
{"url": "https://standartnews.com/sport/uvelichikha-na-426-mln-evro-nagradniya-fond-na-rolan-garos-387795.html", "text": "Организаторите на Откритото първенство на Франция по тенис - Ролан Гарос увеличиха наградния фонд на турнира с 8 процента за тази година и той ще бъде 42.661 милиона евро, съобщиха от тенис федерацията на страната. Основната схема на турнира от Големия шлем в Париж започва на 26 май. Така шампионите при мъжете и при жените ще получат по 2.3 милиона евро, което е с 4.55 процента повече в сравнение с 2018 година. Финалистите ще вземат по 1.18 милиона евро, което с 5.36-процентно увеличение. \r\nНай-голямо ще бъде повишението - с 15 процента, за тези, които са отпаднали в първия кръг. Те ще вземат по 46 хиляди евро. Шампионите на двойки мъже и двойки жени ще вземат по 580 хиляди евро, а финалистите - 290 хиляди евро, което е 3.5 процента повече от миналата година.", "date": "2019.03.22", "title": "Увеличиха на 42,6 млн. евро наградния фонд на Ролан Гарос"}
{"url": "https://standartnews.com/svyat/47-veche-sa-zaginalite-pri-eksploziyata-v-kitay-387810.html", "text": "4000 са евакуирани от зоната на взрива Броят на жертвите на взрива в химически завод в Китай се е увеличил до 47 души, съобщи china.org.cn, позовавайки се на спасители. Други 32 души са в критично състояние, а 58 - в тежко. Общо 16 местни болници са приели около 640 ранени. Както съобщават за РИА Новости властите в провинцията, данните за чужденци сред жертвите все още няма. Четири хиляди души бяха евакуирани от зоната на експлозията. От тях три хиляди са служители на завода, а останалите са местни жители. В детските градини и училищата са отменени часове. По-късно властите съобщиха, че питейната вода в зоната на експлозията не е замърсена.", "date": "2019.03.22", "title": "47 вече са загиналите при експлозията в Китай"}
{"url": "https://standartnews.com/sport/yasen-e-spernikt-na-grigor-za-mayami-387796.html", "text": "Българската звезда в тениса Григор Димитров ще се изправи срещу Фелисиано Лопес в първия си мач на Мастърс турнира в Маями. Това стана факт, след като ветеранът от Испания се справи с 2:1 сета с Беноа Пер в I кръг със 7:5, 4:6, 6:4. Срещата продължи повече от два часа и беше спечелена от Лопес, който реализира втория си мачбол във финалния гейм. \r\nДо момента Лопес и Димитров са играли 5 пъти, като българинът води с 3:2 победи. Любопитното е, че 3 от двубоите им са били на тревните кортове в Куинс Клъб. Димитров за последно игра на Откритото първенство на Австралия, където отпадна на осминафиналите след загуба от Франсис Тиафо. Заради контузия в рамото българинът оказа участие в Ротердам, Акапулко и Индиън Уелс. \r\nДвубоят Димитров – Лопес ще се играе в събота.", "date": "2019.03.22", "title": "Ясен е съперникът на Григор за Маями"}
{"url": "https://standartnews.com/regionalni/blgariya-grtsiya-i-gruziya-s-obshch-turisticheski-proekt-387815.html", "text": " „Плаване през Черно море“ - така се нарича съвместния туристически проект, който ще реализират България, Гърция и Грузия. Той е насочен към преодоляване на съществуващите пречки за морския туризъм между черноморските пристанища и пристанищата на Северно Егейско море. Конкретните бенифециенти на европейския проект са пристанищната администрация на Александруполис, бургаското сдружение „Клуб за спортен риболов Гларус” и Международния  център за социални и икономически изследвания в Грузия. Продължителността на проекта е 24 месеца, а стойността му е малко над 1,2 млн. евро, като над 1,1 млн. евро от тях са европейско финансираане. В него са включени, както инвестиционни дейности, така и създаването на интелектуални продукти и обмяна на добри практики между партньорите. В Александруполис ще бъдат изградени плаващи докове, а в Бургас ще се сдобие с иновативен екологосъобразен кораб, който ще плава от бургаското пристанище. Тримата партньори съвместно ще разработят морски туристически маршрути, достъпни с всякакви плавателни съдове – кораби, платноходки и т.н. Акцентът ще бъде върху културното богатство по крайбрежието на трите държави, които си сътрудничат и търгуват помежду си от хилядолетия. Интерактивната база данни на маршрутите ще бъде разработена от грузинския партньор. Тя ще бъде достъпна, както през терминалите и офисите, които ще се инсталират и оборудват на пристанищата в Александруполис, Бургас и Батуми, така и със свободен достъп в Интернет. Партньорите ще създадат и ръководство за собствениците на плавателни средства, които искат да пътуват между черноморските пристанища и северните Егейски пристанища. \r\n Общият черноморски проект между България, Гърция и Грузия ще бъде представен днес в Бургас.  \r\n ", "date": "2019.03.22", "title": "България, Гърция и Грузия с общ туристически проект"}
{"url": "https://standartnews.com/sport/sportt-po-tv-za-23-mart-387799.html", "text": "19,00 Футбол, ЕП, кв: България - Черна гора (пряко) 21,35 Футбол, ЕП, кв: Англия - Чехия (пряко) 17,50 Спорт тото 21,15 \"Спорт в обектива\" 20,00 УЕФА Шампионска лига - магазинно предаване 17,00; 19,00; 21,00; 23,00 и 01,00 Тенис: ATP 1000 Маями (пряко) 19,00 Баскетбол, Евролига: Химки - Макаби Тел Авив; 21,30 Баскония - Реал Мадрид (пряко) 18,00 Баскетбол, Еврокъп: УНИКС Казан - Валенсия; 21,15 Морабанк Андора - Алба Берлин (пряко) 21,45 Баскетбол, Евролига: Милано - Панатинайкос (пряко) 10,30 Фигурно пързаляне: Световно първенство в Сайтама, жени, волна програма (пряко) 15,15 Ски полети: Световна купа в Планица, индивидуално състезание (пряко) 17,15 Биатлон: Световна купа в Осло, спринт, мъже (пряко) 19,15 Ски бягане: Световна купа в Квебек, спринт (пряко) 16,30 Колоездене: Бредене Коксейде Класик (пряко) 20,00 Кърлинг: Световно първенство в Дания, Канада - Дания (пряко)", "date": "2019.03.22", "title": "Спортът по тв за 23 март"}
{"url": "https://standartnews.com/sport/blgariya-priema-cherna-gora-dovechera-ot-1900-ch-387856.html", "text": "България започва участието си в квалификациите за Евро 2020 тази вечер от 19,00 ч срещу Черна гора на стадион \"Васил Левски\". Двубоят е от група \"А\", като другата среща е Англия - Чехия на \"Уембли\". България ще играе за пети път с Черна гора. До момента имаме една победа, две равенства и една загуба. За последно играхме с черногорците на 4 юни 2011 в Подгорица в евроквалификация завършила 1:1. Днес стартира участие и настоящия еврошампион Португалия, който приема Украина. За тима се завръща звездата им Кристияно Роналдо. В квалификациите стартира и настоящия Световен шампион Франция. \"Петлите\" гостуват на Молдова. \r\n19:00 часа: \r\nБългария - Черна гора \r\n21:45 часа: \r\nАнглия - Чехия \r\n21:45 часа: \r\nЛюксембург - Литва \r\nПортугалия - Украйна \r\n21:45 часа: \r\nАлбания - Турция \r\nАндора - Исландия \r\nМолдова – Франция.", "date": "2019.03.22", "title": "България приема Черна гора довечера от 19,00 ч"}
{"url": "https://standartnews.com/sport/berbatov-se-snima-ss-zlatnite-momicheta-387819.html", "text": "Седмици преди Световната купа по художествена гимнастика, която ще се проведе от 12 до 14 април в „Арена Армеец“ в София, Димитър Бербатов се срещна с националния ни ансамбъл, за да вдъхне кураж на момичетата и да им пожелае късмет. Всичко заедно заснеха специална фотосесия за кампанията, набираща средства за създаването на възстановителен център за гимнастичките.Димитър и директора на неговата фондация Диди Ходжева бяха посрещнати от Илиана Раева, която ги запозна с момичетата и благодари, че застават зад каузата на федерацията по художествена гимнастика. „Какви успехи само имате и то без възстановителен център! Представям си какво ще правите с конкуренцията, когато имате и него“, коментира с усмивка легендарният футболист и Кавалер на Sofia World Cup 2019.", "date": "2019.03.22", "title": "Бербатов се снима със златните момичета"}
{"url": "https://standartnews.com/svyat/blizo-80-ot-srbite-ne-iskat-v-nato-387870.html", "text": "Проучване на общественото мнение в Сърбия показа, че 79 процента от гражданите са против членство на страната в НАТО, 10 процента го подкрепят, а 64 процента не биха приели извинение от НАТО за бомбардировките над Сърбия през 1999 г., предаде агенция Бета и БТА. Анкетата бе организирана от Института по европейските въпроси по повод 20 години от операцията на НАТО, предприета с цел прекратяване на кървавия конфликт в Косово. Мнозинството от анкетираните смятат, че причините за бомбардиране на Сърбия са военно-политическите и икономическите интереси на САЩ и Запада. Около 30 процента от гражданите биха приели извинение от НАТО за бомбардировките, а сред 64-те процента, които не биха го приели, доминират жените, жителите на Западна Сърбия и по-възрастните граждани. Сътрудничество на Сърбия с НАТО подкрепят 31 процента от анкетираните, главно мъже и жители на областта Войводина и на Белград, докато 61 процента са против сътрудничеството. Анкетата показа още, че 46 процента от гражданите смятат, че не е време за помирение с алианса, 43 процента са за помирение, а 11 процента не са отговорили на този въпрос. Според 63 процента от анкетираните членството в НАТО няма да донесе никаква полза на Сърбия, докато малко повече от 20 процента, главно мъже до 30 години със средно и висше образование, смятат, че Сърбия може да има полза от членството. Анкетата е направена от 8 до 14 март и в нея са участвали 1207 граждани.", "date": "2019.03.22", "title": "Близо 80% от сърбите не искат в НАТО"}
{"url": "https://standartnews.com/regionalni/poboynitsi-ostavyat-selo-boyanovo-bez-lekar-387817.html", "text": "Нападнатият от местни бандити лекар от ямболското с. Бояново д-р Владимир Гинев вероятно няма да може да практикува занапред.  \r\n \"На този етап не мога да работя, а ако няма подобрение вероятно няма да мога и да практикувам\", каза тази сутрин лекарят пред bTV. \r\nД-р Владимир Гинев беше нападнат, пребит и ограбен в двора на къщата си преди дни от двама мъже. Единият от тях бил пациент на общо практикуващия лекар и бил негов съсед. Според полицията той е  с кримидосие, бил женен с две деца. Медикът е бил ударен с железен предмет по главата, а нападателите задигнали от него 7 000 лв, златна гривна и два мобилни телефона. Седмица след това д-р Гинев започнал да получава епилептични припадъци и потърсил помощта на невролозите, които установили, че вследствие на побоя медикът е получил черепно-мозъчна травма и е претърпял инсулт. \r\n  Хората от селото са възмутени и притеснени от нападението, много от тях се страхували за сигурността си. Според юристи, ако бъдат признати за виновни, най-голямото наказание, което могат да получат нападателите, е 10 години затвор. \r\n Село Бояново е най-голямото в Ямболска област, в него постоянно живеят 600 души. На този етап нямало кой да замести д-р Гинев и ако той не се върне на работа имало голяма вероятност селото да остане без доктор. \r\n ", "date": "2019.03.22", "title": "Побойници оставят село Бояново без лекар"}
{"url": "https://standartnews.com/svyat/smrtonosni-navodneniya-v-sashch-387872.html", "text": "Смъртоносни наводнения в САЩ. Най-тежко засегнат е щатът Небраска, където загинаха четирима души, а щетите са за повече от 1 милиард и 500 милиона долара. Губернаторът на Мисури обяви извънредно положение заради придошлите води на реките. Наредена е принудителна евакуация на няколко малки градчета.", "date": "2019.03.22", "title": "Смъртоносни наводнения в САЩ"}
{"url": "https://standartnews.com/regionalni/veliko-trnovo-praznuva-dnes-387823.html", "text": "Зелената арка с надпис „Честит празник\" на главната улица на Велико Търново посреща днес всички жители и гости на старопрестолния град.  \r\n В църквата „Св. 40 мъченици\" тази сутрин бе отслужена празнична света литургия от Великотърновския митрополит Григорий с участието на квартет „Ангелски гласове\". Пред саркофага на един емблематичните владетели от Първата българска държава - цар Калоян, бяха поднесени венци и цветя. Над смълчаното множество прозвуча текст от Асеневата колона. \r\n След това празничното шествие с портретите на благодетелите на града премина по улиците на града до сградата на общината. С празнично слово към своите съграждани се обърна кметът на Велико Търново Даниел Панов. Благослов за здраве и успехи към жителите на града отправи Великотърновския митрополит Григорий \r\nМалко по-късно на тържествена сесия на Великотърновския общински съвет в музикално-драматичния театър „К. Кисимов” бяха обявени тазгодишните кавалери на званието „Почетен гражданин“ и на носителите на наградата „Велико Търново“. \r\n В празничния концерт \"Велико Търново празнува”  поздрав към великотърновци отправииха попзвездата Любо Киров и популярният дует Севдалина и Валентин Спасови. \r\n  Всички исторически обекти - архитектурния резерват \r\n „Царевец“, църква-музей „Св. 40 мъченици“, музей „Възраждане и Учредително събрание“ в празничния ден са със свободен вход за посещения.  За гостите на града е организиран и безплатен тур до трите емблематични  църкви в града -  „Св. Димитър“ в Асенова махала, „Св. 40 мъченици“, „Св. Апостоли Петър и Павел“ в „Царевец“. \r\nСтрийт парад и „Диско парти на 80’s“ са проявите за младите хора в града и общината.  \r\n Финалът на празничния ден в старата столица е довечера на площад „Цар Асен І“ с аудио-визуалния спектакъл „Царевград Търнов- звук и светлина“ и празнични фойерверки. \r\n ", "date": "2019.03.22", "title": "Велико Търново празнува днес"}
{"url": "https://standartnews.com/regionalni/napusna-ni-szdatelyat-na-gerba-i-znameto-na-stara-zagora-387829.html", "text": "\r\n   На 75-годишна възраст почина художникът-хералдик Христо Танев, създател на герба и знамето на Стара Загора. Достоен човек, общественик и пламенен родолюбец, през целия си живот той бе отдаден на своята голяма любов – изобразителното изкуство, пише в официалното съобщение на община Стара Загора. Художникът завеща на Стара Загора сакралните символи на обичния град - гербът и знамето. Негови са и проектите за герб и значка за почетен гражданин  на Стара Загора, одобрени преди 40 г. \r\n  Творби на Христо Танев са притежание на Националната художествена галерия, музея „А. С. Пушкин” в Москва, над 30 държавни галерии у нас и в чужбина, както и частни сбирки в България, Европа, Канада, Кувейт, Монголия, САЩ, ЮАР, Япония. През  м.г. със заповед на кмета Живко Тодоров Христо Танев бе удостоен с почетния знак на Стара Загора за съществен и значим принос в развитието на общината и заслуги към нейните граждани, припомнят от общината. \r\n  Поклонението пред тленните останки на Христо Танев ще се състои утре от обяд в църквата „Св. Троица“.  \r\n ", "date": "2019.03.22", "title": "Напусна ни създателят на герба и знамето на Стара Загора"}
{"url": "https://standartnews.com/regionalni/zhiva-ekspozitsiya-ot-akuli-za-denya-na-vodata-v-plovdiv-387830.html", "text": "Уникална сбирка от акули могат да наблюдават пловдичани и гостите на града от днес. Акулите са част от постоянната жива експозиция в новата зала на природонаучния музей в Пловдив. Живата експозиция включва 6 вида акули, различни видове мурени, скатове и отровни риби. \r\nВ музея от сутринта до вечерта ще има различни събития за деца и възрастни, ще могат да се видят интересни морски обитатели. Сред атракциите са внушителни балони, пълни с хелий, които ще „плуват“ във въздуха, управлявани от дрон. Целодневната програма е по повод Световния ден на водата и отбелязва 45-годишнината на аквариума. Празникът на водата ще бъде отбелязан и с хепънинг на площад „Стефан Стамболов“, изложби и филмови прожекции. Тази година мотото е „Вода за всички“.  Участие в събитията ще вземат ученици, представители на  Басейнова дирекция, Община Пловдив, екоинспекцията и неправителствени организации.", "date": "2019.03.22", "title": "Жива експозиция от акули за деня на водата в Пловдив"}
{"url": "https://standartnews.com/regionalni/premakhvat-opasni-kloni-v-berkovitsa-387839.html", "text": "В Берковица започна акция за премахване на опасни клони от дървета в централната част на града и парковете. Ще бъдат отстранени старите, висящи и изсъхнали клони, които застрашават минувачите. Общината е подала и проектно предложение за обновяване на централния парк. Предвижда се да бъде подменена настилката с мрамор и бетонови плочи, ново парково осветление, ремонт на бордюрите, изграждане на достъпна среда за хората в неравностойно положение. Ще има и кът за отдих с Wi Fi близо до Часовниковата кула, както и зарядни розетки с няколко типа накрайници, нови пейки и кошчета за боклук.", "date": "2019.03.22", "title": "Премахват опасни клони в Берковица"}
{"url": "https://standartnews.com/regionalni/s-artbus-v-iztochnite-rodopi-387840.html", "text": "„С Артбус в Източните Родопи\" e новата инициатива на Арт движение \"Кръг\" и група творци. „Вдъхновени от модела на пътуващия театър от европейското Средновековие, когато се появявят пътуващите артисти, способни да обикалят градове и села, изпълнявайки изкуство „на живо навсякъде под откритото небе“, и ние се опитахме да възпроизведем вдъхновението на живия нестандартен контакт с разнообразни публики чрез същия тип изкуство „в движение“, обясни Радост Николаева, директор на Арт движение \"Кръг\". \r\nСред „пътуващите артисти“, освен екипът на \"Кръг\", са цигуларят проф. Мичо Димитров – концертмайстор на Пловдивската опера, поетът Николай Милчев, рок и поп-певицата Лика Ешкенази, писателката Петя Димитрова и младата реставраторка на църкви и джамии Есин Ибрям. От изследователски интерес към артистичния експеримент към тях се присъедини и историчката от Бурса Нергиз Дурмуш, родена в село Мост. \r\nВ инициативата са включени 4 общини – Кърджали, Крумовград, Момчилград и Ардино. С голям заряд протекоха импровизираните изпълнения на фолклорен ансамбъл „Изворче“ от Крумовград заедно с популярната в България поп, джаз и етно изпълнителка Лика Ешкенази, независимо че се срещаха за първи път. Гайдата на музикалния ръководител Митко Карамфилов се превърна в истински жив съучастник на всички млади и стари певци и танцьори. Много вълнения предизвикаха постовете със снимки на маестро Мичо Димитров от импровизираните му концерти с деца и младежи в Кърджали, Момчилград и Ардино, където той беше наричан „пътуващият цигулар на Родопите. Часове наред публиките на артистичния минибус се превръщаха едновременно в съавтори и изпълнители, както в градския парк в Момчилград, в комплекс GarsON в Кърджали, в двора на СУ „Васил Левски“ в Ардино, в музикалната зала на ОДК в Кумовград, в двора на детската градина в село Мост, така и по случайни места по маршрута. Емоцията от срещата с „пътуващи артисти“ бързо се прехвърли и в социалните мрежи. \r\nПътуващият екип на \"Кръг\" успя да обяви и в 4-те общини на областта литературен конкурс за младежи на тема „Напиши ми стих и вземи сърцето ми за спомен“ с краен срок 29 март. А след това идва времето за награди и нови публични изпълнения на таланти от Кърджали, Ардино, Момчилград и Крумовград по неочаквани места, където сцената е откритото небе на Източните Родопи.  ", "date": "2019.03.22", "title": "\"С Артбус в Източните Родопи\""}
{"url": "https://standartnews.com/regionalni/resmi-murad-uchastva-v-pokhod-do-orlovite-skali-387841.html", "text": "Кметът на община Ардино Ресми Мурад се включи в пролетния поход до древното тракийско светилище „Орлови скали“. Организатори на проявата бяха Местната комисия за борба срещу противообществените прояви на малолетните и непълнолетните и Детският комплекс в Ардино. Участниците стигнаха до Орловите скали по „Пътеката на ардинската поезия”, оформена по инициатива на местни творци. Бяха поставени специални табла с поетични текстове, които деца и възрастни трябваше да прочетат. \r\nУредникът на общинския музей Танер Чобанов запозна присъстващите с историята на древното тракийско светилище. А поетът и главен редактор на двуезичното общинско издание „Ардински глас” Саффет Ерен прочете свои стихове. „Нека има повече такива походи, които запознават младите хора с природните дадености в общината. Така те не само разнообразяват свободното си време, но участват и в дейности, свързани с литературата, което безспорно ще обогати езиковата им култура“, сподели кметът Ресми Мурад и поздрави инициаторите. Проявата завърши с пикник сред красивата природа.  ", "date": "2019.03.22", "title": "Ресми Мурад участва в поход до Орловите скали"}
{"url": "https://www.standartnews.com/lifestyle/vipove-opitakha-vkusa-na-frantsiya-387833.html", "text": "Негово превъзходителство Ерик Льобедел и съпругата му Брижит посрещнаха в резиденцията на Париж у нас международно вип общество заради „Вкусът на Франция“ – това беше мотото на изисканата вечеря коктейл, която по традиция се провежда на 21 март в цял свят в месеца на Франкофонията. Тази година в грандиозната кулинарна акция участват 3500 ресторанта от 15 страни, между които има и няколко български.  Кухнята на Елзас е големият акцент на 2019-а,  коментира  Мартин Вонер  от партията на президента Еманюел Макрон \"Република, напред!\"  и депутат от департамента Долен Рейн. Автор на изключителните деликатеси беше шеф Ерик Жирарден, собственик на култовия ресторант La Maison des Têtes в Колмар, който приготви уникално меню с помощта на главния готвач на резиденцията Георги Попов. На блюдата се насладиха зам.министърът на външните работи Юрий Щерк, който е следващият ни дипломат номер едно в Мароко, Петко Драганов, който ще оглави посолството ни в Сеул, депутът от БСП Драгомир Стойнев, Ивайло Калфин, Левон Хампарцумян, посланичката на Бразилия у нас Ана Мария Сампайо Фернандес, колегите й от Молдова, Чехия, Гърция, бизнесмени от двете страни, между които беше и Христо Куртев, звездата на Народния театър Емануела Шкодрева...", "date": "2019.03.22", "title": "Випове опитаха вкуса на Франция"}
{"url": "https://standartnews.com/regionalni/germanski-turisti-vpechatleni-ot-iztochnite-rodopi-387842.html", "text": "Млади хора от Германия, членове на клубове по каяк туризъм от градовете Дортмунд, Аугсбург и Карлсруе бяха на посещение в Източните Родопи. В разговор с местни жители на Ардино те изразиха възхищението си от величието на планината и богатото културно-историческо наследство. \r\n„За първи път сме в България, която е чудесна страна за почивка и туризъм”, заявиха каякарите. По думите им водните пътешествия са перфектни за релаксираща екскурзия, защото съчетават приключението с посещение на красиви места. \r\n„Река Арда е много красива, на места водата е много буйна.A спускането по нея е привлекателна експедиция. Особено сме впечатлени от меандрите край язовир „Кърджали“, споделиха още туристите от Германия.  ", "date": "2019.03.22", "title": "Германски туристи впечатлени от Източните Родопи"}
{"url": "https://standartnews.com/regionalni/dve-mostovi-sorzheniya-izgrazhda-obshchina-momchilgrad-387843.html", "text": "Две мостови съоръжения изгражда община Момчилград. „Те ще улеснят придвижването в района на селата Конче и Нановица”, съобщи кметът на община Момчилград Сунай Хасан. Той поясни, че в момента се подготвя документацията за двата обекта и при стабилизиране на метеорологичните условия ще започне изграждането им. Мостовото съоръжение в района на Конче ще се използва от жителите на няколко махали, чийто достъп до селото е затруднен през зимните месеци, когато Коджа дере става пълноводно и преминаването през него е рисковано. Пътната връзка ще се използва и от жителите на село Синделци. Съоръжението ще бъде изградено изцяло от стомано-бетон и ще представлява устои и греди. Дължината му ще бъде около 40 метра, а широчината 3,5 метра. Предвидено е по него да могат да преминават леки и лекотоварни автомобили. \r\nНово мостово съоръжение ще свърже махала Поляна със село Нановица. До този момент жителите на махалата използваха единствено пешеходен мост. Предвидено е съоръжението, което ще представлява стомано-бетонни устои и стоманена конструкция, да бъде с размери 12 на 3 метра.  ", "date": "2019.03.22", "title": "Две мостови съоръжения изгражда община  Момчилград"}
{"url": "https://standartnews.com/regionalni/detsa-i-roditeli-preobrazikha-dvora-na-dg-sveta-bogoroditsa-387863.html", "text": "Децата от ДГ „Света Богородица” и техните учители и родители преобразиха двора на детското заведение. Заредени с много ентусиазъм, всички заедно засадиха цветя и фиданки. Те успяха да превърнат мястото в по-цветно и приветливо. Малчуганите и техните помощници се включиха активно и в освежаване на беседките и пейките. Инициативата е традиционна и цели да възпита у децата любов към растенията и грижата за тях. Мотото, под което премина проявата е „Чиста природа и повече зеленина за здрави деца!“. Както всяка година, децата от ДГ № 2, показаха креативност и старателно изпълняваха поставените цели.  ", "date": "2019.03.22", "title": "Деца и родители преобразиха двора на ДГ „Света Богородица”"}
{"url": "https://standartnews.com/regionalni/blagoevgrad-praznuva-praznika-na-kazakhstan-naurz-387845.html", "text": "Кметът на община Благоевград д-р Атанас Камбитов бе сред официалните гости на тържественото отбелязване на Пролетния празник на Република Казахстан – Науръз в Благоевград. Той поздрави посланика на Република Казахстан в България Н.Пр. Темиртай Избастин, почетния консул на Република Казахстан в България Митко Солаков и всички присъстващи на празника. Сред официалните гости бяха още заместник-областният управител Антоанета Янчева, председателят на Общински съвет Радослава Тасков, ст. комисар Николай Хаджиев, директор на ОДП–Благоевград. \r\n  \r\n„За пета поредна година честваме този празник заедно – българи и казахи. Пролетта обикновено се свързва с ново начало, с плодородие. Ние може да кажем, че вече плодовете ги имаме – едно приятелство, което надграждаме. Приятелството е нещо, което не  се измерва в цифри, в статистика, или го има или го няма. Сигурен съм, че всичко това което правим ще даде своите конкретни резултати, и в културния обмен и в бизнес отношенията, във всички аспекти, касаещи двете страни. Благодаря на Н. Пр. Темиртай Избастин и Митко Солаков, че стигнахме дотук. Преди няколко дни открихме и почетно консулство на Грузия в Благоевград. И тъй като знам, че числото седем е символ в Казахстан, Ви пожелавам седем дни във всяка седмица в годината да бъдете здрави, щастливи и успешни“, каза кметът д-р Атанас Камбитов. \r\n  \r\nН. Пр. Темиртай Избастин благодари на кмета за отличните отношения. В знак на признателност той му връчи почетен знак за принос за дипломатическите отношения между Република Казахстан и Република България и изрази увереност, че добрите партньорски и приятелски взаимоотношения между двете страни ще продължат и в бъдеще. След откриването с концерт-спектакъл на ансамбъл \"Пирин\", присъстващите разгледаха фотоизложба под наслов „Казахстан – далечен и близък“. Изложбата включва фотографии, посветени на историята и културата на Казахстан и столицата Астана.  ", "date": "2019.03.22", "title": "Благоевград празнува празника на Казахстан Науръз"}
{"url": "https://standartnews.com/biznes/radoslav-milenkov-stana-podupravitel-na-bnb-387816.html", "text": "Със 115 гласа „за“ парламентът единодушно избра Радослав Миленков за подуправител на БНБ, който ще ръководи управление „Банков надзор“ с мандат 6 години, предаде Агенция Фокус. Избор на нов подуправител се наложи след оставката на Димитър Костов. Единственият кандидат за поста беше Миленков, който по време на изслушването си на заседание на Комисията за бюджет и финанси посочи, че основен приоритет в дейността на управление „Банков надзор“ е участието в процеса на ефективното присъединяване на страната към Единния надзорен механизъм. Той подчерта, че управление „Банков надзор“ ще продължи да се осъществява при прилагане на европейската регулаторна рамка, приложима спрямо кредитните институции с акцент върху последователното прилагане на техническите стандарти и регламенти. Основният приоритет, по който ще работя, е присъединяване към Единния надзорен механизъм, каза пред репортери в парламента Радослав Миленков, след като бе избран за нов подуправител на БНБ. „Продължава и синхронизация на практиките с тези на Европейската централна банка, приобщаване към всичките тези надзорни процедури, които са необходими, в Банковия съвет“, заяви Миленков. На въпрос дали са изключени случаи като КТБ, той отговори: „Надявам се, че всички уроци са научени, необходимите реформи са направени, а процесът по присъединяване ще даде допълнителни гаранции. Ще направя всичко възможно да не се получи това.“ Попитан дали България ще може да влезе в чакалнята на еврозоната и Банковия съюз в средата на тази година, каквато е целта на правителството, Миленков обясни, че се работи нещата да се случат в този времеви хоризонт.", "date": "2019.03.22", "title": "Радослав Миленков стана подуправител на БНБ"}
{"url": "https://standartnews.com/regionalni/bogovete-pravyat-lyubov-v-peshcherata-utrobata-387847.html", "text": "----------- -------- .   \r\nЕдинствената по българските земи пещера-утроба, подходяща за божествения секс, се намира до село Ненково в Кърджалийско. Това невероятно съоръжение от времето на траките е високо в планината над хижа \"Боровица\" в скалистата местност Тангардък кая (Гърмящата  скала). Мястото е безлюдно, а в близката околност са едни от най-големите комплекси на скални тракийски ниши в Източните Родопи като тези при Дъждовница. По думите на археолога проф. Николай Овчаров, проучвал през 2001 г. за първи път мегалитния паметник,  . Храмът е оформен като вулва. Навътре се развива пещера, имаща дълбочина 22 метра. Човешката ръка я е издялала във вид на женска утроба, по стените на която непрекъснато се стича вода. А във вътрешния южен край на пещерата е издълбан олтар, символизиращ матка. Над входа е оформен процеп, през който ежедневно прониква слънчев лъч. Неговата проекция на пода има очертания на фалос, а дължината му зависи от височината на слънцето.    За древните траки благодарение на този любовен акт животът на Земята се възраждал отново и отново по безспирния си кръговрат. Ритуалите се изпълнявали в началото на пролетта на 22 март, когато е ниско слънцето. \r\nПо този начин  символично се е слагало начало на новата година, а празникът е придружаван с много танци и вино. На тези вакханалии се е изпивало не само огромно количество вино, но се вършели тези неща, за които Херодот обвинява траките, че били доста разпуснати, особено девойките.    \r\nЕдин от най–честите въпроси, които си задават съвременниците, е как траките са се снабдявали с виното. Част от догадките вече имат обяснения. В подножието на пещерата Утробата преди няколко години   (от винарски камък Шарап таш), които се явяват част от завършен ритуален комплекс. Край брега на язовира, откъдето започва пътеката към храма на Богинята –майка, могат да бъдат разгледани изсечените в скалите преси за изстискване на свещено вино, открити през 2008 от доц. д-р Красимир Лещаков. За да стигнат до светилището и принесат жертва на Великата богиня-майка, поклонниците трябвало да изминат Пътя на изпитанието от подножието до върха на планината. \r\nЦелият ритуал бил посветен на новата година при траките и на надеждата тя да бъде плодородна. Това се е случвало по време на древните мистерии. Тогава царят-жрец се качвал на върха на планината и принасял в жертва кон, бик или козел. По този начин символично убивал себе си, за да се роди отново.   \r\nС акта на символичното зачеване е започвала годината за предците ни, като ритуалите са били съпътствани с буйни вакханалии и много вино, твърдят траколози. \r\n         \r\nДревните ритуали по пътя за пещерата Утробата  оживяват поне веднъж в годината. Първата възстановка бе през 2008, когато  тракийски жреци, вакханки и воини се вихреха отново след 30 века край пещерата. Древни обичаи и митове, свързани с бог Залмоксис, езда с коне и бой с оръжия, представиха членовете на старозагорския клуб “Багатур“. По пътя на изпитанието посветени в тайнството гонеха духове, красиви девойки танцуваха под ударите на ритуалния тъпан и черпеха с вино гостите. Непосредствено пред храма на Богинята-майка бе извършено и жертвоприношение. Зрелищното шоу тогава събра многобройна публика, в него се включиха актьори и танцьори от театъра в Кърджали. \r\nИдеята е този спектакъл да се представя поне веднъж през годината за многото туристи, които посещават Източните Родопи. \r\nПрез празнични дни храмът на Богинята-майка се посещава от стотици хора.  \r\nСлед  изкачването, когато човек застане пред входа на светилището, остава безмълвен пред изумителна гледка. Пред него се разлива море от хълмове и простор. Самата вечност като митичната планина Родопи. Крепостта Патмос и хижа \"Боровец\" са близо до пещера Утробата и също могат да бъдат посетени от туристите.  Крепостта е  разположена на скалист връх в местността Хисаря, където се сливат  реките Боровица и Арда. Твърдината охранявала поречието, използвала се и за светлинна сигнализация заради визуалната връзка с няколко съседни крепости. Изградена е вероятно през X век и е действала до 12-14 век. Формата й е  неправилна правоъгълна и заема площ от 3 дка, на места стените са запазени до височина 3 м и дебелина 1.75м. Виждат се руините на 2 полукръгли кули (бастиони), както и на една малка еднокорабна църква и няколко помещения.  До крепостта се достига с лодка от хижа \"Боровица\". \r\nТя пък се  намира  на много красиво място на брега на язовир \"Кърджали\". Масивната сграда е с капацитет 50 места, строена е преди повече от 20 -30 години. Пътят до хижата е асфалтиран, има паркинг. До нея може да се стигне и с лодка по яз. Кърджали и оттам да се потегли към пещера Утробата \r\n  ", "date": "2019.03.22", "title": "Боговете правят любов в пещерата Утробата"}
{"url": "https://standartnews.com/biznes/po-lesni-krediti-za-malkiya-biznes-387837.html", "text": "Българските малки и средни фирми ще се възползват от по-лесен достъп до финансиране. Това става възможно благодарение на споразумение за споделяне на риска без предоставяне на паричен ресурс в размер до 75 млн. евро. То бе подписано от Европейската банка за възстановяване и развитие (ЕБВР) и УниКредит Булбанк. ЕБВР ще гарантира до 65% от всеки заем, отпускан от УниКредит Булбанк на клиенти, които отговарят на условията на споразумението. Това е второто споразумение за споделяне на риска, което ЕБВР подписва в България. То укрепва партньорството с УниКредит Булбанк и подпомага подкрепата за растежа и конкурентоспособността на предприятията в страната. „Радваме се, че УниКредит Булбанк е предпочитан партньор на Европейската банка за възстановяване и развитие. Това споразумение подкрепя развитието на малките и средни предприятия (МСП) в страната, които са ключов фактор в развитието на българската икономика. Партньорството ще облагороди допълнително средата за ефективно развитие на бизнеса, като предостави по-лесен достъп до финансиране“, коментира по време на официалното подписване на споразумението Левон Хампарцумян, главен изпълнителен директор и председател на Управителния съвет на УниКредит Булбанк. „Много съм доволен от подписването на съвместното споразумение между ЕБВР и УниКредит Булбанк. Това партньорството ни позволява да предложим продукт, които е подходящ за местния пазар и ще бъде полезен на клиентите в България“, заяви Ален Пилу, вицепрезидент в Европейската банка за възстановяване и развитие. Инструментът за споделяне на риска е един от трите основни финансови инструмента на Инициативата за малкия бизнес на ЕБВР – програма, насочена към подкрепа и развитие на малките и средни предприятия (МСП) в страните, в които ЕБВР инвестира. Той е разработен, за да може ЕБВР да участва в кредитните експозиции на своите банки-партньори, с или без предоставяне на паричен ресурс. УниКредит Булбанк е дългогодишен и стабилен партньор на ЕБВР по редица програми в подкрепа на МСП и инвестиции в устойчива енергия, както и активен участник в съвместни финансирания от 2001 г. насам. УниКредит Булбанк е лидерът в корпоративното и инвестиционно банкиране в България и носи на българския пазар богатия опит на групата УниКредит - банкова група с инвестиционен кредитен рейтинг, чиято ясна и дългосрочна стратегия е да е успешна паневропейска търговска банка. Съвместната работа по инструмента за споделяне на риска ще подпомогне стратегията на най-голямата българска банка за продължаващ устойчив растеж в бъдеще. Засилването на конкурентоспособността на българските предприятия и подкрепата за финансовото посредничество чрез продукти за споделяне на риска са ключови приоритети за ЕБВР в страната. Като един от големите институционални инвеститори в България, ЕБВР е инвестирала почти 3,9 млрд. евро в 253 проекта в страната, предимно в частния сектор.  \r\n  ", "date": "2019.03.22", "title": "По-лесни кредити за малкия бизнес"}
{"url": "https://standartnews.com/biznes/predizvikatelni-premieri-v-zheneva-387844.html", "text": "\r\nЕдна от най-чаканите премиери се състоя в Женева на петото поколение на Клио. Моделът се появява за първи път преди повече от 28 години, като винаги е будел голямо любопитство. Французинът е сред водещите в своя клас, като от 1990 година до сега има продадени над 15 млн. бройки. Дължината на кoлaтa нe пpeвишaвa 4,1 м, което значи че е по къса от предишния модел, но за сметка на това вътрешното пространство е по голямо. Както и в другите по големи модели от марката, Клио впечатлява с агресивен външен вид и модерен изчистен салон. През следващата година ще бъде пусната и хибридната версия E-Tech. \r\nЛюбопитното за марката е, че с този модел започва и промяна на наименованието на спортния оптичен пакет, като вече няма да се казва GT-line, а R.S. line. Конкурентите от Пежо не останаха длъжни на сънародниците си от Рено и показаха второто поколение на 208. Новият модел впечатлява с агресивен външен вид и модерен вътрешен дизайн. Любопитното при него е, че освен богатия избор на двигатели, ще се предлага и с електрически, който е кръстен Peugeot e-208. Пробегът ще бъде 340 км, а ускорението от 0-100км/ч за 8,1 секунди, което го прави с най-бързи характеристики спрямо другите двигатели. Компактният кросоувър на чехите е изцяло нов модел. Със своите 4 241 мм дължина, ще се бори за място сред градските SUV модели. KAMIQ е първият Шкода автомобил с динамични завиващи предни и задни светлини.Акцент в дизайна са двукомпонентните предни LED светлини - за първи път при Шкода - с дневни светлини, позиционирани над основните. Японската компания показа нов красив модел, представляващ повдигната Mazda3 с повишена проходимост.Новият кросоувър ще заеме мястото си в линията на моделите на Mazda между CX-3 и CX-5. Отвън СХ-30 предлага еволюция на познатия от повече от 10 години \"Кодо дизайн\", описван като \"Душа в движение\". Стремежът, както и при новата \"Мазда\" 3, е бил да се премахнат всички излишни орнаменти, като визията е максимално изчистена.Автомобилът е с дължина 4395 милиметра. Интересното е, че всички бензинови двигатели са подсилени с електрически двигател и литиево-йонна батерия. Мерцедес казва, че CLA Shooting Brake, заедно с братовчеда Coupe, имат най-спортните характеристики на шофиране от всички нови компактни модели. Окачването е проектирано за комфорт и тишина със специални рамена, които разсейват вибрациите отзад и хидравлични опори отпред. Дължината на моделът е 4,688 мм. Обемът от 505 литра на багажника не е впечатляващ за комби, но предвид аеродинамичните форми не е никак малък, като с това спортно изглеждащо комби от немската компания ще се борят за по младата аудитория на пазара, а и с отлично представящите се от дълги години конкуренти от Ауди.", "date": "2019.03.22", "title": "Предизвикателни премиери в Женева"}
{"url": "https://www.standartnews.com/sport/yasen-e-spernikt-na-grigor-za-mayami-387796.html", "text": "Българската звезда в тениса Григор Димитров ще се изправи срещу Фелисиано Лопес в първия си мач на Мастърс турнира в Маями. Това стана факт, след като ветеранът от Испания се справи с 2:1 сета с Беноа Пер в I кръг със 7:5, 4:6, 6:4. Срещата продължи повече от два часа и беше спечелена от Лопес, който реализира втория си мачбол във финалния гейм. \r\nДо момента Лопес и Димитров са играли 5 пъти, като българинът води с 3:2 победи. Любопитното е, че 3 от двубоите им са били на тревните кортове в Куинс Клъб. Димитров за последно игра на Откритото първенство на Австралия, където отпадна на осминафиналите след загуба от Франсис Тиафо. Заради контузия в рамото българинът оказа участие в Ротердам, Акапулко и Индиън Уелс. \r\nДвубоят Димитров – Лопес ще се играе в събота.", "date": "2019.03.22", "title": "Ясен е съперникът на Григор за Маями"}
{"url": "https://www.standartnews.com/sport/uvelichikha-na-426-mln-evro-nagradniya-fond-na-rolan-garos-387795.html", "text": "Организаторите на Откритото първенство на Франция по тенис - Ролан Гарос увеличиха наградния фонд на турнира с 8 процента за тази година и той ще бъде 42.661 милиона евро, съобщиха от тенис федерацията на страната. Основната схема на турнира от Големия шлем в Париж започва на 26 май. Така шампионите при мъжете и при жените ще получат по 2.3 милиона евро, което е с 4.55 процента повече в сравнение с 2018 година. Финалистите ще вземат по 1.18 милиона евро, което с 5.36-процентно увеличение. \r\nНай-голямо ще бъде повишението - с 15 процента, за тези, които са отпаднали в първия кръг. Те ще вземат по 46 хиляди евро. Шампионите на двойки мъже и двойки жени ще вземат по 580 хиляди евро, а финалистите - 290 хиляди евро, което е 3.5 процента повече от миналата година.", "date": "2019.03.22", "title": "Увеличиха на 42,6 млн. евро наградния фонд на Ролан Гарос"}
{"url": "https://www.standartnews.com/sport/sportt-po-tv-za-23-mart-387799.html", "text": "19,00 Футбол, ЕП, кв: България - Черна гора (пряко) 21,35 Футбол, ЕП, кв: Англия - Чехия (пряко) 17,50 Спорт тото 21,15 \"Спорт в обектива\" 20,00 УЕФА Шампионска лига - магазинно предаване 17,00; 19,00; 21,00; 23,00 и 01,00 Тенис: ATP 1000 Маями (пряко) 19,00 Баскетбол, Евролига: Химки - Макаби Тел Авив; 21,30 Баскония - Реал Мадрид (пряко) 18,00 Баскетбол, Еврокъп: УНИКС Казан - Валенсия; 21,15 Морабанк Андора - Алба Берлин (пряко) 21,45 Баскетбол, Евролига: Милано - Панатинайкос (пряко) 10,30 Фигурно пързаляне: Световно първенство в Сайтама, жени, волна програма (пряко) 15,15 Ски полети: Световна купа в Планица, индивидуално състезание (пряко) 17,15 Биатлон: Световна купа в Осло, спринт, мъже (пряко) 19,15 Ски бягане: Световна купа в Квебек, спринт (пряко) 16,30 Колоездене: Бредене Коксейде Класик (пряко) 20,00 Кърлинг: Световно първенство в Дания, Канада - Дания (пряко)", "date": "2019.03.22", "title": "Спортът по тв за 23 март"}
{"url": "https://standartnews.com/biznes/ria-izbort-e-napraven-turski-potok-minava-prez-blgariya-387849.html", "text": "Изборът е направен. Турски поток минава през България. Това стана ясно от анализ, публикуван в най-голямата руска агенция РИА Новости. Според него маршрутът на втория ръкав на Турски поток вече има реални очертания като всички последни събития на Балканите сочат, че тръбата ще мине именно през България, Сърбия, Унгария и Словакия. Три знака, че това ще се случи, посочва РИА. Първият е, че съвсем скоро ще имаме уведомление черно на бяло от \"Газпром\". \r\nПрез ноември \"Газета комерсант\" неочаквано публикува материал, че \"Газпром\" е определил маршрута през България. В същия ден обаче от българското енергийно министерство с учудване съобщи, че не е получавало уведомление. Скоро това ще се промени на 180 градуса, съобщава РИА. От анализа й става ясно, че в най-скоро време ще получим цялата нужна документация. Вторият знак е, че в анализа ясно, че подчертава, че България няма да остане без газ. \r\nЗа България няма голям проблем със захранването с газ. Тя е съседна на Турция и няма проблем газът да минава от Турция към България, както сега тече от нас към Турция, се казва в анализа. И се подчертава, че за Русия е особено важно газта да стигне до Сърбия и другите страни от Източна Европа, които в момента вземат газ от газопровода през Украйна. Затова Москва се тревожи какво ще се случи със Сърбия след последните събития при съседите. Именно те ускоряват процеса. Русия иска да  съхрани своето енергийно влияние на Балканите. В този контекст трябва да се имат предвид неотдавнашните събития на хаос в Сърбия, които отчасти напомнят за събитията в Македония преди две години, се подчертава в анализа. И се казва, че първият ръкав на Турски поток ще бъде пуснат в края на тази година. Северен поток 2 и вторият ръкав на Турски поток най-вероятно ще бъдат пуснати през 2020 година, но още не може да се каже кога. Това, разбира се, съществено ще намали количествата транзитен газ по южния коридор. \r\n\"Газпром\" и \"Нафтогаз\" (Украйна) водят преговори какво се случва с него, защото Украйна може да бъде принудена да демонтира една, дори две от трите тръби. И да остави само една. По нея ще влиза газа, докато тръгне Турски поток. Освен това в бъдеще може да възникне пазарна необходимост от допълнително вкарване на газ в Европейския съюз. Москва нееднократно е казвала, че няма да спре напълно газа през Украйна, но иска икономическа целесъобразност. РИА съобщава, че преди дни българската страна е казала, че няма да иска компенсации за намаления транзит през своя територия по старата тръба само ако вторият ръкав мине през България и се наложи преходен период с намалени доставки. От своя страна Русия иска ясни гаранции, че проектът няма да бъде блокиран. На този фон идва третият знак, че трасето ще минава през България: настояването за това на Унгария. Решението за нея излезе. Тя е получила от \"Газпром\" гаранции, че руският газ ще стигне до територията й през 2020 г. дори и ако Москва и Киев не успеят да се разберат какво се случва със старото трасе и украински газ няма. Шефът на \"Газпром\" Алексей Милер унгарският министър на външните работи и търговията  Петер Сиярто подписаха споразумение според което \"Газпром\" дава гаранции на Унгария, че ще й осигури природен газ, независимо какво се случи със споразумението между Украйна и Русия. По думите на Сиярто Будапеща разчита на доставка на газ по Турски поток още през втората половина на 2021. Много е важно за нас е какво ще бъде трасето, защото си сътрудничим с българските и сръбски колеги, имали сме срещи за графика на работата, каза Сиярто. Така се налага изводът, че вторият ръкав на Турски поток ще мине през България. Геополитическите причини за това да две: желанието на Русия да запази енергийното си влияние на Балканите и събитията в Сърбия.   Съвсем в началото \"Газпром\" имали два варианта за продължение на втората тръба от \"Турски поток\", припомня РИА. Първият бил тя да мине през България, втория - през Гърция. Избран бил първият - през нашата страна. Но в този най-ранен етап България не планира това, защото не искала да повтаря грешките си от \"Южен поток\". Така Русия започнала да разглежда алтернативния вариант през Гърция и Македония. Но след хаоса в Скопие преди две години Москва си дала сметка, че рискът за този маршрут е прекалено висок. Затова се върнала към първия вариант - през България.  ", "date": "2019.03.22", "title": "РИА: Турски поток минава през България"}
{"url": "https://standartnews.com/biznes/kzp-smartfonite-da-pazyat-lichnite-ni-danni-387850.html", "text": "\r\n„Заобиколени сме от нови технологии, от продукти, които притежават все по-интелигентни (smart) характеристики. Може би повече от всякога сме близо от онова, което навремето гледахме само в научно-фантастичните филми – холограмни изображения, гривни, които ни показват каква е кондицията на организма, мобилни устройства, през които можем да си купим от потребните за ежедневието неща до стоки, които си позволяваме само няколко пъти в живота.” Това коментираха за \"Стандарт\" експерти от КЗП по повод Международния ден на потребителите, който тази година се провежда под мотото „Надеждни смарт устройства”. Те добавиха, че най-честите оплаквания на потребителите са в сферата на комуникациите и призоваха и клиентите, и търговците на смарт технологии да са по-запознати с качествата и характеристиките на този тип продукти. \r\n„Големите проблеми с подобни продукти могат да дойдат от вградените в тях технологии и от това, че не всички хора познават достатъчно добре характеристиките им. А това нерядко може да доведе до допълнителни разходи за потребителите”, посочиха още експертите от КЗП. И дадоха пример с неочаквано високите сметки на по-възрастни хора, които възникнаха като казус с навлизането на пазара на непознатите за тяхното поколение смартфони и предлагането им от мобилните оператори при преференциални условия в пакетите с телекомуникационни услуги. Причините обикновено са, че са включени услуги, които тези хора не ползват или пък самите те неволно са направили ненужни за тях абонаменти.   \r\nДругият въпрос по отношение на смарт устройствата се отнася до тяхната поддръжка и съвместимостта помежду им. „Ние вече говорим за интелигентни решения, включително за управление на дома и всичко в ежедневието ни, което предполага да има връзка между такъв тип устройства. Това предполага наличието на съответния софтуер”, добавиха специалистите от Комисията за защита на потребителите. \r\nТе призова търговците на смарт устройства да обясняват на потребителите подробно за качествата и характеристиките на продуктите, които предлагат. А при проблем – ако няма адекватна реакция на търговеца - като замяна или поправка на стоката - могат да се обърнат към КЗП, която да направи нужната проверка. \r\nВъв връзка със сигурността на данните на потребителите при ползването на смарт устройства от КЗП подчертаха, че всяка технология е съпътствана с рискове за компрометирането на нейното функциониране. И обясниха, че още отсега – преди масово такива технологии да са навлезли в употреба сред потребителите – вече на европейско ниво се мисли за това как законодателството да отговори на тези рискове. „Вече е предприета крачка към промяна в Директивата за продажбата на стоки, която ще задължава търговците на такъв тип уреди с по-сериозни софтуерни функционалности да поддържат такива версии на този софтуер, че да могат да бъдат съвместими с всякакъв тип устройства, включително по-стари, както и да спазват изискванията, свързани със сигурността и защитата на тези програми”, обясниха от КЗП. \r\n„КЗП не налага големи санкции, но невинаги размерът на глобата гарантира, че нарушението няма да се повтори. Наложената глоба има не само парично отражение, но и нанася вреда върху имиджа”, отбелязаха експертите. \r\nНа финала те изразиха мнение, че всяка година потребителите са по-защитени от предходната. Според тях хората са станали по-активни, а доверието в Комисията за защита на потребителите се увеличава.  ", "date": "2019.03.22", "title": "КЗП: Смартфоните да пазят личните ни данни"}
{"url": "https://standartnews.com/biznes/novite-modeli-na-motorola-veche-na-pazara-387836.html", "text": "Нови модели на Motorola от семейството moto g7 вече са на пазара у нас.  moto g7   и moto g7 play се предлагат в магазини “Технополис”. Само месец след световната им премиера и четирите смартфона от най-продаваната серия на Motorola са достъпни за всички почитатели на американския бранд у нас.   Мoto g7 предлага най-търсените и най-ценените функции на разумна цена. Четирите модела са с още по-добри камери, издръжливост на батерията, процесорна мощ и максимално големи дисплеи.     Новият moto g7 е с усъвършенстван дизайн, покритие от контурирано Gorilla Glass 3 стъкло и по-малък прорез. Тънък е едва 7,92 мм и тежи 174 г, което го прави изключително удобен. Предлага се в класическите цветове черно и бяло.  Снимането, създаването и споделянето на креативно съдържание никога не е било по-лесно. Видео клиповете и снимките оживяват на неговия 6.2\" Max Vision Full HD+ дисплей с U дизайн. Двойната 12 МР камера разполага с впечатляваща колекция от режими - цветен акцент, автоматично разпознаване на усмихнати лица и Google LensTM, с които да разгърнете своята креативност и да взаимодействате със света около вас. moto g7 е екипиран със супер бързата мобилна платформа Snapdragon™ 6323, което го прави 50% по-бърз от предишното поколение. Зареждането TurboPower и батерията, която издържа цял ден, ви осигуряват спокойствие дори и в най-натоварените ситуации.      Не позволявайте размерите на moto g7 play да ви подведат. moto g7 play е мощен смартфон, с който ще забравите за прекъсването и забавянето на приложенията. Благодарение на мобилната платформа Snapdragon™ 632 moto g7 play е с 60% по-бърз от предишното поколение3 . Неговият компактен дизайн се отличава с 5.7\" Max Vision HD+ дисплей с 19:9 съотношение на картината.  А ако искате да запечатате един от онези моменти, които се случват само веднъж в живота, можете да разчитате на 13 МР камера с автофокус с детекция на фазата и нулево забавяне на затвора, която фокусира по-бързо от мигване на окото.    Другите два модела - moto g7 plus и moto g7 power - са налични в търговската мрежа у нас още от деня на световната им премиера. Moto g7 се предлага в тъмно синьо и бяло магазини “Технополис” на цена от 499 лв., включително и с възможност за покупка на изплащане. Moto g7 play се предлага в златисто и черно в магазини “Технополис” на промоционална цена от 289 лв. и също може да бъде закупен на изплащане. Офертата е валидна до 4 април 2019 г.  ", "date": "2019.03.22", "title": "Новите модели на Motorola вече на пазара"}
{"url": "https://www.standartnews.com/sport/berbatov-se-snima-ss-zlatnite-momicheta-387819.html", "text": "Седмици преди Световната купа по художествена гимнастика, която ще се проведе от 12 до 14 април в „Арена Армеец“ в София, Димитър Бербатов се срещна с националния ни ансамбъл, за да вдъхне кураж на момичетата и да им пожелае късмет. Всичко заедно заснеха специална фотосесия за кампанията, набираща средства за създаването на възстановителен център за гимнастичките.Димитър и директора на неговата фондация Диди Ходжева бяха посрещнати от Илиана Раева, която ги запозна с момичетата и благодари, че застават зад каузата на федерацията по художествена гимнастика. „Какви успехи само имате и то без възстановителен център! Представям си какво ще правите с конкуренцията, когато имате и него“, коментира с усмивка легендарният футболист и Кавалер на Sofia World Cup 2019.", "date": "2019.03.22", "title": "Бербатов се снима със златните момичета"}
{"url": "https://standartnews.com/biznes/ribari-ot-blgariya-i-rumniya-se-sreshchat-v-tutrakan-387860.html", "text": "Рибари от България и Румъния се събират в  Тутракан, за да изработят обща стратегия за развите на местните общности. В дискусията са включени и представители на туристическия бранш, на местните управи и специалисти по устройство на териториите, историци и учени. Срещата се организира в рамките на проекта „Мемофиш. Памет и бъдеще. Истории за дунавската цивилизация”, който се финансира от трансграничната програма на ЕС Интеррег V–A   Румъния–България. Това съобщиха организаторите от българо-румънската търговско промишлена палата в Русе. \r\nПрез следващите два дни участниците във форума ще обсъждат теми, свързани с развитието на речното рибарство в региона. В проекта са включени пет двойки селища от двата бряга на Дунава, в които и до днес са запазени  традициите на рибарството. Това са Силистра– Кълараш, Ветрен–Мющишя, Тутракан–Олтеница,  Русе–Гюргево, Видин-Калафат. Първата диискусия е в Тутракан, но подобни срещи ще се организират и в останалите региони, където живеят и работят рибари.  ", "date": "2019.03.22", "title": "Рибари от България и Румъния се срещат в Тутракан"}
{"url": "https://standartnews.com/kultura/bond-pravyat-svetovna-premiera-v-sofiya-387820.html", "text": "Поради големия интерес, най-успешният струнен квартет в света добавя към мини-турнето си в България още два града - Варна и Бургас. Две нови композиции ще представят красавиците от феноменалния квартет „Бонд“ на грандиозния си концерт в зала номер едно в НДК на 26 март. Парчетата ще бъдат изсвирени за пръв път не само пред родната публика, а и в световен мащаб, което прави предстоящия музикален спектакъл наистина уникален. Най-успешният дамски струнен квартет в света ще открие бляскавото шоу у нас със “Zadok” - първата от двете нови композиции, написана от самите Bond в съавторство с известния английски продуцент Кевин Малпас. В сетлиста I повече от 20 парчета, представящи най-доброто от световно признатото им творчество, попада и “Panthera” - втората песен на Bond със световна премиера в НДК на 26 март. Четирите мултиталантливи дами вече нямат търпение да посетят столицата, издадоха още организаторите на събитието от Zарр еntertainment. Те са планирали разходка из София с цел разглеждане на местната архитектура и изследване на контрастите на различните епохи, оставили своя отпечатък в града. Интересуват се от емблематични монументи и с любопитство биха разгледали Паметника на съветската армия, „Свети Александър Невски“, Руската църква, сградите от царско време и други забележителности. Колкото до програмата и менюто им, красавиците ще заложат предимно на цитрусови плодове, ароматни чайове, джинджифил, хумус и други здравословни изкушения, които предпочитат да консумират. След грандиозния музикален спектакъл в София, звездите се отправят към Пловдив за повторното му сътворяване на 27 март в комплекс Си’ла - събитие, което се очаква от жителите на тазгодишната Европейска столица на културата с огромно нетърпение. Поради големия интерес, мултиплатинените музикантки ще изнесат още два концерта у нас, обявиха преди минути организаторите на събитието - в Летния театър в Бургас на 11 юли и на 12 юли в морската столица Варна.", "date": "2019.03.22", "title": "„Бонд“ правят световна премиера в София"}
{"url": "https://standartnews.com/biznes/kakvo-da-pravim-ako-umniyat-gsm-se-izpoti-387858.html", "text": "Ако вашето мобилно устройство прегрее, то ще се опита да се \"спаси\". Вашият телефон ще ви покаже предупреждение на екрана, че е прегряло и ще се изключи автоматично. Не е добре обаче да оставяте нещата да стигнат до там. Прегряването може да доведе до трайно увреждане на телефона ви. Ето защо е най-добре да държите телефона си далече от пряка светлина и помещение където температурите са високи. Освен слънцето, батерията може да е друга причина за прегряване на смартфона ви. Ефективен начини за предпазване на вашия телефон от прегряване е да го изключите, когато не е в употреба и да затворите приложенията или функциите, които хабят бързо вашата батерия. И ако забележите, че смартфонът ви често прегрява, това е сигнал, че може би проблемът е в батерията му и е добре да потърсите професионално мнение. Ако смартфонът ви е изкарал с вас цял ден на плажа или е бил в джоба ви докато сте тренирали има вероятност дисплея му да се \"изпоти\". Веднага след като забележите този проблем, изключете смартфона и го извадете от калъфа му, ако има такъв. Подсушете го с мека кърпа или памучен тампон. Извадете батерията и SIM картата, ако имате възможност поставете телефона си в купа или торба с неварен ориз за една нощ или за няколко дни. Оризът трябва да абсорбира влагата от вашия телефон. Едва ли ще бъдете щастливи да разберете, че кондензацията е стигнала чак до обектива на камерата на смартфона ви. Ако забършете обектива с пръст ще оставите отпечатъци и снимките ви няма да бъдат с добро качество, ето защо използвайте микрофибърна кърпа. Проблемът обаче може да е по-голям отколкото ви изглежда, така че изключете смартфона си, поставете го в купа или торба пълна с несварен ориз за няколко дни. Това трябва да абсорбира цялата влага от телефона ви. Ако вашите снимки все още са неясни, вгледайте се внимателно в обектива на фотоапарата и вижте дали няма някакви забележими драскотини, прах и мръсотия. Избършете с микрофибърна кърпа. Ако и това не помогне потърсете съвет от специалист. Преди да отидете на плажа, погрижете се всички портове на вашия смартфон да са защитени, за да не може в тях да проникне пясък. Ако обаче се случи така, че вашия смартфон падне в пясъка, веднага го изключете, преди да започнете да го почиствате. За да издухате пясъка използвайте сгъстен въздух. Понякога телефонът ви не просто се \"поти\", а \"плува\" във вода. За да не изпадате в подобна ситуация преди да се отправите към басейна или плажа си купете водоустойчив калъф. Ако все пак сте плували с телефона си без той да е бил защитен, незабавно го изключете и вземете мека кърпа или памуче, за да го подсушите. След това извадете батерията или SIM картата, ако можете. Поставете телефона си в купа или торба с несварен ориз през нощта или за няколко дни. Когато сте на закрито, дисплеят на вашия телефон е ясен, но изведнъж когато излезете на слънце изображението се \"размива\". Можете да увеличите нивото на яркост от настройките си, но това само ще хаби повече батерията. Много по-добре е да си вземете протектор с покритие, което елиминира отблясъците по дисплея. Тези протектори имат за цел да блокират отразяването на UV лъчите и да анулират дразнещите отблясъци по екрана. Представете си, че стоите пред спиращ дъха залез или изгрев и вадите вашия телефон, за да уловите момента, но разбирате, че няма място на смартфона ви. Разбира се, решението е да изтриете някоя снимка, която не е чак толкова добра, но има и по-добро решение – да използвате облачна услуга за съхранение.  ", "date": "2019.03.22", "title": "Какво да правим, ако умният GSM се \"изпоти\""}
{"url": "https://www.standartnews.com/sport/blgariya-priema-cherna-gora-dovechera-ot-1900-ch-387856.html", "text": "България започва участието си в квалификациите за Евро 2020 тази вечер от 19,00 ч срещу Черна гора на стадион \"Васил Левски\". Двубоят е от група \"А\", като другата среща е Англия - Чехия на \"Уембли\". България ще играе за пети път с Черна гора. До момента имаме една победа, две равенства и една загуба. За последно играхме с черногорците на 4 юни 2011 в Подгорица в евроквалификация завършила 1:1. Днес стартира участие и настоящия еврошампион Португалия, който приема Украина. За тима се завръща звездата им Кристияно Роналдо. В квалификациите стартира и настоящия Световен шампион Франция. \"Петлите\" гостуват на Молдова. \r\n19:00 часа: \r\nБългария - Черна гора \r\n21:45 часа: \r\nАнглия - Чехия \r\n21:45 часа: \r\nЛюксембург - Литва \r\nПортугалия - Украйна \r\n21:45 часа: \r\nАлбания - Турция \r\nАндора - Исландия \r\nМолдова – Франция.", "date": "2019.03.22", "title": "България приема Черна гора довечера от 19,00 ч"}
{"url": "https://www.standartnews.com/sport/feygin-izravni-blgarskiya-rekord-na-svetovno-po-figurpo-przalyane-387857.html", "text": "Александра Фейгин зае 17-о място на световното първенство по фигурно пързаляне в Сайтама (Япония) и изравни най-доброто българско представяне при жените на шампионат на планетата. Преди 26 години на тази позиция завърши Виктория Димитрова. 16-годишната възпитаничката на Ина и Андрей Лутай изигра прекрасно новото си съчетание, вдъхновено от постановката „Пасажери“, като изпълни седем тройни скока - луц, флип, салхов и два тулупа и два ритбергера, като и серия от два двойни аксела. Пируетите получиха ниво на трудност 4. Така с оценка от 108.62 точки и крайна 165.31 българката попадна в топ 20 на света. \"Бях малко притеснена. Радвам, че и във волната програма се справих с вълнението, с елементите, с всичко. Много съм доволна. Публиката беше много приятна. Подкрепяше абсолютно всички състезатели, независимо от коя държава са, а на нас това много ни помага“, заяви от Сайтама специално за БНР Александра Фейгин. „И в двете програми се притеснявах, може би еднакво. Така се чувствах. Не видях голяма разлика между световното и европейското първенство. Тук всичко е малко по-различно, най-вече в обстановката. Но иначе, състезание, като състезание. Залата е изключително внушителна. Когато излезнеш на леда започваш да се притесняваш, защото е огромна. Аз нямам голям опит с такива зали. Постепенно започвам да свиквам“, допълни Саша. „Новият костюм малко ми вдигна самочувствието. Беше ми по-удобно, по-комфортно, защото аз се харесвах. Беше ми изключително приятно да се намирам на един лед с Медведава и Загитова. Те наистина са големи спортисти и са постигнали много. За мен беше чест“, завърши Фейгин. Шампионка стана Арина Загина Загитова от Русия.", "date": "2019.03.22", "title": "Фейгин изравни българския рекорд на световно по фигурпо пързаляне"}
{"url": "https://standartnews.com/biznes/za-kakvo-da-vnimavame-pri-pokupkata-387852.html", "text": "Разопаковайки новата си покупка, трябва да сте изпълнени с вълнение, а не с мисли от типа \"аджеба какво точно си купих\". За да избегнете натякващото усещане, че сте дали сума пари за устройство, което не ви е нужно, вземете под внимание 5 съвета, преди да бръкнете дълбоко в джоба си. Да кажем, че се нуждаете от прахосмукачка робот. Подобно на всяко устройство, ще намерите опция, която е главозамайващо скъпа и такава, която е достатъчно евтина, за да ви направи подозрителни, и много алтернативи между двете крайности. Преди да се ангажирате с покупка, трябва да проверите \"в какво се забърквате\". \r\nКак да направите наистина стойностна покупка? Отзивите обикновено са полезни индикатори - не купувайте нещо, ако не можете да намерите поне няколко потребителски мнения. Препоръчваме ви да се придържате към известни марки и такива, от които по принцип сте доволни. Не разчитайте на коментари, които виждате в социалните медии. \r\nВземете смартфоните като пример: eкстри като водоустойчивост, безжично зареждане и слот за карта с памет може да не са важни за вас, но така или иначе би трябвало да проверите наличието на такива функции, за да разберете защо за продукта е определена такава цена. Тогава може да пазарувате с увереност, че парите ви не отиват на вятъра. Както вероятно сте забелязали, технологичният свят се развива с бързи темпове. Дори най-новият, най-бързият и най-способен смартфон вероятно ще бъде на върха само за около година, преди да бъде отстранен от първото място, така че е добре да знаете какво предстои, когато пазарувате: ако продуктът, на който сте хвърлили око, скоро ще бъде заменен от нещо още по-добро, може да си струва да изчакате. \r\nТова не е универсално правило и работи по различен начин в зависимост от това, какъв вид технологии купувате - телевизорите имат много по-дълъг срок на годност от телефоните например. Затова - проверявате кога даден продукт е бил пуснат за пръв път на пазара и проверете дали не се носят слухове за неговата подмяна с по-нова версия. \r\nЗа лаптопи и настолни компютри проверете датите на пускане и възрастта на компонентите вътре: по-евтините компютри често ще имат по-стари процесори. Това не означава, че ще сгрешите, като вземете лаптоп с вътрешни компоненти, които не са последно поколение, но все пак имайте едно наум. Докато големите търговци на дребно обикновено са достатъчно съвестни, за да не ви продават продукт, който вече няма да бъде поддържан, това не може да се каже за абсолютно всички, особено тези, които продават онлайн. Това е нещо, за което трябва да се внимава, независимо къде купувате вашите джаджи - онлайн или в магазин. \r\nУверете се, че вашият технологичен избор все още се поддържа от производителя: ако това е принтер например, задайте си въпроса, ще работи ли с най-новите версии на големите и известни операционни системи? Все още ли производителят на принтери пуска софтуерни актуализации и касети за него? Бърза проверка в мрежата или посещение на сайта на компанията ще ви даде отговор. \r\nПо-рядко се случва производителят на хардуер вече да е излязъл от бизнеса, но все пак това също е въпрос, на който е добре да обърнете внимание - може би компанията е спряла да прави телевизори и сега се е пренасочила към друга електроника. Това не означава, че купувате нещо некачествено, но може да затрудни ремонта или актуализирането на софтуера. \r\nНаличието на гаранционна карта също е друг индикатор за това, колко добре се поддържа новата ви придобивка, макар че проверката за такава (и проверка на нейната продължителност) е добра практика, която трябва да следвате като цяло, независимо дали пазарувате техника или не. На този етап е почти сигурно, че имате куп други джаджи, с които новата ви придобивка трябва да сработи, така че отделете време, за да проверите дали тя наистина ще се впише във вашия технологичен пантеон. Ако смятате да се обзаведете и с умни светлини, логично е да купите марка, която можете да контролирате с гласови команди, изпратени до съществуващия ви комплект, без необходимост от допълнителна конфигурация. \r\nЗа щастие това не е толкова голям проблем, колкото преди, но все пак е нещо, за което си струва да помислите. Описанията на продуктите трябва да ви дават необходимата информация за съвместимостта с други технологии. Ако такава липсва, може да си набавите необходимите данни с едно бързо търсене в мрежата - просто изпишете името на модела, който купувате, плюс това на останалата техника, с която вече разполагате. \r\nПридържането към един и същ производител е добро правило, което ще ви гарантира, че всичко работи както трябва или поне в една и съща екосистема. Проверете ценовата история на продуктите на компанията, от която пазарувате. Те ще ви кажат дали цената наистина е реална, или продуктът е с надценка. В крайна сметка колкото повече време прекарвате в проучване, толкова по-информиран ще бъде вашият избор.  ", "date": "2019.03.22", "title": "За какво да внимаваме при покупката на техника"}
{"url": "https://www.standartnews.com/sport/falstart-za-blgariya-387876.html", "text": "Националният отбор на България по футбол не успя да победи Черна гора в първата среща от квалификационната кампания за Евро 2020. Стефан Мугоша беше точен в 50-ата минута,  Тодор Неделев върна интригата в мача с гол от дузпа в 82-ата минута, която беше отсъдена за нарушение зКостов, което бе извън наказателното поле. Ивайло Чочев бе контузен тежко в средата на второто полувреме и се наложи да бъде изнесен на носилка и откаран с линейка в Пирогов. Съмненията са за скъсани връзки на дясното коляно. Така той ще отсъстав от терена минимум 6 месеца. Около 7000 фенове подкрепиха \"лъвовете\" на стадион \"Васил Левски\". В понеделник играем с Косово като гост.  ", "date": "2019.03.22", "title": "Фалстарт за България"}
{"url": "https://standartnews.com/sport/feygin-izravni-blgarskiya-rekord-na-svetovno-po-figurpo-przalyane-387857.html", "text": "Александра Фейгин зае 17-о място на световното първенство по фигурно пързаляне в Сайтама (Япония) и изравни най-доброто българско представяне при жените на шампионат на планетата. Преди 26 години на тази позиция завърши Виктория Димитрова. 16-годишната възпитаничката на Ина и Андрей Лутай изигра прекрасно новото си съчетание, вдъхновено от постановката „Пасажери“, като изпълни седем тройни скока - луц, флип, салхов и два тулупа и два ритбергера, като и серия от два двойни аксела. Пируетите получиха ниво на трудност 4. Така с оценка от 108.62 точки и крайна 165.31 българката попадна в топ 20 на света. \"Бях малко притеснена. Радвам, че и във волната програма се справих с вълнението, с елементите, с всичко. Много съм доволна. Публиката беше много приятна. Подкрепяше абсолютно всички състезатели, независимо от коя държава са, а на нас това много ни помага“, заяви от Сайтама специално за БНР Александра Фейгин. „И в двете програми се притеснявах, може би еднакво. Така се чувствах. Не видях голяма разлика между световното и европейското първенство. Тук всичко е малко по-различно, най-вече в обстановката. Но иначе, състезание, като състезание. Залата е изключително внушителна. Когато излезнеш на леда започваш да се притесняваш, защото е огромна. Аз нямам голям опит с такива зали. Постепенно започвам да свиквам“, допълни Саша. „Новият костюм малко ми вдигна самочувствието. Беше ми по-удобно, по-комфортно, защото аз се харесвах. Беше ми изключително приятно да се намирам на един лед с Медведава и Загитова. Те наистина са големи спортисти и са постигнали много. За мен беше чест“, завърши Фейгин. Шампионка стана Арина Загина Загитова от Русия.", "date": "2019.03.22", "title": "Фейгин изравни българския рекорд на световно по фигурпо пързаляне"}
{"url": "https://standartnews.com/sport/novata-superliga-garantira-na-vseki-uchastnik-po-900-mln-evro-387859.html", "text": "Новият турнир Суперлига, който се очаква да смени Шампионска лига ще гарантира приходи в размер на 900 милиона евро годишно за всеки отбор, който има гарантирано постоянно участие, съобщава gong.bg. В тази сума не влизат сумите, които отборите ще си разделят от наградния фонд на надпреварата. Еволюцията на Шампионската лига е резултат от обширни консултации с участието на всички заинтересовани страни. Суперлигата ще се води като естествен заместник на Шампионската лига. Новият проект е все още в процес на доизчиствена и усъвържшенстване, а преговорите се водят между Европейската асоциация на клубовете и УЕФА. Според разкритията на „Der Spiegel“, които се базират на изтичането на информация от „Football Leaks“, в Суперлигата ще вземат участие 16 от големите клубове в Европа – Реал Мадрид, Барселона, Манчестър Юнайтед, Байерн Мюнхен, Ювентус, Челси, Арсенал, Пари Сен Жермен, Манчестър Сити, Ливърпул и Милан. Те ще бъдат основателите на новия турнир. Към тях ще се присъединят Атлетико Мадрид, Борусия Дортмунд, Олимпик Марсилия, Интер и Рома, които ще бъдат третирани като гости. Европейската Суперлига ще има две фази – първо групова, а след това елимнаторна. Съществува вероятност форматът на Суперлигата да бъде увеличен до 24 отбора. Възможно е да се организира втора дивизия, като по този начин ще се даде възможност на други тимове да се интегрират в турнира и да се издигнат. Друга характеристика на новата Суперлига ще са мачове през уикендите, защото УЕФА е категорична, че така часовете на двубоите могат да се променят и да са по-удобни за телевизионния пазар в Америка и Азия. Нещо, което до момента е невъзможно с късните мачове в делнични дни, съобразени изцяло с европейската аудитория. Тази промяна също ще взриви силна съпротива, защото означава, че календарите на отделните първенства се променят и отбори ще трябва да почиват, когато техен мач срещу Манчестър Юнайтед или Реал например, съвпада със сблъсък на гранда в Суперлигата. Любопитна подробност е, че някои отбори, които са представлявани от Европейската асоциация на клубовете остават извън турнира и не се защитават техните позиции, което със сигурност ще предизвика скандал. Планът за Суперлигата е напреднал толкова много, че той се опитва да подпише договор за партньорство в САЩ с компанията „Релевент Спорт“. 2024 е годината, която е поставена като краен срок за стартирането на новия футболен турнир, който ще замени Шампионска лига. Проблем към този момент остава изготвянето на програмата и провеждането на мачовете, тъй като желанието е двубоите да се провеждат през уикенда, което съвпада с календарите на местните футболни структури. Ако идеята бъде разработена и се приеме, което според AP е доста вероятно, турнирът ще се появи през сезон 2023-24 г. С неговото раждане на практика се затварят вратите за отбори от страни като България към срещи с елитните съперници от континента. Просто няма къде да ги сблъска жребият, ще са в различни турнири. Разработва се вариант за Лига Европа 2, която ще се появи още през 2021 г., като така за \"малките\" ще има две надпревари, повече възможности, но без да могат да премерят сили с колосите. Нещо като \"Б\" и \"В\" група, ако разглеждаме европейския футбол със сечението на шампионат в отделна страна.", "date": "2019.03.22", "title": "Новата Суперлига гарантира на всеки участник по 900 млн. евро"}
{"url": "https://standartnews.com/kultura/hills-of-rock-2019-dobavya-oshche-15-imena-387826.html", "text": "Нови 15 имена се включват към третото поредно издание на Hills Of Rock, което ще се проведе на 28, 29 и 30 юни в Гребен канал, Пловдив. Ronnie Romero & Eridan ще нажежат атмосферата точно преди хедлайнера Whitesnake на 29 юни, а шведската банда Crazy Lixx ще видим и чуем на 28 юни. За първа година фестивалът добавя специалната нова трета сцена Music Jam. Австрийската банда Vision of Atlantis и българите Sevi и Concurent ще разтърсят публиката със зашеметяващите си изпълнения. Към събитието се включват и родните артисти Shadows Out Of Time, Life Light, Affection, A-Moral, Krekhaus, „Oбратен ефект“, Kopriva, Innerglow, Les Animaux Sauvages и „Остава“, които ще видим на сцената „На тъмно“. Hills Of Rock се реализира за трета поредна година и е в програмата на  „Пловдив 2019 - Европейска столица на културата“. До 31.03.2019 тридневните билети са на цена от 160 лева, а от 01.04.2019 до 28.06.2019 – на 180. Еднодневните билети струват 80 лева до 31.03.2019, а след това и по време на фестивалните дни – 100.", "date": "2019.03.22", "title": "Hills Of Rock 2019 добавя още 15 имена"}
{"url": "https://standartnews.com/regionalni/nyama-pari-za-remont-na-am-trakiya-mezhdu-chirpan-i-stara-387868.html", "text": "Към момента в бюджета на пътната агенция няма достатъчно средства за ремонт на участъка от АМ \"Тракия\" между Чирпан и Стара Загора. \r\nТова призна министърът на регионалното развитие и благоустройството Петя Аврамова по време на днешния парламентарен контрол. По индикативни разчети парите, които са нужни за ремонта на 40-те км от този участък  били около 60 млн. лв. Освен това от ремонти се нуждаели и седем пътни съоръжения, които също били в лошо състояние. Министър Аврамова посочи, че щели да се търсят възможности за целеви средства от бюджета, за да започне поетапно изпълнение на ремонта. \r\n При тази ситуация ограничението на скоростта на движение по магистрала \"Тракия\" в участъка между Чирпан и Стара Загора поради съображения за пътната безопасност щяло да остане 90 км/ч и след първоначално предвидения срок 30 март - до 30 септември.  \r\n ", "date": "2019.03.22", "title": "Няма пари за ремонт на АМ \"Тракия\"  между Чирпан и Стара"}
{"url": "https://standartnews.com/sport/falstart-za-blgariya-387876.html", "text": "Националният отбор на България по футбол не успя да победи Черна гора в първата среща от квалификационната кампания за Евро 2020. Стефан Мугоша беше точен в 50-ата минута,  Тодор Неделев върна интригата в мача с гол от дузпа в 82-ата минута, която беше отсъдена за нарушение зКостов, което бе извън наказателното поле. Ивайло Чочев бе контузен тежко в средата на второто полувреме и се наложи да бъде изнесен на носилка и откаран с линейка в Пирогов. Съмненията са за скъсани връзки на дясното коляно. Така той ще отсъстав от терена минимум 6 месеца. Около 7000 фенове подкрепиха \"лъвовете\" на стадион \"Васил Левски\". В понеделник играем с Косово като гост.  ", "date": "2019.03.22", "title": "Фалстарт за България"}
{"url": "https://standartnews.com/mneniya/trsi-se-noviyat-zhelyu-zhelev-387867.html", "text": "Хитовата песен на Орлин Горанов за детския чист спомен стана особено актуална тези дни с празненствата около годишнината за влизането ни в НАТО. Оказа се, че евроатлантическата цел е била последната, обединила ни като нация. А оттогава обикаляме без никаква идея и във всякаква посока не един следобед, а цели 15 години. Как живеем в безпътицата, до болка знае всеки от нас. Голямата неизвестна е  . Извън, разбира се, повсеместната омраза, която вече ни превръща в безродственици. Липсата на национални приоритети през прехода направи икономиката неконкуретноспособна, селата – безлюдни, нацията – болна, а младото поколение – полуграмотно. Водим европейски класации по смъртност, демографски срив и бедност. Но трудно влизаме в евролиста за иновации или престижни университети. Затова и нищо чудно, че дори в гладната Сомалия са по-щастливи от нас. Които, макар публично да се омаскаряват, вече се замислят за помирение в търсене на общи приоритети. . Още през миналата есен партията му обяви, че ударно пише програма за ускорено и догонващо развитие. Документът, в който главна цел е нов тип икономика с утрояване на ръста и достигане на европейски доходи, беше и основна теза в  коледното слово на почетния председател на ДПС. ”, в която акцент е засилена роля на   държавата в икономиката и пълна социална промяна. Социалистите даже я гласуваха по време на януарския конгрес, но веднага бяха упрекнати от властта, че идеите им звучат социално добре, но финансово-зле.               .  Ден след червения висш форум, обяви като приоритет създаването на Съвет на стратегическо развитие. След двумесечно затишие, преди дни държавният глава посочи 12 експерти, които ще пишат алтернативна програма за превръщането ни в по-богата и справедлива държава.    Случайно или не, сформирането на новия отбор на Радев се случи дни след  . Той обяви, че до края на година ГЕРБ ще е готов с концепцията за новата бг икономика. Според него България трябва да се превърне от инвестиционна дестинация с ниски данъци и заплаще на труда в к онкуретноспособна икономика, която стимулира производствата с добавена стойност и износителите. Това ще засили икономическия ръст и ще донесе съществено покачване на доходите.      По същото време   и предложи среща на останалите лидери на парламентарни групи – Цветан Цветанов и Корнелия Нинова, на която да си говорят не за избори, а за дългосрочна стратегия. Корнелия Нинова прие поканата, Цветанов пасува. Към идеята за приемане на приоритети се присъедини Волен Сидеров, а преди дни и Веселин Марешки. С две думи – желанието е налице, задава се нова Кръгла маса. Първата и последна за прехода беше преди 29 години, когато след седмици на бурни дебати между БСП и СДС бе решено, че плановата икономика се заменя с пазарна, Държавният съвет става президентство, свиква се Велико народно събрание, което променя конституцията и отменя чл.1, закри се Държавна сигурност. 30 години по-късно чаканите промени са не по-малко революционни – промяна на модела на пазарната икономика, която през прехода се изроди в своеобразен „див капитализъм”, нова социална и демографска политика, дискусия за правомощията на властите. Но и решение по най-болезнения въпрос от прехода. Който доведе до огромно социално неравенство и нарушено чувство за справедливост – за вината на властта и олигарсите, ограбили държавата и спестяванията на хората. Дано този въпрос не последва съдбата на досиетата. Които кървяха като открита рана в СДС-изказванията на голямата среща. А след това бяха замитани под партийния килим на всяко правителство.        Времето за нова Кръгла маса отдавна е настъпило, но срещата сега изглежда почти абсурдна. Защото . ГЕРБ и БСП си говорят само на висок тон, патриотите са пред разпад, десницата е вечната „контра”. Президентският съветник Иво Христов във вторник пък скъса и последните мостове за институционални преговори като заяви, че не вижда смисъл от среща между държавния глава и премиера.    Така че, търси се новият Желю Желев. Или Петър Дертлиев, който вдъхновяваше с думите: .  Добър повод да проверим какво сега означава за тях „За честта на пагона”.          ", "date": "2019.03.22", "title": "Търси се новият Желю Желев"}
{"url": "https://www.standartnews.com/lifestyle/svetla-ivanova-s-nova-aktsiya-387834.html", "text": "Поп певицата, писател и йога инструктор Светла Иванова и Антоанета Илиева откриха „Salt&Art“ – елегантно пространство за йога практики, сътворено от тях с вдъхновение, любов и внимание. Енергията на Пълнолунието бе избрана за ден първи на салона, в който чрез йога флоу, холотерапия и релаксация ценителите на хармонията ще се освобождават от товари и блокажи, за да почувстват с лекота и радост любовта и живота с всичките си сетива. Музикалното семейство Кирил и Мая Нешкови, поетите Александър Петров и Иван Тенев, певицата Кристина Димитрова, светският фотограф Надежда Корчева, известният музикант и композитор Момчил Колев и още над 50 джет-персони бяха сред гостите на изисканото откриване.", "date": "2019.03.22", "title": "Светла Иванова с нова акция"}
{"url": "https://standartnews.com/kultura/ostava-sedmitsa-do-godsmack-387831.html", "text": "Дългоочакваното първо гостуване на американската рок група Godsmack в София ще се състои на 30 март в „Арена Армеец“. Музикантите се опитват да забият в столицата от години. През 2012 те трябваше да са хедлайнери на първия ден от фестивала „Sofia Rocks“. В последния момент обаче вокалът на групата Съли Ерна се разболя и не само участието им в столичния фест отпадна, но и цялото им европейско турне. Те трябваше да свирят и на 27 ноември миналата година, но заради трагедия в семейството на китариста Тони Ромбола и този тур се отложи. Групата обяви дати за концерти из Европа в края на 2018-а и България отново влезе в списъка. Американците се разписаха за първи път на родна земя през 2015-а по време на фестивала „Summer Chaos“ в Бургас. Последният албум на рокаджиите „When Legends Rise“ излезе на 27 април 2018-а и сегашната обиколка е в негова подкрепа. Godsmack се сформира през 1995-а. Едноименният им дебютен албум излиза през 1998-а. Той е записан с 2500 долара, които техен приятел им дава назаем. Въпреки че групата почти веднага успява да завладее феновете на тежката музика, дори бива номинирана за награда „Грами“, тя пожъна световен успех с парчето „I Stand Alone“, което бе ползвано като саундтрак за филма със Скалата „Кралят на скорпионите“ през 2002-а. От тогава американците се превърнаха в едно от най-големите имена на съвременната хард-рок сцена, като вече са продали над 20 милиона копия от албумите си в целия свят.", "date": "2019.03.22", "title": "Остава седмица до Godsmack"}
{"url": "https://standartnews.com/biznes/sedmitsa-na-honor-vv-vivacom-387866.html", "text": "Оранжеви цени във VIVACOM до 26 март. Телекомът предлага промоции на четири атрактивни модела на HONOR в различни ценови сегменти. Отстъпки са в комбинация с тарифен план SMART L+ при покупка от онлайн магазина на телекома - http://www.vivacom.bg/bg/oranjevi-ceni. \r\nВ оранжевата седмица дебютира нов модел - HОNOR 10 Lite, който ще бъде предлаган единствено от VIVACOM сред операторите у нас в комплект със смарт гривна HONOR Band 3. Елегантния вид на устройството се дължи на осемслойната текстура, придаваща 3D оптичен ефект на корпуса, който обгръща 6.21” FHD+ IPS дисплей. Зрителното поле е увеличено до 19.5:9, благодарение на което потребителят получава невероятна картина. \r\nДвойна основна AI камера е с резолюция 13MP+2MP. Разпознава над 22 сцени, разполага с имиджова стабилизация (AIS) за страхотни пейзажи. Селфи камерата е с впечатляващите 24MP и комбинира няколко кадъра, за да се получи равномерно експонирано изображение. \r\nТелефонът е перфектният избор за активния човек - разполага с бърз 8-ядрен процесор Kirin 710, 32GB вътрешна памет, 3GB RAM и microSD слот с възможност за поставяне на карта до 512GB. Смартфонът поддържа функцията 4G Voice, която осигурява кристално качество на звука и позволява едновременно провеждане на разговори и сърфиране в 4G мрежата. \r\nHONOR 10 Lite поддържа тройна Bluetooth връзка, което дава възможност с телефона да бъдат свързани едновременно три устройства. Едно от тях може да бъде HONOR Band 3 - фитнес гривна, която идва в комплект със смартфона. Тя следи сърдечния ритъм и качеството на съня.  Водоустойчива е до 50 м., което я прави идеалния избор за всички практикуващи водни спортове. \r\nHONOR 10 Lite в комплект с фитнес гривна идва на цена от 249.98 лв. с тарифен план SMART L+. Потребителите могат да изберат своя нов небесно син смартфон в комбинация със синя гривна или черен смартфон в комплект с черна или оранжева гривна. \r\nОранжевата седмица предлага още три модел на бранда на промоционални цени. \r\nОсвен с атрактивната цена от 389.98 с тарифен план SMART L+, HONOR Play идва в комплект със слушалки, спортна бутилка и ринг холдър. HONOR Play се отличава с редица ключови предимства, които го правят идеалния избор за игри и забавления. Най-характерната му особеност е тexнoлoгиятa GРU Тurbо - иновация, която подобрява мощността на графичната обработка с 60%, а в същото време намалява консумацията на енергия с 30%. Корпусът е метален, а дисплеят поддържа Full HD+ резолюция, което го прави подходящ не само за игри, но и за мултимедийно съдържание. Високата скорост на работа се гарантира от флагшип процесора Kirin 970, който е допълнен от 4GB RAM и осигурява 4D гейминг на потребителите. Алгоритми с изкуствен интелект анализират в реално време видеото и звука, а след това с вибрация реагират на различните събития в игрите. Благодарение на тази технология се постига и високо качество на звука.   \r\nHONOR 9 Lite и HONOR 8X разполагат с голям дисплей, което позволява гледането на повече съдържание с по-малко скролване. Само сега HONOR 8X се предлага на изгодна цена от 279.98 с тарифен план SMART L+.  HONOR 9 Lite е на цена от 149.98 със същия тарифен план. Моделите притежават функционални камери, стилен дизайн и отлична бързина. HONOR 9 Lite има опция за интелигентно разпознаване на посоката на телефона, като автоматично разделя екрана на колони, когато е в хоризонтален режим. Камерите задават фокуса след направена снимка, като запазват картина и звук и така снимките стават по-реалистични. И двата смартфона има впечатляваща визия - HONOR 9 Lite постига зашеметяващ огледален ефект за по-премиум вид чрез нано-гравирания дизайн. HONOR 8X има подобрена издържливост и голяма батерия, която е чудесно предимство и заради възможността на телефона за свързване на няколко устройства безжично и слушане на музика.", "date": "2019.03.22", "title": "Седмица на HONOR във VIVACOM"}
{"url": "https://www.standartnews.com/sport/novata-superliga-garantira-na-vseki-uchastnik-po-900-mln-evro-387859.html", "text": "Новият турнир Суперлига, който се очаква да смени Шампионска лига ще гарантира приходи в размер на 900 милиона евро годишно за всеки отбор, който има гарантирано постоянно участие, съобщава gong.bg. В тази сума не влизат сумите, които отборите ще си разделят от наградния фонд на надпреварата. Еволюцията на Шампионската лига е резултат от обширни консултации с участието на всички заинтересовани страни. Суперлигата ще се води като естествен заместник на Шампионската лига. Новият проект е все още в процес на доизчиствена и усъвържшенстване, а преговорите се водят между Европейската асоциация на клубовете и УЕФА. Според разкритията на „Der Spiegel“, които се базират на изтичането на информация от „Football Leaks“, в Суперлигата ще вземат участие 16 от големите клубове в Европа – Реал Мадрид, Барселона, Манчестър Юнайтед, Байерн Мюнхен, Ювентус, Челси, Арсенал, Пари Сен Жермен, Манчестър Сити, Ливърпул и Милан. Те ще бъдат основателите на новия турнир. Към тях ще се присъединят Атлетико Мадрид, Борусия Дортмунд, Олимпик Марсилия, Интер и Рома, които ще бъдат третирани като гости. Европейската Суперлига ще има две фази – първо групова, а след това елимнаторна. Съществува вероятност форматът на Суперлигата да бъде увеличен до 24 отбора. Възможно е да се организира втора дивизия, като по този начин ще се даде възможност на други тимове да се интегрират в турнира и да се издигнат. Друга характеристика на новата Суперлига ще са мачове през уикендите, защото УЕФА е категорична, че така часовете на двубоите могат да се променят и да са по-удобни за телевизионния пазар в Америка и Азия. Нещо, което до момента е невъзможно с късните мачове в делнични дни, съобразени изцяло с европейската аудитория. Тази промяна също ще взриви силна съпротива, защото означава, че календарите на отделните първенства се променят и отбори ще трябва да почиват, когато техен мач срещу Манчестър Юнайтед или Реал например, съвпада със сблъсък на гранда в Суперлигата. Любопитна подробност е, че някои отбори, които са представлявани от Европейската асоциация на клубовете остават извън турнира и не се защитават техните позиции, което със сигурност ще предизвика скандал. Планът за Суперлигата е напреднал толкова много, че той се опитва да подпише договор за партньорство в САЩ с компанията „Релевент Спорт“. 2024 е годината, която е поставена като краен срок за стартирането на новия футболен турнир, който ще замени Шампионска лига. Проблем към този момент остава изготвянето на програмата и провеждането на мачовете, тъй като желанието е двубоите да се провеждат през уикенда, което съвпада с календарите на местните футболни структури. Ако идеята бъде разработена и се приеме, което според AP е доста вероятно, турнирът ще се появи през сезон 2023-24 г. С неговото раждане на практика се затварят вратите за отбори от страни като България към срещи с елитните съперници от континента. Просто няма къде да ги сблъска жребият, ще са в различни турнири. Разработва се вариант за Лига Европа 2, която ще се появи още през 2021 г., като така за \"малките\" ще има две надпревари, повече възможности, но без да могат да премерят сили с колосите. Нещо като \"Б\" и \"В\" група, ако разглеждаме европейския футбол със сечението на шампионат в отделна страна.", "date": "2019.03.22", "title": "Новата Суперлига гарантира на всеки участник по 900 млн. евро"}
