{"url": "https://www.standartnews.com/sport/spetsialen-priz-za-aleksandra-feygin-384291.html", "text": "Новата суперзвезда на българското фигурно пързаляне Александра Фейгин получи днес поредното признание. 16-годишната състезателка бе удостоена със специален от приз от Фондация „София – европейска столица на спорта“ като най-прогресираща спортистка в своята възраст през последната година. Възпоменателният медал бе връчен на фигурстката от Анатоли Илиев – организационен секретар на Фондацията по време на пресконференция в Инфоцентър „София – евростолица на спорта“. \r\n\"В последно време София приема домакинството на много елитни състезания в кънки-спортовете - световни първенсва по фигурно пързаляне и шорттрек в различните възрастови групи, кръгове от световни и европейски купи. Точно преди година Александра бе при нас, в този Информационен център и сега, 12 месеца по-късно, тя вече е записала огромен прогрес като най-добре класиралата се наша фигуристка при жените в историята на европейските първенства. Нека си пожелаем след година отново да сме тук \r\nс още по-големи успехи - вече на световния и на олимпийски лед,\" каза Илиев при връчването на приза. \r\nНа срещата с медиите присъстваха още Татяна Йорданова – председател на БФ кънки и Ина Лутай – треньорка на Фейгин, които дадоха повече подробности за започващия в сряда турнир за Европейската купа „София Трофи“. Състезанията ще бъдат придружени със семинар, в който ще се включат световно известни личности във фигурното пързаляне. Към турнира и към съпътстващите събития има огромен интерес, след като преди три седмици Александра Фейгин записа най-доброто класиране на българското фигурно пързаляне при жените на Европейско първенство с 11-ото си място в Минск.", "date": "2019.02.04", "title": "Специален приз за Александра Фейгин"}
{"url": "https://www.standartnews.com/sport/andreev-izpusna-avstralits-na-sofia-open-384289.html", "text": "Новата ни звезда в тениса Адриан Андреев отпадна драматично в I кръг на турнира Sofia open от сериите АТП 250 с награден фонд 524 340 евро. 17-годишният софиянец, който участва с уайлд кард, измъчи 45-ия в света Матю Ебдън (Австралия). Въпреки това българската звезда загуби с 3:6, 6:4, 6:7 след 2:19 часа битка в „Арена Армеец.  „Бях доста близо до победата, но не успях – коментира след мача Андреев. - Продължавам напред, продължавам да работя. Благодаря за подкрепата. Много поуки мога да си извлека от този мач, да бъда по-уверен в решителните и важни моменти. В края и малко късмет не достигна. И двамата бяхме нервни, но той удари по-чисто топката в последните разигравания. Това е специален турнир за всички български участници. Пожелавам успех на Алекс Лазаров и на Мико Кузманов.“ Във втория кръг Ебдън ще играе срещу шампиона от 2016 година и номер 4 в схемата Роберто Баутиста Агут (Испания).", "date": "2019.02.04", "title": "Андреев изпусна австралиец на Sofia Open"}
{"url": "https://www.standartnews.com/mneniya/gradovete-kray-khemus-veche-privlichat-golemi-kompanii-384215.html", "text": " и продължава да се развива със същите бързи темпове, като вече навлиза в нов етап от своето развитие. Вече е видно за всички, че този първоначален етап, при който всичко само и единствено растеше, очевидно вече приключва. В крайна сметка трябва да се има предвид, че ние   и вече генерираме между 5 и 6 млрд. евро годишен оборот. При това все още нямаме данните за 2018-а, които ще излязат към средата на годината. Лично според мене е напълно реалистично след 5 години автомобилната индустрия в България вече да дава 25% от БВП и над 17 млрд. евро оборот. Така че това наистина означава, че , в който вече конкуренцията става много ожесточена. Всички други държави в Централна и Източна Европа, като Полша, Чехия, Словакия, Румъния и пр., вече са го минали, сега ще го изминем и ние. Така че фактът, че една компания като ALC, която също е член на нашия \"Аутомотив клъстер България\", напуска страната, според мене е нормален, тъй като  което,  е хубаво. А и това е нещо, което всяка голяма автомобилна компания си го залага в плановете, тъй като на пазара влизат все по-големи играчи, които оказват натиск върху всички участници. Още повече, че за същите 6 години  а това е естествен процес, който съвсем нормално оказва своето огромно влияние и на пазара на труда. За съжаление ALC е регистрирала сериозна загуба - не знам поради какви причини и не мога да ги коментирам, но това е факт. Знам също, че компанията доставя продукция за определени марки и модели, които изпитват трудности при продажбите, така че навярно има наслагване на няколко негативни фактора, които са довели до вземането на това крайно решение. Според мене не е изключено и други компании от автомобилния сектор, които работят у нас, пред следващите 1-2 години също да вземат подобно решение. Това е просто този нов етап от развитието на бранша в България, за който говоря. По-важното е колко големи стратегически компании - било то доставчици от първо ниво или производители, ние успяваме да привлечем в България. Без съмнение  . Никога тук не е имало такива обороти, нито толкова хора заети в автомобилната индустрия, да не говорим за такива високи технологични производства. Така че ние нямаме никакво съмнение, че   Като цяло нашата статистика показва, че темпът на индустрията не се забавя, дори и въпреки факта, че една компания решава да си тръгне. Напротив, темпът на развитие на автомобилния бранш продължава да се ускорява. Не е никаква тайна, че една емблематична компания за автомобилната индустрия, каквато е  . А това наистина е много важен, стратегически инвеститор. За да стане ясно какво означава това за България, ще дам пример с Унгария. В момента най-голямата производствена и R&D локация за \"Бош\" в Европа е именно Унгария. Там компанията има два завода и един огромен R&D център с общо 15 000 служители, от които - 3000 са висококвалифицирани инженери. Там \"Бош\" генерира 3% от БВП на Унгария, който е по-голям от БВП на България. Така че и случаят с навлизането на \"Бош\" в България ясно показва, че индустрията у нас расте и узрява, а това неминуемо означава, че ще има и такива колебания, като напускането на ALC. Във връзка с всичко това искам да подчертая, че в момента Тъй като не мога да говоря за инвестиции, които все още не са потвърдени - това би било спекулация, а аз не искам да спекулирам с общественото внимание, ще посоча само някои от окончателно потвърдените инвеститори. влиза голяма компания, която вече сключи договор за изграждане на своето хале - това е . Тя инвестира 22 млн. лв. в завод за производство на автомобилна електроника, който се очаква да влезе в експлоатация до една година. Планира се тя да открие между 300 и 400 нови работни места, което е отлично за региона на Враца. Ние от Аутомотив клъстера очакваме в най-скоро време още един много голям инвеститор във Враца,  тъй като там има потенциал за това. . А Плевен е най-големият град по протежението на автомагистрала \"Хемус\", около която и премиерът Бойко Борисов прогнозира, че ще потекат като река бъдещите инвестиции. В момента вече се случват няколко сериозни автомобилни инвестиции в друг град на Северна България, също по протежението на магистрала \"Хемус\", а именно - в Шумен. Лично аз очаквам в най-скоро време   - едни традиционен за автомобилното производство град в Северна България. Всъщност там вече се случва една голяма автомобилна инвестиция - на германската VOSS Automotive, която ще открие над 1000 нови работни места в региона. Подходящи за инвестиции са също и много други градове по протежението на магистрала \"Хемус\". И това е нормално - автомобилната индустрия има много да наваксва в България, така че заводи могат да се открият навсякъде, а магистрала \"Хемус\" наистина е отлична предпоставка за това! Една страхотна, също германска комнпания -  , където ще разкрие над 700 работни места. BADER е в топ 3 в света на компаниите за производство на автомобилен интериор, а нейни клиенти са марки като BMW, Mercedes, Audi. Въобще Русе се очертава като един от най-големите автомобилни центрове на България. Най-голямата автомобилна компания в крайдунавския ни град е \"ВИТТЕ Аутомотив България\", която току-що завърши разширението на своите мощности, с което на практика удвои своето производство в Русе. Да, в България  , но няма какво да се лъжем - най-големият от всички беше и си остава  Столицата ни е голям град и дори и огромни инвестиции в нея вече трудно се забелязват, но ! В крайна сметка лично аз наистина съм убеден в това, което обявих и на нашия Automotive Forum Sofia 2018 в София, а именно, че очаквам големия стратегически автомобилен инвеститор да дойде в България до края на тази година.      ", "date": "2019.02.04", "title": "Градовете край \"Хемус\" вече  привличат големи компании"}
{"url": "https://www.standartnews.com/regionalni/malchugani-ot-krdzhali-se-potopikha-v-prikazniya-svyat-na-dzhaza-384266.html", "text": "Малчугани от Кърджали се потопиха „В приказния свят на джаза” с помощта на Димитър Русев, известен в музикалните среди като ръководител на джаз група и организатор на Хасково джаз фест вече 30 години. \r\nСпециалната му програма за деца вече седем години се радва на голям интерес. В Кърджали той гостува в ДГ „Баба Тонка”. Децата проявиха жив интерес към музикалните инструменти, всяко искаше да ги пипне и да направи опит да посвири с тях. Джазменът им показа бонгоси, маримби  и укулеле. \r\nС проявата бе даден старт на тазгодишното девето издание на „Февруари – месец на Америка” в Кърджали. Проявите се организират от Дружество „Приятели на САЩ“, Клуба на американските възпитаници в Кърджали, Американското посолство в България и Община Кърджали. Ирина Ангелова  ", "date": "2019.02.04", "title": "Малчугани от Кърджали се потопиха „В приказния свят на джаза”"}
{"url": "https://www.standartnews.com/lifestyle/lekarite-zabranikha-elektronnite-tsigari-s-vkus-na-pukanki-i-karamel-384244.html", "text": "Лекарите забраниха електронните цигари с вкус на пуканки и карамел Два от най-популярните вкусове за електронни цигари са признати за особено опасни за белодробните клетки - те могат да нарушат функционирането на белия дроб, доказват експертите от Харвард. Както отбелязва The Daily Mail, обект на изследването са станали електронните цигари с вкус на пуканки и карамел. Оказва се, че тази \"бензиностанция\" за този вид цигари съдържа съединения, които въздействат върху първата линия на защита на белите дробове. Това увеличава риска от развитие на белодробни заболявания като астма и ХОББ ( хронична обструктивна белодробна болест). Учените обвиняват диацетила и 2,3-пентанедиона за нарушаване функцията на ресничките на дихателния епител, които почистват дихателните пътища от слуз и мръсотия. А химическите съединения от електронните цигари увреждат ресничките на епитела, променяйки експресията на гените, свързани с производството и работата на тези белодробни „чистачи“. В лабораторията бил проведен експеримент: учените подложили епителните клетки от бронхите на въздействието на съединенията в продължение на един ден. Оказало се, че дори малки дози от тях променят работата на гените по негативен начин.", "date": "2019.02.04", "title": "Лекарите забраниха електронните цигари с вкус на пуканки и карамел"}
{"url": "https://www.standartnews.com/regionalni/zhena-namushka-mzha-si-pri-skandal-384229.html", "text": "\r\n   Жена е намушкала в крака мъжа, с коийто живее на семейни начала в Гълъбово. Сигналът за инцидента е бил получен в полицията малко след полунощ в неделя от спешния център в миньорското градче, съобщиха днес от областната диркеция на МВР в Стара Загора. Спешните медици са оказали първа помощ на 42-годишен пациент с прободна рана от нож в областта на лявото подребрие. Мъжът е бил изпратен в старозагорската многопрофилна болница \"Киркович\", където е претърпял операция на крака и е оставен за лечение. При извършената проверка е било установено, че в жилище в гълъбовския кв. \"Строител\" е възникнал скандал между пострадалия и 40-годишна жена, с която той съжителствал без брак. В хода на семейната свада жената взела нож и го забила ав крака на мъжа си. Извършителката е била задържана за 24 часа и срещу нея е образувано е досъдебно производство за нанасяне на средна телесна повреда. \r\nМатей ", "date": "2019.02.04", "title": "Жена намушка мъжа си при скандал"}
{"url": "https://www.standartnews.com/regionalni/blagoevgrad-pochete-gotse-delchev-384224.html", "text": "Благоевградската общественост отбеляза 147 години от рождението на видния български революционер Гоце Д елчев.  В знак на признателност и преклонение към делото и личността на Гоце Делчев цветя положиха областният управител Бисер Михайлов, заместник-областният управител Иван Стоянов, Иво Николов - заместник-кмет по икономика и финанси на община Благоевград, представители на политически партии, културни институции, учебни заведения, общественици и граждани. Знакови моменти от живота и делото на големия български революционер припомниха Яна Янакиева и Румен Кулянин,служители в отдел „Култура“ в община Благоевград. Ритуалът по полагане на цветя пред паметника на Гоце Делчев всяка година припомня на обществеността за личността и героизма на Делчев. Гоце Делчев (Георги Николов Делчев) е един от най-видните български революционери. Възпитан в духа на родолюбие, патриотизъм и уважение на семейните ценности, той остава в историята като най-значимата фигура в борбата за освобождението на българските земи, оставени под турско робство след Берлинския конгрес. Гоце Делчев е основател, водач и идеолог на Българските македоно-одрински революционни комитети, изработва техните програми и устави. Най-близките му съратници са Дамян Груев, Гьорче Петров и Пейо Яворов. Думите на войводата: \"Аз разбирам света единствено като поле за културно съревнование между народите\", носят своето пророческо послание и в наши дни.  ", "date": "2019.02.04", "title": "Благоевград почете Гоце Делчев"}
{"url": "https://www.standartnews.com/kultura/prezidentt-vrchi-ordeni-na-zasluzhili-tvortsi-384241.html", "text": "Постиженията ви в музикалното, поетичното и театралното изкуство, в науката и образованието са ярко допълнение на българския принос за по-добър и по-просветен свят. Това каза президентът Румен Радев, който връчи днес високи държавни отличия на талантливите творци Михаил Белчев, Владимир Пенев, Бина Харалампиева, и на големия български учен акад. Минчо Хаджийски, съобщава БТА. Радев каза, че днешното награждаване в Гербовата зала на \"Дондуков\" 2 е заслужено признание за безспорните професионални успехи на отличените. Ордените са отражение и на благодарността на цялото ни общество към вдъхновяващия пример на личности, които са постигнали и отстояват висок хоризонт на българското изкуство и култура, науката и образованието, посочи държавният глава. Президентът Радев каза, че животът и постиженията на наградените са пример за подражание. Убеден съм, че вашите постижения са най-достойният пример за успех, основан на талант, творчески ум, воля и всеотдайност, каза държавният глава и поздрави отличените, като им пожела още успехи. Радев връчи орден \"Стара планина\" - първа степен, на поета, композитор и режисьор Михаил Белчев - за изключително големите му заслуги в областта на културата и изкуството. Актьорът с множество роли в театъра, киното и телевизията Владимир Пенев беше удостоен с орден \"Св. Св. Кирил и Методий\" - огърлие. Отличието беше дадено за особено значимите му заслуги в областта на културата и изкуството. Държавният глава отличи с орден \"Св. Св. Кирил и Методий\" - първа степен, театралния, оперен и телевизионен режисьор Бина Харалампиева, която за 35-годишния си професионален опит е реализирала повече от 100 постановки. Орденът е за нейните големи заслуги в областта на културата. Ученият и преподавател акад. Минчо Хаджийски, който е автор на 25 нови учебни курса в областта на автоматизацията на корабни машини и механизми, теория и управление на техническата кибернетика, автоматизация на химикотехнологични и металургични обекти, беше отличен с орден \"Св. Св. Кирил и Методий\" - първа степен, за големите му заслуги в областта на образованието и науката. От името на наградените Михаил Белчев благодари за това, че в годините на тяхната дейност всички те са били оценени. Всичко сме вършили за България, каза Белчев, като припомни песента \"За теб, Българийо!\", написана с композитора Тончо Русев. \"След мен не зная аз какво ще бъде, но сигурно ще бъде по-добре. И само за едно ще съжалявам, че няма да ме има някой ден.\", припомни нейния финал Белчев. Според Владимир Пенев тези държавни отличия са много повече признание за морала и достойнството на човека, който е удостоен с тях.", "date": "2019.02.04", "title": "Президентът връчи ордени на заслужили творци"}
{"url": "https://www.standartnews.com/regionalni/sdt-otmeni-otkaza-na-obshchina-samuil-za-izgrazhdane-na-torokhranilishche-384238.html", "text": "Мълчаливият отказ на кмета на община Самуил доктор Бейтула Сали, което спира изграждането на торохранилище на територията на кметството, е незаконен. Това постанови административният съд в Разград в отговор на жалба на исперихската фирма „Агротайм”, която иска да инвестира в лудогорската община в съоражение за съхранение на животински отпадъци. Магистратите считат, че кметът е бил длъжен да обяви отказа си с нарочна заповед, в която да посочи мотивите за несъгласието си. \r\nСпорът между агрофирмата от Исперих и местната управа в Самуил датира от 2018 година. Докато  кметът бавеше преписката, жителите на четири села от общината се вдигнаха на протест срещу  инвестиционното намерение на „Агротайм”. Местните хора считат, че плановете за изграждането на лагуна за течна тор с обем от 20 хил. куб. метра в землищата на техните селища ще замърсява околната среда и ще влоши качеството на живот там. \r\nОт дружеството „Агротайм” контрират, че проектът им отговаря на най-високите екологични станрати и опасност за природната среда няма. Компанията, която е един от най-големите производители и износители на зърно у нас, има и свинеферма в Исперих, в която се отглеждат 45 хиляди прасета. Фирмата планира да изгради още 3 лагуни в разградска област, където да складира отпадъците от животновъдното си стопанство. \r\nОще не е ясно дали  кметството в Самуил ще  приеме решението на съда в Разград или ще обжалва пред ВАС. Общината е осъдена да плати и разноските по съдебното дело, които възлизат на 1300 лева. Станка Христова", "date": "2019.02.04", "title": "Съдът отмени отказа на община Самуил за изграждане на торохранилище"}
{"url": "https://www.standartnews.com/regionalni/berkovitsa-dava-300-leva-stipendiya-na-studenti-da-rabotyat-v-obshchinata-384247.html", "text": "Община Берковица ще отпуска месечни стипендии по 300 лева на студенти, които поемат ангажимента да работят в общината поне 5 години след завършване на образованието си, съобщи кметът Милчо Доцов. \r\nПрез тази година ще бъдат подпомагани да завършат следването си студенти по специалности от здравеопазването, икономиката и публичната администрация. До тази година месечната помощ за студент, приел да работи в Берковица след завършване на образованието си, беше в размер на 100 лева. \r\nС решение на общинския съвет сумата е увеличена на 300 лева. Първите трима, подали документи, вече са одобрени и ще получат своите стипендии. Очакваме още кандидати, обяви кметът.  ", "date": "2019.02.04", "title": "Берковица дава 300 лева стипендия на студенти да работят в общината"}
{"url": "https://www.standartnews.com/regionalni/v-eg-khristo-botev-v-krdzhali-zakrivat-frenskata-paralelka-384242.html", "text": "През следващата учебна година в Езиковата гимназия \"Христо Ботев\" в Кърджали няма да има френска паралелка. Държавният план прием след 7 клас за поредна година ще залага на профили и професии, които да изградят гръбнака на икономиката в страната. В същото време вече намалява интересът към някои от езиковите паралелки. Кърджали не прави изключение в това отношение, коментира началникът на Регионалното управление по образованието Гроздан Колев пред БНР: \"Това, което определя план-приема, е и рамката на възможностите - какви профили да бъдат осъществявани. Знаете, че в рамките на съществуващата общност от ученици, които завършват 7 клас може да бъде моделиран един план-прием, той е неограничен. Предложението от ЕГ \"Христо Ботев\" е прието такова, каквото е отправено към нас. Няма предложена френска паралелка\".", "date": "2019.02.04", "title": "В ЕГ \"Христо Ботев\" в Кърджали закриват френската паралелка"}
{"url": "https://www.standartnews.com/regionalni/investitsii-za-30-mln-lv-ochakvat-v-kurorta-yagoda-384260.html", "text": "Инвестиционни проекти за близо 30 млн. лв могат да бъдат реализирани в позападналия старозагорски курорт Минерални бани Ягода в близките 4-5 години.Това прогнозира пред Радио Стара Загора зам.-кметът на община Мъглиж Душо Гавазов. До края на март общината щяла да получи от министерството на регионалното развитие и благоустройството малко над 2 млн.лева за възстановяване и рехабилитация на минералната баня в курорта. Самата сграда е проектирана от известния старозагорски архитект Христо Димов и е паметник на културата от местно значение. \r\nВ курорта Ягода вече има един спа-център с минерална вода, а в момента се изграждала болница за рехабилитация и долекуване на различни видове травми. Тя трябва да приеме първите си пациенти в началото на лятото. \r\n Други двама предприемачи също имали сериозен интерес за инвестиции в спа туризма през следващите години.  \r\n \"Минералната вода в Ягода е в топ 5 на най- лековитите води в Европа по отношение на неврологични и кожно–неврологични заболявания и трябва да използваме максимално това богатство, категоричен е зам.-кметът Гавазов. Според него общината и държавата трябва да обединят усилията си за подобряване на инфраструктурата на курорта, за да бъде  още по-привлекателен за бизнеса.  \r\nФото - Радио Стара Загора \r\n ", "date": "2019.02.04", "title": "Инвестиции за 30 млн. лв очакват  в курорта Ягода"}
{"url": "https://www.standartnews.com/biznes/investitsiite-nachin-na-upotreba-384213.html", "text": "Влизат ли достатъчно чуждестранни инвестиции в България, както преди няколко години, или не? Оказва се, че . И по интерпретацията на цифрите лесно може да се разбере, че  . Ако човек слуша опозицията, остава с впечатление, че не само никой вече не инвестира в България, но дори и тези, които досега са направили вложения, масово напускат. Управляващите - напротив - заливат невярващите с лавина от числа и имена на десетки чуждестранни инвеститори, вложили стотици милиони у нас само през изминалата година. За своите читатели \"Стандарт\" събра конкретни факти и мнения на хората, които работят и говорят за привличането на инвестиции от първо лице. -------------------------------------- Емил Караниколов, министър на икономиката * Ще започна с инвестицията на  за производство на компоненти за самолетостроителния гигант Airbus. * Следва инвестицията на   който вече работи. * Не мога да подмина инвестицията от , където се откриват 500 нови работни места. * Следва огромната инвестиция на друга германска компания - *  , друга компания от страната на канцлера Ангела Меркел, пък  край София. *   в завод за автомобилни светлини за германски марки автомобили също край Пловдив. *  . и създава над 100 нови работни места, както и още много други. Важно е да се отбележи, че Само   с капацитет да бъдат разкрити над 3200 нови работни места! А в същото време ние правим проблем, че една компания и половина напуснали Българи я и правим от това драма, като го определяме като \"тенденция\" за напускане на българския пазар. Затова аз мисля, че вече е крайно време да спрем да очерняме България, най-малкото, защото всичко това го чуват инвеститорите! Само след около 3 седмици в България . Очакваме и още една нова, голяма инвестиция във  , където вече се строи завод за 22 млн. лв., където ще бъдат открити 1000 нови работни места. Скоро ще водим инвеститори и в  Хубаво е да ги отразяваме тези неща! Нека спомена и че дигиталната икономика в България,  . Ние сме там! Да, знаем, че в България има проблеми. . Но ние работим за решаването на тези проблеми в краткосрочен и дългосрочен план. Има проблеми, но нека да се събираме и да решаваме тези проблеми, а не да очерняме България пред инвеститорите, защото те гледат и се чудят какво става тук. Инфраструктурата е изключително важна - с инфраструктурата идват и инвеститорите! Те искат магистрали на 10 км от мястото, където правят инвестицията, а летища - на 50-70 км. Окончателните данни на БНБ за инвестициите категорично показват, че 2017-а е била по-добра от 2016, а точната сума е 386 млн. евро повече. Убеден съм, че 2018-а ще е по-добра от 2017-а, но данните все още не са излезли.   ------------------------------------ Българска агенция за инвестиции През 2018-а сме връчили  ! Всички те са на  . с потенциала да бъдат разкрити  . Сертифицираните проекти предвиждат и разширяването на съществуващата дейност у нас на вече утвърдени български и международни компании, което показва доверието на инвеститорите в предвидимостта на бизнес условията и инвестиционната среда в България. Само  . А само от началото на 2019 г. досега вече са    .   Мотиви за това били трудното осигуряване на работна ръка за производството, както и непрекъснатото увеличаване на заплащането. В същото време цените на продукцията на \"АЛС България\" били фиксирани, което в един момент започнало до води до нерентабилност. Важна причина за закриването на производството й в България се оказал и фактът, че тя  . Поради това ръководството на компанията взело решение за свиване на производството в България, като част от него вече се прехвърляло в Мароко. Всъщност първоначално АLС е регистрирана като компания в Южна Африка, а неотдавна беше придобита от канадската Ехсо Тесhnоlоgіеѕ. ! България е член на ЕС и правителството й предприема   Така че ако господата от АLС са смятали, че няма да вдигат заплатите в България поне 20 години, за да им излязат сметките - сбъркали са държавата! България има нужда от истински инвеститори, които милеят не само за своя бизнес и печалби, а също и за здравето и просперитета на служителите си. Така че ако и някои други инвеститори са си правили сметките като АLС - прав им път! За читателите ще припомним, че  . В България тя имаше три завода – в Мусачево, Ихтиман и Благоевград, в които работеха към 1600 души. .. Той беше в  и произвеждаше  . Две години по-късно започна работа и , който работеше основно за  \". Малко по-късно отвори врати и третият завод на АLС в  . Сега основният проблем е с намирането на работа на освободените от АLС служители у нас.", "date": "2019.02.04", "title": "Инвестициите -  начин на употреба"}
{"url": "https://www.standartnews.com/mneniya/koga-bankata-nyama-pravo-da-vdiga-likhvata-po-kredita-384210.html", "text": "------------------------------------------ Преди няколко дни в медиите се появи информация за това, че  , ако страната не синхронизира законодателството си с правото на Европейски съюз така, че съдилищата служебно и автоматично да следят за неравноправни клаузи в договорите за кредит на физическите лица. Това ще става дори самите те да не са повдигнали въпроса в евентуален съдебен процес, включително и в така нареченото заповедно производство по чл. 417 от ГПК, по силата на което банките могат да се снабдят с изпълнителен лист срещу длъжника на база единствено на „извлечение от сметка” и подадено бланкетно заявление за издаване на заповед за изпълнение и изпълнителен лист. Като атакуването на евентуалната претенция на кредитора по основание и размер става значително по-трудно осъществима и свързана с допълнителни главоболия, неприятности, време и разходи. Във връзка с горното читателите, които ползват кредитни продукти и услуги от дадена търговска банка, не е зле, още преди да са станали обект на изпълнение срещу своите права и имущество,   /най-вече онези клаузи, касаещи формирането на „възнаградителна лихва” и възможността за нейното изменение/, респективно – да се консултират с адвокат за наличие или липса на неравноправни клаузи в съответния договор. Макар при предоставянето на „финансови услуги” /какъвто е и договорът за кредит/ значително да е стеснен кръгът на потенциалните неравноправни клаузи, доколкото финансовата дейност зависи от достатъчно фактори извън дейността на конкретната търговска банка, като например валутните курсове, стойността на банковия ресурс и други финансови фактори, възможността да има наличие на неравноправни клаузи не е малка. Не всяко изменение на лихвата обаче е неравноправно. Най-общо казано: * Не е неравноправна уговорка в договор за кредит, предвиждаща възможност за увеличаване на първоначално уговорената лихва, ако тя отговаря на следните кумулативни /едновременно дадени/ условия: 1/. обстоятелствата, при чието настъпване може да се измени лихвата, трябва да са изрично уговорени в договора или в общите условия към договора; 2/. тези обстоятелства следва да са обективни, т.е. да не зависят от волята на кредитора – тяхното определяне или приложение да не е поставено под контрола на кредитора; 3/. методиката за промяна на лихвата да е подробно и ясно описана в договора или общите условия, т.е. да е ясен начинът на формиране на лихвата; 4/. при настъпването на тези обстоятелства да е възможно както повишаване, така и понижаване на първоначално уговорената лихва. От своя страна /в лицето на съответните и органи/, като например, че се заплаща лихва, формирана от някакъв базов лихвен процент плюс съответната надбавка, като базовият лихвен процент се определя на определен пеориод от време /тримесечен, шестмесечен, годишен/ периодично от банката, а надбавката остава първоначално уговорената. Без обаче никъде в общите условия или договора да е упоменато по какъв начин се формира базовият лихвен процент и доколко формирането на последния зависи по-скоро от субективното виждане на сътветните длъжностни лица в банката, отколкото от някакъв независим за клиента и банката финансов показател, уговорен предварително. Такава би била и клаузата, че при съответните „основателни причини” банката може да промени лихвения процент Горното изреждане е неизчерпателно, като, при тълкуването на дадена клауза като неравноправна, следва да се изхожда именно от възможността доставчикът на финансова услуга /банка/ субективно да преценява дали и кога да повиши лихвения процент по дадена кредитна сделка. Всъщност в новите си договори за кредит повечето банки коригираха съществуващите по-рано неравноправни клаузи, но това не означава, че са променили /анексирали/ действащите по-рано договори за кредит в смисъл и с текстове, променящи неравноправните клаузи. От личния ми опит мога да добавя, че   инспирирано от икономическата и финансова криза по това време, но корекция в посока надолу бе направена частично и нееднозначно впоследствие. И докато отпуснатите потребителски кредити от тези години отдавна са върнати или срещу получателите им е образувано /къде успешно, къде – не/ изпълнително производство, то настоящото изложение по-скоро касае получателите на ипотечни кредити, отпуснати в годините 2006-2008 г. и с хоризонт /краен срок на издължаване/ - 15-25 години след датата на подписване на договора за кредит.  /и последваща липса на намаляване на същите/, да предприемат действия за тяхното коригиране и/или компенсиране, ако счетат /самостоятелно или след съответната консултация със специалист/, че клаузите, касаещи увеличение на лихвения процент, са уговорени изцяло в полза на банките и зависещи от волята на органите на последните. Споменавам нееднократно  , доколкото в практиката на повечето банки е в самия договор да е определен размерът на кредита, срокът на издължаване, вида вноски – равни или анюитетни, а в общите условия към същия – всички съществени клаузи, касаещи изменение на лихвения процент, клаузи за изпълнение, неизпълнение, форсмажор, тълкуване на понятия и др. В този смисъл, за да бъде ясно разтълкуван и разбран един договор за кредит, водещи се явяват по-скоро общите условия към него /и неразделна част от същия/, отколкото самия договор.    ", "date": "2019.02.04", "title": "Кога банката няма право да  вдига лихвата по кредита"}
{"url": "https://www.standartnews.com/biznes/khasan-azis-poiska-zapazvane-na-letishcheto-v-krdzhali-384287.html", "text": "Кметът на Кърджали Хасан Азис постави пред министъра на икономиката Емил Караниколов днес при посещението му в Кърджали въпроса за запазване и развиване на летището край  кв .“Гледка“.  Градоначалникът ще  постави това искане  и пред министъра на транспорта Росен Желязков  и министър-председателя Бойко Борисов.  Хасан Азис запозна министъра с  процедурата за изграждане на пътя към новия завод на „АЙ ПИ ЕС”, чието строителство ще стартира след приключване на отчуждителните процедури. Министерството на икономиката отпусна 850 хил.лв. за изграждане на  пътя с активната подкрепа и съдействие на народния представител Адлен Шефкет. Кметът на Кърджали информира министър Караниколов за предстоящата среща на ръководството на община Кърджали с инвеститор от Канада, проявяващ интерес към Кърджали. В срещата  участва и областният управител Никола Чанев Кметът Хасан Азис  посрещна  министъра на икономиката Емил Караниколов, председателя на Българска агенция по инвестициии Стамен Янев  и кмета на Враца в  Изследователския развоен център на фирма “Теклас“. Очаква се следващата инвестиция на „Теклас“ да бъде във Враца. Г-н Азис изрази  пред министър Караниколов своето отношение за това, че Кърджали се превърна в един от центровете на автомобилостроенето в България.     Ирина Ангелова", "date": "2019.02.04", "title": "Хасан  Азис поиска  запазване на летището в Кърджали"}
{"url": "https://www.standartnews.com/biznes/23-ot-dlzhnitsite-na-energo-pro-poluchavat-sms-napomnyane-384228.html", "text": "528 хиляди абоната на електроразпрелителното дружество Енерго-Про са получили през миналага година напомняне за забавени от тях плащания. Това са 60% от клиентите, просрочили сметките си за ток. \r\nУслугата „Уведомяване за просрочени  задължения” чрез SMS или имейл е напълно безплатна и цели да предотврати спирането на тока и начисляването на допълнителни такси за повторно включване, напомнят от дружеството доставчик. Всеки, който желае да получава известие чрез SMS или на електронната си поща, може да актуализира клиентските си данни за връзка с ЕНЕРГО-ПРО на интернет адрес https://update.energo-pro.bg/, достъпен и чрез банер на началната интернет страница на компанията. \r\nСъщо от началната страница клиентите имат възможността да направят онлайн справка за консумираната от тях електроенергия за три години назад. Проверката е възможна посредством специално създадения за целта портал за битови клиенти на компанията https://portal.energo-pro-sales.bg/. Необходимо е да се въведе единствено индивидуалният клиентски номер, както и номер на фактура от последните 12 месеца. Графика с данни дава справка по месеци за плащани суми или консумирана електроенергия за избран едногодишен период в рамките на последните три години. \r\nПрез миналата 2018 година делът на клиентите, уведомени от компанията за просрочени задължения по електронен път се е увеличил с 9%. Абонатите предпочитат този начин на уведомяване като по-ефективен от изпращането на писмо на адрес за кореспонденция. Така потребителите бързо и удобно биват информирани за закъсняло плащане и могат своевременно да реагират, в случай че са се забавили или са пропуснали да платят сметките си в срок, обясняват от пресцентъра на енергийното дружество. Станка Христова", "date": "2019.02.04", "title": "2/3 от длъжниците на Енерго-Про получават SMS напомняне"}
{"url": "https://www.standartnews.com/sport/pszh-s-prva-zaguba-za-sezona-vv-frantsiya-384206.html", "text": "Олимпик Лион нанесе първа шампионатна загуба за сезона на Пари Сен Жермен. Лион спечели дербито на 23-ия кръг на Лига 1 с 2:1.  \r\nАнхел ди Мария изведе ПСЖ напред в резултата в седмата минута. Муса Дембеле изравни в 33-ата, а малко след почивката Набил Фекир се разписа за 2:1 от дузпа за нарушение срещу Дембеле. В класирането Пари Сен Жермен води с 56 т (21 мача), пред Лил - 46, и Олимпик Лион - 43.", "date": "2019.02.04", "title": "ПСЖ с първа загуба за сезона във Франция"}
{"url": "https://www.standartnews.com/sport/fernando-verdasko-e-mistr-sofia-open-2019-384231.html", "text": "Фернандо Вердаско е „Мистър Sofia Open 2019“! Бившият №7 в света испанец триумфира в първия по рода си конкурс съпътстващ тенис турнира от категория ATP 250 след като събра 1011 гласа и изпревари със само 37 останалия на второ място с 974 Николоз Басилашвили. Почетната трета позиция е за Матео Беретини с 786 гласа. В избора на „Мистър Sofia Open 2019“ от 17 януари до 23:59 часа на 2 февруари се включиха близо пет хиляди души на официалната страница във фейсбук. Към вота на феновете бяха прибавени и гласовете на звездното дамско жури, в което влязоха водещите Гала и Нана Гладуиш, президентът на Българската федерация по художествена гимнастика Илиана Раева, супермоделът Кремена Оташлийска и американският тенис експерт Рейчъл Стълман. Фенове и жури бяха единодушни относно първата и втората позиция в битката за чар. Единствената разлика в Топ 3 бе за третата позиция – гласувалите с like във Facebook са предпочели там да бъде италианецът Беретини, докато в избора на журито трети е звездата от Гърция Стефанос Циципас.   Официалното награждаване на Фернандо Вердаско като „Мистър Sofia Open 2019“ ще бъде тази вечер на Партито на играчите. Избраният за най-привлекателен и чаровен тенисист ще получи специална лента за глава „Мистър Sofia Open 2019“, както и ръчно изработена дървена вратовръзка на PM Wood с гравирана титла.   Домакин на дългоочакваното и тази година изключително звездно Players Party на тенис турнира Sofia Open 2019 ще бъде хитовият клуб Megami Club – Hotel Marinela. Сред модерната и стилна обстановка под впечатляващите светлини довечера ще се съберат световните топ участници в четвъртото издание на турнира, партньори на организаторите и подбрани VIP гости.   Изборът на „Мистър Sofia Open 2019“ донесе и специална награда на един от гласувалите във фейсбук. Таня Иванова от Пловдив бе изтреглена в жребия извежду всички дали своя вот. Любопитното е, че тя печели двоен билет на полуфиналите и финала на Sofia Open след като е гласувала за останалия на второ място Николоз Басилашвили.   Класиране „Мистър Sofia Open 2019“: 1.Фернандо Вердаско 1011 2.Николоз Басилашвили 974 3. Матео Беретини 786 4.Стан Вавринка 555 5.Стефанос Циципас 497 6. Роберто Баутиста Агут 493 7. Димитър Кузманов 343 8. Карен Хачанов 313 9. Ласло Джере  243 10. Гаел Монфис 242 11.Андреас Сепи 176 12. Данийл Медведев 167   Вот фенове във фейсбук: Фернандо Вердаско 811 Николоз Басилашвили 794 Матео Беретини 626 Стан Вавринка 505 ﻿ Роберто Баутиста Агут 463 Димитър Кузманов 343 Стефанос Циципас 317 Карен Хачанов 263 Ласло Джере 243 Гаел Монфис 192 Андреас Сепи 176 Данийл Медведев 167   Вот жури: Фернандо Вердаско 200 Николос Басилашвили 180 Стефанос Циципас 180 Матео Беретини 160 Карен Хачанов 50 Стан Вавринка 50 Гаел Монфис 50 Баутиста Агут 30", "date": "2019.02.04", "title": "Фернандо Вердаско е \"Мистър Sofia Open 2019\""}
{"url": "https://www.standartnews.com/biznes/predlaganeto-spira-tsenite-na-luksoznite-imoti-384239.html", "text": "Пазарът на луксозни имоти навлиза в период на повишено предлагане, което ще доведе до по-голям избор за купувачите и задържане на цените около вече достигнатите нива. Бързият им ръст през последните две години доведе до лек, но траен спад на сделките заради по-трудното решение за покупка. През 2019 г. съществена промяна в активността не се очаква, а пазарът ще работи в полза на купувачите. Ръстът на икономиката, ниските лихви и оживлението в кредитирането ще продължат да играят ключова роля както общо за жилищния пазар, така и за сегмента на луксозните имоти. Търсенето за жилищни нужди остава водещо, но високият клас жилища са и добра инвестиция с оглед възможността за стабилна доходност и дългосрочния потенциал за ръст на цената. Въпреки появата на нови привлекателни за купувачите локации, утвърдените райони като Центъра на София, квартал „Лозенец“ и Докторски паметник остават водещи по брой сделки, показват данните на Unique Estates. Докато в централната част на града и по-специално в района около Докторски паметник предлагането традиционно е движено от апартаменти в стари аристократични кооперации, в „Лозенец“ стимул през изминалата година бе появата на нови жилищни проекти. В резултат от това през 2018 г. там бе регистрирано леко покачване на цените и почти двоен ръст на продажбите в луксозния сегмент. В същото време поскъпването на имотите доведе до отлив на купувачи в района на Докторски паметник, независимо че предлагането там се покачи през изминалата година. По-високите ценови нива по-рядко срещаха очакванията на купувачите и това доведе до намален брой сделки. Статистиката на Unique Estates показва, че през 2018 г. цените на жилища в района все по-често са били в диапазона 2800-3000 евро/кв.м, а при единични сделки дори са надхвърлили тази граница. В същото време година по-рано най-скъпите продажби в тази част на София са се случвали в диапазона 2300-2450 евро/кв.м. Според Светослава Георгиева, оперативен директор на Unique Estates, „Изгрев“ също е сред кварталите, заслужаващи внимание през последните месеци. „Появата на висок клас проекти по ул. „Тинтява“ доведе до покачване на продажните цени до средно 1600 евро/кв.м и така „Изгрев“ вече догонва „Лозенец“. Новото строителство промени облика на района и го постави в горния ценови сегмент“, обобщи тя. Потенциал имат и новите квартали, като „Витоша“ и „Кръстова вада“, особено в частта около метростанция „Витоша“ и Парадайз Център. Центърът на София, „Лозенец“, „Изток“ и зоната около Докторски паметник са регистрирали и висока наемна активност през 2018 г. В тези райони е съсредоточено търсенето на апартаменти под наем, докато в сегмента на къщите водещи остават кварталите по Витошката яка – „Бояна“, „Симеоново“ и „Драгалевци“. Цени Изминалата година отбеляза минимално поскъпване на луксозните имоти – средно 6%, и като цяло бе период на отрезвяване на пазара. Плавният ръст на предлагането и достигането на пределни за купувачите цени изчерпаха потенциала на пазара за поскъпване и очакванията за настоящата година са за задържане на вече достигнатите нива. През 2018 г. се е увеличил и делът на сделките с отстъпка. Ако през 2017 г. около половината покупки в луксозния сегмент са се договаряли с намаление от офертната цена, година по-късно делът им е нараснал до малко над 70% от общите. „Тенденция, която наблюдаваме от миналата година насам, е пазар, все по-често движен от купувачите. Този тренд ще продължи през настоящата година и на практика означава, че във все повече сделки ще виждаме договаряне на цената, а надценените имоти ще престояват с месеци на пазара“, прогнозира Светослава Георгиева. Статистиката на Unique Estates показва, че средната отстъпка през 2018 г. е била 7.4%, като при апартаментите тя е била под 7%, а при къщите – малко над 10%. Най-голям през годината е бил делът на продажбите с намаление до 5% от офертната цена, което е признак за постепенното балансиране на пазара. Забележима тенденция през последните месеци е и преориентирането на много купувачи в най-високия сегмент от пазара – над 500 000 евро, от къщи към инвестиции в малки бизнес имоти. В тази категория попадат основно сделки, при които клиентите разполагат с 1 до 3 милиона евро и търсят вложение за парите си. Заради по-добрия наемен пазар, често пъти тези средства се насочват към малки бизнес имоти – апартаментни сгради (apartment houses), както и офис сгради с 1000-1500 кв.м разгъната застроена площ. Пазарът познава и случаи, в които новозавършени жилищни сгради се превръщат в офисни за нуждите на малки компании от консултантския бизнес, технологиите, фармацията, адвокатски дружества и др. „В този сегмент има специфично търсене от страна на дружества, които се разрастват и търсят офис сгради за покупка. Това са по-малки компании, които преминават от наем към собственост и искат представителен имот, по-разчупена среда, не типичната бизнес локация“, обобщи Светослава Георгиева. Според нея макар и потенциалът за ръст на цените на този етап да е ограничен, луксозните имоти остават добра инвестиция, най-вече заради ценовата им стабилност и факта, че са добра защита срещу инфлация. Осезаем спад има при сделките със спекулативен елемент в централната част на София, при които се търси бързо покачване на стойността и препродажба. ", "date": "2019.02.04", "title": "Предлагането спира цените на луксозните имоти"}
{"url": "https://www.standartnews.com/sport/grigor-zapazi-24-oto-myasto-v-ranglistata-384216.html", "text": "Водещият ни тенисист Григор Димитров запази 24-о място в новата ранглиста на Мъжката тенис асоциация. След като миналата седмица не се проведоха турнири, в Топ 30 не настъпиха никакви размествания. Новак Джокович води в класацията, а десетката допълват Рафаел Надал, Александър Зверев, Хуан Мартин дел Потро, Кевин Андерсън, Роджър Федерер, Кей Нишикори, Доминик Тийм, Джон Иснър и Марин Чилич. 11-и е Карен Хачанов, който е водач в схемата на турнира София Оупън. Веднага след него на 12-а позиция е Стефанос Циципас, който ще бъде основен конкурент на руснака за титлата в столицата ни. \r\nПри жените в Топ 10 настъпва само една промяна - Арина Сабаленка измества от деветото място Каролин Возняцки. Води Наоми Осака, а първата ракета на България Виктория Томова минава с една позиция напред и е 158-а. ", "date": "2019.02.04", "title": "Григор запази 24-ото място в ранглистата"}
{"url": "https://www.standartnews.com/sport/otkrikha-samoleta-na-sala-384201.html", "text": "Изчезналият самолет, с който пътува аржентинският футболист Емилиано Сала е бил намерен, заявиха разследващите в неделя. „Мога да потвърдя, че беше намерен“, заяви говорителят на Британските следователи на въздушни инциденти. Тя сподели, че повече информация по случая ще бъде споделена в понеделник. В сряда разследващите, търсещи изчезналия самолет с Емилиано Сала, споделиха, че започва подводно издирване на аржентинеца, след като са били открити две възглавници от седалки на френското крайбрежие, които вероятно са били от самолета. 28-годишният аржентински нападател пътува от западния френски град Нант заедно с пилота Дейвид Иботсън към Великобритания, където щеше да пристигне при новия си клуб Кардиф, когато самолетът им изчезна от радарите над Ламанша.", "date": "2019.02.04", "title": "Откриха самолета на Сала"}
{"url": "https://www.standartnews.com/svyat/premierkata-na-srbiya-stava-bashcha-384265.html", "text": "Сръбският премиер Ана Бърнабич ще става баща. Тя и нейната по-млада партньорка Милица Джурджич ще стават родители, съобщи списание „Глория“. Според изданието Джурджич била подложена на изкуствено оплождане. По тази причина Милица Джурджич от няколко месеца не се е появявала публично с приятелката си Бърнаббич. От Центъра за радиология и магнитен резонанс, където работи, казват, че си е взела отпуск заради забременяване. \"Премиерът на Сърбия все още не иска да говори публично за личния си живот. Във всеки случай, благодаря ви за красивите пожелания ”, заяви анонимен източник от кабинета на премиера пред сп. „Глория“, откъдето се обадили, за да поздравят министър-председателя и нейната  партньорка. От кабинета на Бърнабич не пожелали да разкрият пола на бебето.", "date": "2019.02.04", "title": "Премиерката на Сърбия ще става баща"}
{"url": "https://www.standartnews.com/sport/sofia-open-e-perlata-na-sedmitsata-v-atp-384232.html", "text": "  Sofia Open без съмнение е най-силната надпревара в седмицата от 4 до 10 февруари. В този период се провеждат още два АТР 250 турнира. Единият е Монпелие, който може да бъде определен като Първенство на Франция в зала. Шест от осемте поставени там са представители на домакините, а водач в схемата е Лука Пуй (17). Другите поставени са французите Ришар Гаске (27), Жил Симон (31), Жереми Шарди (31), Пиер-Юг Ербер (44) и Беноа Пер (58). \"Чужденците\" там са финалистът в София от 2017-а Давид Гофен (Бел, 21) и германският ветеран Филип Колшрайбер (32). Другата надпревара по това време е на клей в Кордоба (Арж), като това дебют в календара на АТР. Там схемата оглавява 15-ият в света италианец Фабио Фонини, следван от Марко Чекинато (Ит, 19), Диего Шварцман (Арж, 20), Пабло Кареньо-Буста (23), Николас Яри (Чили, 41), Малек Джазири (Тун. 43), Леонардо Майер (Арж, 49) и Гуидо Пея (Арж, 60). Аржентинската надпревара със сигурност ще изостава и откъм публика в сравнение със София, тъй като мачовете там ще си играят на съоръжение с капацитет от 4270 места. Така ще бъде и в Монпелие, където 14-хилядната зала е намалена до 7500 по време на турнира. Така София ще бъде тенис перлата на февруарската седмица, а идеята е да се превърне в такава и за целия тур на АТР 250 турнирите. Както е известно, в \"Арена Ареец\" ще играят Карен Хачанов (Рус, 11-и в света), Стефанос Циципас (Гър, 12), Даниил Медведев (Рус, 16), шампионът от 2016-а Роберто Баутиста Агут (Исп, 18), грузинската гордост Николоз Басилашвили (22), неостаряващият Фернандо Вердаско (Исп, 26), атрактивният Гаел Монфис (Фр, 33) и шампионът от Australian Open 2014, \"Ролан Гарос\" 2015 и US Open 2016 Стан Вавринка (Швейц, 57).", "date": "2019.02.04", "title": "Sofia Open е перлата на седмицата в ATP"}
{"url": "https://www.standartnews.com/svyat/11-strani-ot-es-priznakha-guaydo-za-prezident-na-venetsuela-384245.html", "text": "11 европейски държави признаха лидера на опозицията Хуан Гуайдо за временен президент на Венецуела, съобщи Ройтерс. Великобритания, Германия,Франция, Испания, Португалия, Швеция, Дания, Австрия, Холандия, Литва и Латвия обявиха подкрепата си днес, след като през уикенда изтече крайния срок, който беше даден на президента Николас Мадуро да насрочи нови избори. Гуайдо, който оглавява контролираната от опозицията Национална асамблея, обяви себе си за временен лидер миналия месец, като раздели международните сили и изкара венецуелците на улиците. Съединените щати бяха първата страна, която го припозна. Русия и Китай, които са вливали милиарди долари от инвестиции и заеми във Венецуела, подкрепят Мадуро в разширяването на геополитическия конфликт със Съединените щати, пише Ройтерс. \"Признавам президента на Венецуела, г-н Хуан Гуайдо, като президент, отговорен за Венецуела,\" каза испанският премиер Педро Санчес в телевизионно изявление, призовавайки за по-бързи и справедливи избори в страната.", "date": "2019.02.04", "title": "11 страни от ЕС признаха Гуайдо за президент на Венецуела"}
{"url": "https://www.standartnews.com/sport/pochina-legenda-v-ski-skoka-384233.html", "text": "Четирикратният олимпийски шампион по ски-скок Мати Никанен (Финландия) е починал на 55-годишна възраст, обявиха от Международната федерация по ски (ФИС). Причината за смъртта му не се съобщава. През лятото на миналата година обаче Никанен обяви, че е болен от диабет. Мати Никанен е един от най-успешните състезатели по ски-скок в историята. Той има четири олимпийски титли от Игрите през 1984 в Сараево и 1988 година в Калгари, а освен това е и сребърен медалист от 1984-а. Финландецът е и шесткратен световен шампион.", "date": "2019.02.04", "title": "Почина легенда в ски скока"}
{"url": "https://www.standartnews.com/svyat/trmp-sashch-ostavat-s-voyski-v-siriya-384280.html", "text": "Доналд Тръмп изненадващо обяви, че част от американските военни в Сирия ще останат там, за да оказват защита на Израел и за сдържане на Иран. Това американският президент каза в интервю пред телевизия CBS. \"Ние трябва да бъдем там, имаме намерение да останем. Длъжни сме да защитим Израел\", заяви той. Според него, Вашингтон има ангажименти и не трябва да се отказват от тях. Тръмп не пропусна да отбележи, че САЩ защитават световния мир и харчат за това много средства, повече, отколкото всяка друга страна в историята. Президентът на САЩ разказа също така, че от военната база в Ирак ще се води наблюдение за поведението на Иран, защото тази държава е проблем за световния мир. През декември 2018 година Доналд Тръмп обяви оттеглянето на американският военен контингент от Сирия, защото \"Ислямска държава е окончателно победена\". Две хиляди американски военни трябваше да напуснат страната за два-три месеца. Сега обаче не е ясно колко от тях ще останат на позициите си. Израел иска оттеглянето на проирански отряди и ирански части от Сирия,защото ги смята за непосредствена заплаха за територията си. Той нееднократно атакува ирански бази и дори постави пред Русия искане да помогне за изтеглянето на иранските части, но засега няма успех в тази посока.", "date": "2019.02.04", "title": "Тръмп: САЩ остават с войски в Сирия"}
{"url": "https://www.standartnews.com/sport/real-madrid-bi-s-rezervite-alaves-384235.html", "text": "Действащият еврошампион по футбол Реал (Мадрид) победи с 3:0, като домакин Алавес в мач от 22-рия кръг на испанската Ла Лига. Въпреки, че играха с резервите домакините нямаха проблеми да вземат трите точки. Карим Бензема откри резултата в 30-ата минута. След доста ппорупки бриазилецът Винисиус покачи на 2:0 в 80-ата. В добавеното време Мариано Диас се разписа за крайното 3:0. Успехът изкачи Реал на третата позиция с 42 т. Вторият Атлетико Мадрид има 44, а лидер с 50 е Барселона.", "date": "2019.02.04", "title": "Реал Мадрид би с резервите Алавес"}
{"url": "https://www.standartnews.com/svyat/za-prvi-pt-rimskiyat-papa-vleze-v-dzhamiya-v-oae-384283.html", "text": "Папа Франциск е на историческо посещение в Обединените арабски емирства (ОАЕ).  Той е първият глава на римокатолическата църква, стъпил на полуострова, където е роден исляма. Вчера ОАЕ го посрещнаха грандиозно - с артилерийски салют и тържествено прелитане на военни самолети. В понеделник папата се срещна с представители на ръководството на страната, влезе и в джамията Шейх Зайед в Абу Даби. Той участва в международна междурелигиозна среща, където отправи своето послание. Международна междурелигиозна среща в Мемориала на шейх Зайед бин Султан ал Нахаян, основателя на Обединените арабски емирства Снимка: АР/БТА Оправдаването на \"омразата и насилието\" в името на Бога е тежко оскверняване на божието име\", заяви днес папа Франциск в столицата на Обединените арабски емирства, в реч, произнесена на международна междурелигиозна среща в Мемориала на шейх Зайед бин Султан ал Нахаян, основателя на Обединените арабски емирства, предаде Франс прес. \"В името на Бога Съзидател несъмнено е осъдителна всяка форма на насилие, защото това е тежко оскверняване на божието име, за да се оправдаят братоубийствената омраза и насилие\", каза светият отец и добави: \"Няма насилие, което да може да бъде оправдано с религия\". Папата отправи призив за \"религиозна свобода\" като подчерта, че тя не се свежда само до \"свобода на вероизповеданието\" и че никоя религиозна практика не може да бъде \"налагана\" на човек. \"Сред свободите бих искал да подчертая свободата на религията. Тя не се ограничава само от свободата на вероизповеданието, а вижда у другия истински брат, син на същата човечност, на която Бог дава свобода и затова нито една човешка институция не може да заставя и налага\", заяви папата пред неколкостотин участници на срещата от различни религии. В изказването си светият отец призова всички държави от Близкия изток \"да предоставят същото право на гражданство\" на хора \"от различни религии\". \"Не само тук, а в целия обичан и невралгичен близкоизточен регион, искам конкретни възможности за срещи: нека да има обществата, в които хората от различни религии имат едно и също право на гражданство\", каза папа Франциск. Светият отец призова също за спиране на войните в Близкия изток, чиито \"негативни последици\" в момента са видими \"в Йемен, в Сирия, в Ирак и Либия\". \"Братството между хората изисква от нас, представители на религиите, задължение да забраним всяка разновидност на одобрение за думата \"война\", подчерта Франциск и припомни, че войната е синоним на \"мизерия\" и \"жестокост\". Папата изтъкна и опасностите на така наречените фалшиви новини, предаде Асошиейтед прес. Той каза, че \"младежите, които често пъти са заобиколени от негативни послания и фалшиви новини, трябва да научат не да се поддават на изкушенията на материализма, ненависта и предубежденията\". Великият имам на египетския университет \"Ал Азхар\" с джамия \"Ал Азхар\" шейх Ахмед ат Тайеб произнесе реч, в която призова мюсюлманите в Близкия изток \"да прегръщат\" християнските общности в своите страни. След речта си папа Франциск поздрави великия имам на джамията и университета Ал-Азхар в Кайро – една от най-престижните институции на сунитския ислям в света – великия имам шейх Ахмед ал Тайеб Снимка: АР/БТА \"Продължавайте да прегръщате своите братя християни навсякъде, защото те са партньори на нашия народ\", каза той в присъствието на папата. После се обърна задочно и към християните с думите: \"Вие сте част от този народ. Вие сте граждани, вие не сте малцинство. Вие сте граждани с пълни права и отговорности\". Ватиканът и най-големият в света ислямски университет \"Ал Азхар\" се споразумяха днес да активизират съвместните си усилия в борбата с идеологията на екстремизма. Документът бе подписан в Абу Даби от папа Франциск и шейх Ахмед ат Тайеб, предаде ТАСС, като се позова на тв канал \"Ал Арабия\".   Шейх Ахмед ал Тайеб посрещна папа Франциск за частна среща с членове на мюсюлманския съвет на старейшините в джамията в Абу Даби Снимка: АР/БТА   Двете страни са подписали и споразумение за насърчаване на религиозната търпимост. Церемонията се е състояла преди началото на международна междурелигиозна среща в Мемориала на шейх Зайед бин Султан ал Нахаян, основателя на Обединените арабски емирства. Утре папата ще отслужи литургия на стадиона в Абу Даби, предаде ТАСС. Папа Франциск се надява, че историческата му визита ще допринесе за мира между религиите чрез диалог. Посещението му ОАЕ предизвика серия от положителни коментари, включително и в съседна Саудитска Арабия - държавата, в която църквите са забранени. Влиятелен вестник дори написа, че може би страната ще бъде включена в бъдеща обиколка на папа Франциск.", "date": "2019.02.04", "title": "За първи път: Римският папа влезе в джамия в ОАЕ"}
{"url": "https://www.standartnews.com/svyat/blgariya-chisti-dobre-rechta-na-omrazata-v-internet-384261.html", "text": "В България всички изказвания онлайн, в които се съдържа реч на омразата и за които е съобщено, се премахват. Това показват данни, разпространени днес от Европейската комисия. В сравнение с предпоследните данни от края на 2017 г. се отчита ръст от десетина процента на премахваните незаконни съобщения и изказвания в българското виртуално пространство. Комисията отбелязва, че данните не покриват всички незаконни изказвания в интернет, а само онези, срещу които доставчиците на електронни услуги Фейсбук, Туитър, Инстаграм и Гугъл+ са получили сигнал. В ЕС освен нашата страна само Кипър и Гърция досега са успели изцяло да премахват съобщения по получени заявки срещу реч на омразата. Чувствителен ръст се наблюдава на премахнатите съобщения в Хърватия, Холандия, Румъния и Швеция. Най-често в ЕС сигнали за реч на омразата онлайн се получават от ползватели на Фейсбук, като в тази мрежа се отчита най-голям дял на сигнали от обикновени потребители. За сравнение в Инстаграм едва един от четири сигнала е получен от потребители, а не от проверяващи съдържанието. Думи на омраза най-често се използват срещу различните хора и малцинствата, показва статистиката. Общо 17 на сто е делът на ксенофобските изказвания (и срещу мигранти), 15,6 на сто са изказванията, свързани със сексуална ориентация, 13 на сто - срещу мюсюлманите, 12,2 на сто - срещу циганите, 10,1 на сто - срещу евреите, по 5-6 на сто си поделят изказванията срещу етническия, верския, националния произход, расата, африканския произход, а 3,7 на сто - срещу половата принадлежност. ЕК днес уточни, че вече 89 на сто от съдържанието онлайн, за което е подаден сигнал, бива премахвано до 24 часа. В ЕС се възприема като престъпление откритото подбуждане към насилие или омраза, насочено срещу група хора или член на група, определена по отношение на раса, цвят на кожата, вяра, произход, национална или етническа принадлежност.", "date": "2019.02.04", "title": "България чисти добре речта на омразата в интернет"}
{"url": "https://www.standartnews.com/svyat/rumnkata-laura-koveshi-vodi-v-konkursa-za-glaven-evroprokuror-384284.html", "text": "Бившата ръководителка на румънската Национална дирекция за борба с корупцията Лаура Кодруца Кьовеши се е класирала на първо място в конкурса за главен прокурор на Европейската прокуратура след интервю пред жури от специалисти по право от Европейския съюз, съобщава информационният сайт Зиаре.  Журито е съставило списък от трима одобрени кандидати за висшия пост, като Кьовеши е на първо място, следвана от Жан-Франсоа Бонер (Франция) и Андрес Ритер (Германия). Списъкът е бил изпратен до председателя на Европейския парламент Антонио Таяни, както и до румънския министър на правосъдието Тудорел Тоадер в качеството му на председател на Съвета по правосъдие и вътрешни работи в рамките на румънското председателство на ЕС.  От този списък ще бъде избран победителят в конкурса за поста от Европейския парламент и Европейския съвет чрез консенсус. Гласуването в ЕП и в Съвета ще се състои в края на февруари и в началото на март. Според регламента европейският главен прокурор има 7-годишен мандат, който не може да се подновява.  Европейската прокуратура, която се очаква да заработи от 2020 г., ще разследва и изправя пред съда извършителите на престъпления, които засягат финансовите интереси на ЕС, като и трансграничните случаи на корупция, пране на пари и данъчни измами, при които щетите са на стойност над 10 милиона евро. Лаура Кодруца Кьовеши беше главен прокурор на Румъния в периода 2006-2012 г. и главен прокурор на НДБК в периода 2013-2018 г. Миналата година тя беше отстранена от длъжността по искане на правосъдния министър, който я обвини в множество злоупотреби. Президентът Клаус Йоханис първоначално отказа да я отстрани, но след решение на Конституционния съд подписа съответния указ.", "date": "2019.02.04", "title": "Румънката Лаура Кьовеши води в конкурса за главен европрокурор"}
{"url": "https://www.standartnews.com/svyat/zemetresenie-ot-45-po-rikhter-v-yuzhna-grtsiya-384285.html", "text": "Земетресение с магнитуд от 4,5 по скалата на Рихтер е регистрирано в Южна Гърция в 19:41 часа. Това показва справка на официалната интернет страница на Европейския средиземноморски сеизмологичен център (EMSC). Трусът е бил с епицентър на 230 км западно от столицата Атина, 24 км югоизточно от популярния ваканционен остров Закинтос и на 82 км югозападно от Патра, с дълбочина от пет километра под земната кора. Няма данни за пострадали или материални щети.", "date": "2019.02.04", "title": "Земетресение от 4,5 по Рихтер в Южна Гърция"}
{"url": "https://www.standartnews.com/sport/strakhoten-start-za-taekuondoto-v-kipr-384254.html", "text": "4 злата и 2 бронза е равносметката за българските състезатели от първенството в Кипър. При мъжете в кат. до 80кг. в третия ден Йордан Колев изигра отлична първа среща, в която спечели с точкова разлика срещу състезател от Кипър, а във втората отстрани европейския медалист при мъжете от Белгия, и редовен участник на Гран При сериите Николас Кортен. В полуфиналната среща Данчо отстъпи на  европейски шампион Роберто Бота от Италия. Предишните състезателни дни злато завоюваха Денис Димитров - Рицарят, който премаза противниците безапелационно,Ларен Райчева в кат. до 41 кг. и Деян Божков, който беше безкомпромисен срещу състезатели от Израел, Кипър и Италия на финала. \r\nЗлатна беше и играта на Теодор Здравков във втория ден от отвореното първенство на Кипър при юношите -68кг. Същия ден бронзов медал спечели Чънгминг Ю - Минчо в категория юноши до -55 кг. Никол Чорбанова, Ванеса Маркова и Емилия Тасева стартираха победоносни първи битки, но не сполучиха в срещите за медал при жените. Американско надмощие пък лиши Митко Джорджев и Влади Далаклиев от медалите. Димитър Кобаков не успя да надделее над представителя на Гърция в първата си битка.", "date": "2019.02.04", "title": "Страхотен старт за таекуондото в Кипър"}
{"url": "https://www.standartnews.com/sport/sportt-po-televiziya-za-4-fevruari-384250.html", "text": "ТВ Акценти - Понеделник 04.02.2019 БНТ3 \r\n22,00 Сноуборд, СП: Паралелен гигантски слалом (пряко) bTV \r\n17,50 Спорт тото Диема спорт \r\n12,00; 14,00; 16,00; 18,00 Тенис: Мач от Sofia Open 2019 (пряко) Диема спорт 2 \r\n18,30 Волейбол, България, Суперлигата: Монтана - Добруджа (пряко) \r\n22,00 Футбол, Англия, Висша лига: Уест Хям - Ливърпул (пряко) MaxSport3 \r\n20,00 Футбол, Италия, Серия А: Фрозиноне - Лацио; 22,00 Каляри - Аталанта (пряко) MaxSport4 \r\n22,00 Футбол, Испания, Ла Лига: Райо Валекано - Леганес (пряко) Kanal 3 \r\n21,15 \"Спорт в обектива\" Eurosport \r\n13,15 Ски, СК: Оре, спускане, тренировка, жени (пряко) \r\n20,55 Снукър: Уърлд Гран При в Престън, първи ден (пряко) Eurosport 2 \r\n22,00 Колоездене на писта: Шест дни на Копенхаген, пети ден (пряко)", "date": "2019.02.04", "title": "Спортът по телевизията за 4 февруари"}
{"url": "https://www.standartnews.com/sport/robin-khaase-stana-shampion-na-khoroto-pred-arena-armeets-384273.html", "text": "Робин Хаасе стана шампион на хорото пред „Арена Армеец“, което запозна световните тенис звезди с българските традиции. Шампионът на двойки от миналагодишното издание на Sofia Open най-бързо се справи с научаването на стъпките на правото хоро и с калпак на главата и кърпа в ръка поведе сънародниците си Матве Миделкооп и Жан-Жулиен Ройер. Държавният шампион на България в зала Габриел Донев също се включи в надиграването. За уменията си Хаасе бе награден от танцьорите от Клуб по народни танци „Витоша“ с традиционна обредна питка, омесена и изпечена от самите тях. Организаторите на турнира от сериите ATP 250 Sofia Open 2019 съвместно със „Сдружение Азбукари“ подготвилиха за всички „Пробуждане с хоро“. Инициативата традиционно се прави на Националния празник на България с призив за обединение на българите у нас и по света със символа на единението, енергията, силата на духа и тялото – българското хоро.  Група „Тъпани и Гайди“ пресъздаде родопския звук с изпълнение за всички на гайди, тъпан, диджериду и народен изпълнител. Традиционният български дух и звучене бе продължен от Клуб по народни танци „Витоша“ със символа на българщината и националната ни идентичност – хорото.", "date": "2019.02.04", "title": "Робин Хаасе стана шампион на хорото пред \"Арена Армеец\""}
{"url": "https://www.standartnews.com/svyat/nastpva-kitayskata-nova-godina-384286.html", "text": "На 5 февруари настъпва лунната Нова година, известна още като китайската Нова година. 2019 г. е под знака на глигана. В китайската култура дивото прасе е символ на богатството, затова през тази година можем да очакваме да преуспеем. Празниците около 5 февруари водят до най-голямата миграция на хора по света. Близо 3 милиарда ще пътуват със самолет, влак, кораб и автобус, за да отбележат Новата година. Когато тази нощ стрелките ударят полунощ, небето над Азия ще се озари от фойерверки. Хората ще си пожелават късмет и успех. А милиони ще си разменят червени пликове с пари - за късмет и успех. Трескавата подготовка за събитието продължава и в последния момент.", "date": "2019.02.04", "title": "Настъпва китайската Нова година"}
{"url": "https://www.standartnews.com/sport/zhivko-milanov-otstranen-ot-apoel-384256.html", "text": "Защитникът Живко Миланов е все по-близо до изхода на кипърския си клуб АПОЕЛ Никозия. От ръководството обявиха, че от днес десният бранител не е част от първия състав и на практика не може да се смята за футболист на клуба. \"Официално Живко Миланов е изваден от първия отбор на АПОЕЛ. Сега вече не знам той какво планира да прави и дали ще отиде в България да продължи кариерата си. Позволихме му да продължи да тренира с първия отбор, защото в миналото е дал много на АПОЕЛ. \r\nСега в България трансферният прозорец е отворен и той, ако желае, може да продължи кариерата си там. Никой не се е свързвал нито с нас, нито с него за трансфер в родината му, но не изключваме такава опция\", сподели говорителят на клуба от Никозия Нектариос Петевинос. Миланов има договор с кипърците до края на сезона и ако все пак се разбере за разтрогването му сега, ще заиграе в Левски.", "date": "2019.02.04", "title": "Живко Миланов отстранен от АПОЕЛ"}
{"url": "https://www.standartnews.com/sport/shakhtor-pisa-shestitsa-na-botev-plovdiv-384262.html", "text": "Отборът на Ботев (Пловдив) допусна тежко поражение с 1:6 от Шахтьор Донецк в последната си зимна проверка на турска земя. \r\nПървото попадение бе дело на Тотовитски в 34-ата минута. Три минути по-късно нападателят вкара втори гол. В 46-ата минута \"жълто-черните\" намалиха, след като Бутко си вкара автогол. Бутко обаче бързо се реваншира и в 51-ата минута този път пронизи вратата на Ботев. В 55-ата Шахтьор вкара четвърти гол, чрез Каюде. В 71-ата Майкон наниза пети гол, а в 87-ата Каюде направи положението на пловдивчани още по-тежко. \r\nУкраинският гранд игра с голяма част от резервните си състезатели и въпреки това стана пределно ясно, че разликата в класите на двата отбора е доста голяма.", "date": "2019.02.04", "title": "Шахтьор писа шестица на Ботев Пловдив"}
{"url": "https://www.standartnews.com/lifestyle/statistikata-vse-poveche-mladi-khora-izpolzvat-botoks-384221.html", "text": "Статистиката: все повече млади хора използват ботокс Според Американската академия за пластична и реконструктивна хирургия през последните пет години честотата на инжекциите с ботулотоксин за козметични цели се е увеличила с 22% сред младите хора на възраст 22-37 години. Въпреки че средната възраст на основните потребители на Botox е 46 години, експертите подчертават, че пациентите стават все по-млади. Единствено страхът, че след такава манипулация може да изглеждат неестествено, може да изплаши кандидатите за ботокс, смятат специалистите. Друга тенденция е, че до козметичните процедури все повече. прибягват и мъжете. Според психолога Мария Архангелска образът на съвременния мъж е бизнесмен, млад, привлекателен, без вредни навици и без явни белези по лицето. Според специалистите един добър външен вид не само отразява здравословното състояние на тялото, но и позволява да се изграждат успешни взаимоотношения с бизнес партньорите и не само. Като цяло мъжете предпочитат бързи, приятни процедури, където ефектът не се забелязва на пръв поглед, но се проявява с течение на времето (никой не иска да афишира намесата на медицинската козметика).", "date": "2019.02.04", "title": "Статистиката: все повече млади хора използват ботокс"}
{"url": "https://www.standartnews.com/sport/von-e-11-a-v-prvata-trenirovka-ot-svetovnoto-v-ore-384279.html", "text": "Снежната кралица Линдзи Вон започна участието си на последното си световно в алпийските ски с 11-и резултат в тренировката по спускане. Американката завърши на 1,44 сек от първата Тамара Типлер (Ав). Въпреки това тя бе доволна от свършената работа и здравословното си състояние. Изненадващо нейната сънародничка и лидерка в световната купа Микаела Шифрин отказа да стартира в тренировката днес. \r\n\"Днес не не търсех скорост и бързина, а исках просто да почувствам пистата и трасето, коментира след тренировката Вон. - Като цяло съм доволна. Мисля, че карах солидно. Трудно е, когато си с първи номер, не можеш да следващ някаква линия. Най-хубавото е, че колената ми са добре. Очаквам с нетърпение старта утре и ще видим какво ще стане\", каза 34-годишната Линдзи, за която този шампионат засега ще е последен в кариерата й. Вон ще се състезава в супергигантския слалом във вторник и в спускането в неделя. Американката е световна шампионка в двете дисциплини от Вал Д'Изер 2009. фото ЕПА/БГНЕС", "date": "2019.02.04", "title": "Вон е 11-а в първата тренировка от Световното в Оре"}
{"url": "https://www.standartnews.com/sport/lazarov-se-prebori-za-osnovnata-skhema-na-sofia-open-384275.html", "text": "Александър Лазаров записа нова голяма победа и се класира за основната схема на Sofia Open 2019! Софиянецът изигра втори блестящ мач в „Арена Армеец“ и се наложи със 7:6 (6), 3:6, 7:5 над Лука Вани (Италия, №154 в ранглистата) в двубой, който \r\nпродължи повече от два часа. Във финалния сет българинът отрази два мачбола, след което вдигна триумфално ръце. Успехът осигури на Алекс Лазаров и 12 точки за ранглистата на АТР. И от липса на АТР ранкинг той влезе в топ 500 в света, благодарение на българския турнир и втората си победа. В първия сет двамата си размениха по един пробив и логично се стигна до тайбрек, в който Лазаров поведе с 6:3 точки, но Вани изравни. При четвъртия открил се сетбол Алекс се наложи – 8:6 точки. \r\nЛука Вани стартира отлично втората част и след два пробива поведе с 5:1 гейма. Лазаров успя да върне един от брейковете, но за повече нямаше сили и мачът влезе в решаващ трети сет. В него отново Вани започна силно и първи нанесе удар, пробивайки още на старта. Лазаров успя да изравни за 3:3, а в следващите минути настъпи истинска драма. Българинът загуби подаването си в деветия гейм, като при 5:4 Вани сервира за мача. Италианецът поведе с 40:15, но допусна връщане на пробива, което впоследствие му коства победата. \r\n„Не знам дали сънувам, или е реалност. Не съм играл в такива мачове, не мислех, че е във възможностите му. Участвам за четвърти път в този турнир, миналата година паднах много лошо . Нищо не ми се получаваше и в един момент мислех да се отказвам“, каза Лазаров на пресконференция след успеха. \r\nВ основната схема Лазаров ще играе срещу носителя на 15 титли от АТР тура (7 на сингъл и 8 на двойки) Фернандо Вердаско. „Надявам се да не ме бие много и да покажа добър тенис, както до момента. Той е един от детските ми идоли. Още помня мача му с Надал \r\nот Australian Open. Да играя срещу Фернандо Вердаско, е сбъдната мечта. Още когато видях, че той ще играе срещу квалификант, исках само едно, ако стигна до основната схема – да играя срещу него“, заяви Александър Лазаров. \r\nЛазаров изказа специални благодарности и към публиката, която го подкрепяше емоционално през целия двубой: „Не съм се чувствал на \r\nпредишни турнири така. Тази публика ме кара да се чувствам като истински тенисист. Надявам се на двубоя с Вердаско да има още повече хора“.", "date": "2019.02.04", "title": "Лазаров се пребори за основната схема на Sofia Open"}
{"url": "https://www.standartnews.com/kultura/roun-atkinsn-si-vzima-otpusk-384222.html", "text": "Роуън Аткинсън съобщи, че ще си вземе едногодишен отпуск от киното, за да се посвети на най-малката си дъщеря Айла. Също така той искал да даде шанс на майка й – Луис Форд, да развие актьорската си кариера. Миналата година Аткинсън се въплъти за трети път в ролята на Джони Инглиш, а до преди това участваше в телевизионния сериал „Инспектор Мегре“. Луис започна да набира скорост, след като изигра ролята на Кейт Мидълтън в пародията „The Windsors“ през 2016-а. Сега тя ще има възможността да разшири филмографията си, докато Мистър Бийн се грижи за рожбата им. Форд и Аткинсън са заедно от 2014-а. Двамата се запознават на сцената в постановката „Условията на Куортърмейн“ само година по-рано. Спекулира се, че именно заради Луис той се разведе със съпругата си Сунетра Састи, с която имаха 24-годишен брак.", "date": "2019.02.04", "title": "Роуън Аткинсън си взима отпуск"}
{"url": "https://www.standartnews.com/kultura/vienskiyat-bal-v-sofiya-na-23-fevruari-384218.html", "text": "Водещи личности от политиката, икономиката, дипломацията и културата ще валсират на 23 февруари, когато в София ще се проведе традиционният за светския БГ афиш Виенски бал - № 19 в най-новата ни история. За грандиозното благотворително събитие, което е под патронажа на Йорданка Фандъкова и посланика на Австрия у нас, Нейно превъзходителство Андреа Вике, в „Маринела“ пристигат двама корифеи в своя жанр - шеф Готфрид Ганстерер и танц майсторът Ади Лозанчич. Прочутият готвач ще очарова международните випове с изискани блюда - минишницели, шунка с хрян, пълнени маслини с овче сирене, пушено филе от сом с червено цвекло и хрянов сос, печено телешко филе с гриловани зеленчуци, полента и кайзеров сос. За десерт - опияняващият вкус на терината от цветове на бъз с горски плодове. В полунощ Ади Лозанчич ще покани всички да танцуват кадрил под негово ръковоство. За Виенския бал идва и делегация от австрийската столица.  Валсовете са музикалното послание на Виена в над 30 столици по света, които посвещават една вечер в годината на австрийските класици. Програмата на 23 февруари отново ще открият избраните с кастинг от елитни училища дебютанти, които в продължение на три месеца разучаваха под ръководството на хореографката Ваня Рошкова стъпките на валса и полонезата. След това в шоуто, режисирано от професор Румен Нейков, ще блеснат звезди от Музикалния театър, балетисти от Операта на Стара Загора, танцьорите от „Вая денс студио“, Рич бенд и неговите солисти. По-късно изморените от дансинга гости ще се подкрепят във винарната с франкфуртски вурстчета с горчица и хрян, австрийски сирена и ще дегустират еликсири от елитна родна изба.  С приходите от миналогодишния Виенски бал бяха закупени спортни пособия и специализирано оборудване за домовете от семеен тип в София и беше обзаведена сензорна стая за деца аутисти. Предстоящият Виенски бал ще набира средства – от кувертите, търга и томболата - за подпомагане на сдружение „Асоциация Аутизъм“ и Университетска болница по ортопедия в София „Проф. Б. Бойчев“.", "date": "2019.02.04", "title": "Виенският бал в София - на 23 февруари"}
{"url": "https://www.standartnews.com/sport/otkrikha-tyalo-v-razbitiya-samolet-384253.html", "text": "След като бяха открити останки от корпуса на самолета, с който е пътувал Емилиано Сала, днес разследващите намериха тяло, информира “Би Би Си”. Не е ясно дали то е на футболиста, или на пилота Дейв Иботсън. \r\n“За съжаление, във видео от машина, спуснала се на дъното, се вижда тяло на човек между отломките. Отделът за разследвания на въздушните инциденти сега обмисля следващи стъпки, консултирайки се със семействата на пилота и пътника и полицията”, заявиха от споменатия отдел на британските власти.", "date": "2019.02.04", "title": "Откриха тяло в разбития самолет"}
{"url": "https://www.standartnews.com/lifestyle/mislta-za-lyubimiya-chovek-spasyava-ot-khipertoniya-i-stres-384225.html", "text": "Мисълта за любимия човек спасява от хипертония и стрес Учените от Университета в Аризона са разкрили удивителното свойство на човешкото тяло: ако човек се намира в стресова ситуация, само една мисъл за половинката му е достатъчна, за да предотврати повишаването на кръвното налягане, пише The Daily Mail. Проведен бил експеримент с участието на 102-ма души. Доброволците поставяли краката си в студена вода, което предизвиквало стрес реакция, свиване на кръвоносните съдове и повишено налягане. По време на процедурата някои от тях били помолени да си представят любимите хора, което впоследствие забавило покачването на кръвното налягане. Според учените, използвайки този трик, човек може да се успокои и да подобри състоянието си по време на изпит или преди операция. Освен това се оказало, че най-силно изразеният положителен ефект се наблюдава при хора, които са напълно доволни от връзката си с любимия човек. Това обяснява и защо щастливите хора като цяло са по-здрави - очевидно подкрепата на партньорите им действа благоприятно на сърдечно-съдовата система в отговор на ежедневните предизвикателства и стрес. Освен това се установило, че ако до доброволеца се намирал и неговият любим, то остротата на болката при него също намалявала.", "date": "2019.02.04", "title": "Мисълта за любимия човек спасява от хипертония и стрес"}
{"url": "https://www.standartnews.com/kultura/varnenski-dramatichen-teatr-gostuva-v-sofiya-384230.html", "text": "И през 2019-а Варненският драматичен театър при Театрално-музикален продуцентски център Варна по традиция гостува в началото на годината в София с най-новите си постановки. Столичани ще могат да видят през февруари и март на различни сцени петте най-нови варненски заглавия: „Драконът“ с 3 представления на 11 и 12 февруари, 19.00; 12 февруари, 16.00, Театър „София“, Изборът на Марта“ с 2 представления на 13 и 14 февруари, 19.00, Театър „Българска армия“,  „Приключения опасни със герои сладкогласни“ на  15 февруари, 14.00 и 19.00, Театър „Театро“,  „Магьосническо езеро“ 2 представления на 16 март, 17.00 и 20.00, Учебен театър „НАТФИЗ“ и „Телефонът на мъртвеца“ с 2 представления на 17 март, 17.00 и 20.00, Театър „Крикор Азарян“, НДК. Различни като жанр и режисьорски прочит, те свидетелстват за интересните творчески търсения и естетически постижения на една от водещите театрални трупи в България. Билети в мрежата на EVENTIM.BG и на съответните театрални каси.", "date": "2019.02.04", "title": "Варненски драматичен театър гостува в София"}
{"url": "https://standartnews.com/regionalni/sdt-otmeni-otkaza-na-obshchina-samuil-za-izgrazhdane-na-torokhranilishche-384238.html", "text": "Мълчаливият отказ на кмета на община Самуил доктор Бейтула Сали, което спира изграждането на торохранилище на територията на кметството, е незаконен. Това постанови административният съд в Разград в отговор на жалба на исперихската фирма „Агротайм”, която иска да инвестира в лудогорската община в съоражение за съхранение на животински отпадъци. Магистратите считат, че кметът е бил длъжен да обяви отказа си с нарочна заповед, в която да посочи мотивите за несъгласието си. \r\nСпорът между агрофирмата от Исперих и местната управа в Самуил датира от 2018 година. Докато  кметът бавеше преписката, жителите на четири села от общината се вдигнаха на протест срещу  инвестиционното намерение на „Агротайм”. Местните хора считат, че плановете за изграждането на лагуна за течна тор с обем от 20 хил. куб. метра в землищата на техните селища ще замърсява околната среда и ще влоши качеството на живот там. \r\nОт дружеството „Агротайм” контрират, че проектът им отговаря на най-високите екологични станрати и опасност за природната среда няма. Компанията, която е един от най-големите производители и износители на зърно у нас, има и свинеферма в Исперих, в която се отглеждат 45 хиляди прасета. Фирмата планира да изгради още 3 лагуни в разградска област, където да складира отпадъците от животновъдното си стопанство. \r\nОще не е ясно дали  кметството в Самуил ще  приеме решението на съда в Разград или ще обжалва пред ВАС. Общината е осъдена да плати и разноските по съдебното дело, които възлизат на 1300 лева. Станка Христова", "date": "2019.02.04", "title": "Съдът отмени отказа на община Самуил за изграждане на торохранилище"}
{"url": "https://standartnews.com/kultura/roun-atkinsn-si-vzima-otpusk-384222.html", "text": "Роуън Аткинсън съобщи, че ще си вземе едногодишен отпуск от киното, за да се посвети на най-малката си дъщеря Айла. Също така той искал да даде шанс на майка й – Луис Форд, да развие актьорската си кариера. Миналата година Аткинсън се въплъти за трети път в ролята на Джони Инглиш, а до преди това участваше в телевизионния сериал „Инспектор Мегре“. Луис започна да набира скорост, след като изигра ролята на Кейт Мидълтън в пародията „The Windsors“ през 2016-а. Сега тя ще има възможността да разшири филмографията си, докато Мистър Бийн се грижи за рожбата им. Форд и Аткинсън са заедно от 2014-а. Двамата се запознават на сцената в постановката „Условията на Куортърмейн“ само година по-рано. Спекулира се, че именно заради Луис той се разведе със съпругата си Сунетра Састи, с която имаха 24-годишен брак.", "date": "2019.02.04", "title": "Роуън Аткинсън си взима отпуск"}
{"url": "https://standartnews.com/kultura/vienskiyat-bal-v-sofiya-na-23-fevruari-384218.html", "text": "Водещи личности от политиката, икономиката, дипломацията и културата ще валсират на 23 февруари, когато в София ще се проведе традиционният за светския БГ афиш Виенски бал - № 19 в най-новата ни история. За грандиозното благотворително събитие, което е под патронажа на Йорданка Фандъкова и посланика на Австрия у нас, Нейно превъзходителство Андреа Вике, в „Маринела“ пристигат двама корифеи в своя жанр - шеф Готфрид Ганстерер и танц майсторът Ади Лозанчич. Прочутият готвач ще очарова международните випове с изискани блюда - минишницели, шунка с хрян, пълнени маслини с овче сирене, пушено филе от сом с червено цвекло и хрянов сос, печено телешко филе с гриловани зеленчуци, полента и кайзеров сос. За десерт - опияняващият вкус на терината от цветове на бъз с горски плодове. В полунощ Ади Лозанчич ще покани всички да танцуват кадрил под негово ръковоство. За Виенския бал идва и делегация от австрийската столица.  Валсовете са музикалното послание на Виена в над 30 столици по света, които посвещават една вечер в годината на австрийските класици. Програмата на 23 февруари отново ще открият избраните с кастинг от елитни училища дебютанти, които в продължение на три месеца разучаваха под ръководството на хореографката Ваня Рошкова стъпките на валса и полонезата. След това в шоуто, режисирано от професор Румен Нейков, ще блеснат звезди от Музикалния театър, балетисти от Операта на Стара Загора, танцьорите от „Вая денс студио“, Рич бенд и неговите солисти. По-късно изморените от дансинга гости ще се подкрепят във винарната с франкфуртски вурстчета с горчица и хрян, австрийски сирена и ще дегустират еликсири от елитна родна изба.  С приходите от миналогодишния Виенски бал бяха закупени спортни пособия и специализирано оборудване за домовете от семеен тип в София и беше обзаведена сензорна стая за деца аутисти. Предстоящият Виенски бал ще набира средства – от кувертите, търга и томболата - за подпомагане на сдружение „Асоциация Аутизъм“ и Университетска болница по ортопедия в София „Проф. Б. Бойчев“.", "date": "2019.02.04", "title": "Виенският бал в София - на 23 февруари"}
{"url": "https://standartnews.com/regionalni/zhena-namushka-mzha-si-pri-skandal-384229.html", "text": "\r\n   Жена е намушкала в крака мъжа, с коийто живее на семейни начала в Гълъбово. Сигналът за инцидента е бил получен в полицията малко след полунощ в неделя от спешния център в миньорското градче, съобщиха днес от областната диркеция на МВР в Стара Загора. Спешните медици са оказали първа помощ на 42-годишен пациент с прободна рана от нож в областта на лявото подребрие. Мъжът е бил изпратен в старозагорската многопрофилна болница \"Киркович\", където е претърпял операция на крака и е оставен за лечение. При извършената проверка е било установено, че в жилище в гълъбовския кв. \"Строител\" е възникнал скандал между пострадалия и 40-годишна жена, с която той съжителствал без брак. В хода на семейната свада жената взела нож и го забила ав крака на мъжа си. Извършителката е била задържана за 24 часа и срещу нея е образувано е досъдебно производство за нанасяне на средна телесна повреда. \r\nМатей ", "date": "2019.02.04", "title": "Жена намушка мъжа си при скандал"}
{"url": "https://standartnews.com/regionalni/v-eg-khristo-botev-v-krdzhali-zakrivat-frenskata-paralelka-384242.html", "text": "През следващата учебна година в Езиковата гимназия \"Христо Ботев\" в Кърджали няма да има френска паралелка. Държавният план прием след 7 клас за поредна година ще залага на профили и професии, които да изградят гръбнака на икономиката в страната. В същото време вече намалява интересът към някои от езиковите паралелки. Кърджали не прави изключение в това отношение, коментира началникът на Регионалното управление по образованието Гроздан Колев пред БНР: \"Това, което определя план-приема, е и рамката на възможностите - какви профили да бъдат осъществявани. Знаете, че в рамките на съществуващата общност от ученици, които завършват 7 клас може да бъде моделиран един план-прием, той е неограничен. Предложението от ЕГ \"Христо Ботев\" е прието такова, каквото е отправено към нас. Няма предложена френска паралелка\".", "date": "2019.02.04", "title": "В ЕГ \"Христо Ботев\" в Кърджали закриват френската паралелка"}
{"url": "https://standartnews.com/regionalni/malchugani-ot-krdzhali-se-potopikha-v-prikazniya-svyat-na-dzhaza-384266.html", "text": "Малчугани от Кърджали се потопиха „В приказния свят на джаза” с помощта на Димитър Русев, известен в музикалните среди като ръководител на джаз група и организатор на Хасково джаз фест вече 30 години. \r\nСпециалната му програма за деца вече седем години се радва на голям интерес. В Кърджали той гостува в ДГ „Баба Тонка”. Децата проявиха жив интерес към музикалните инструменти, всяко искаше да ги пипне и да направи опит да посвири с тях. Джазменът им показа бонгоси, маримби  и укулеле. \r\nС проявата бе даден старт на тазгодишното девето издание на „Февруари – месец на Америка” в Кърджали. Проявите се организират от Дружество „Приятели на САЩ“, Клуба на американските възпитаници в Кърджали, Американското посолство в България и Община Кърджали. Ирина Ангелова  ", "date": "2019.02.04", "title": "Малчугани от Кърджали се потопиха „В приказния свят на джаза”"}
{"url": "https://standartnews.com/kultura/prezidentt-vrchi-ordeni-na-zasluzhili-tvortsi-384241.html", "text": "Постиженията ви в музикалното, поетичното и театралното изкуство, в науката и образованието са ярко допълнение на българския принос за по-добър и по-просветен свят. Това каза президентът Румен Радев, който връчи днес високи държавни отличия на талантливите творци Михаил Белчев, Владимир Пенев, Бина Харалампиева, и на големия български учен акад. Минчо Хаджийски, съобщава БТА. Радев каза, че днешното награждаване в Гербовата зала на \"Дондуков\" 2 е заслужено признание за безспорните професионални успехи на отличените. Ордените са отражение и на благодарността на цялото ни общество към вдъхновяващия пример на личности, които са постигнали и отстояват висок хоризонт на българското изкуство и култура, науката и образованието, посочи държавният глава. Президентът Радев каза, че животът и постиженията на наградените са пример за подражание. Убеден съм, че вашите постижения са най-достойният пример за успех, основан на талант, творчески ум, воля и всеотдайност, каза държавният глава и поздрави отличените, като им пожела още успехи. Радев връчи орден \"Стара планина\" - първа степен, на поета, композитор и режисьор Михаил Белчев - за изключително големите му заслуги в областта на културата и изкуството. Актьорът с множество роли в театъра, киното и телевизията Владимир Пенев беше удостоен с орден \"Св. Св. Кирил и Методий\" - огърлие. Отличието беше дадено за особено значимите му заслуги в областта на културата и изкуството. Държавният глава отличи с орден \"Св. Св. Кирил и Методий\" - първа степен, театралния, оперен и телевизионен режисьор Бина Харалампиева, която за 35-годишния си професионален опит е реализирала повече от 100 постановки. Орденът е за нейните големи заслуги в областта на културата. Ученият и преподавател акад. Минчо Хаджийски, който е автор на 25 нови учебни курса в областта на автоматизацията на корабни машини и механизми, теория и управление на техническата кибернетика, автоматизация на химикотехнологични и металургични обекти, беше отличен с орден \"Св. Св. Кирил и Методий\" - първа степен, за големите му заслуги в областта на образованието и науката. От името на наградените Михаил Белчев благодари за това, че в годините на тяхната дейност всички те са били оценени. Всичко сме вършили за България, каза Белчев, като припомни песента \"За теб, Българийо!\", написана с композитора Тончо Русев. \"След мен не зная аз какво ще бъде, но сигурно ще бъде по-добре. И само за едно ще съжалявам, че няма да ме има някой ден.\", припомни нейния финал Белчев. Според Владимир Пенев тези държавни отличия са много повече признание за морала и достойнството на човека, който е удостоен с тях.", "date": "2019.02.04", "title": "Президентът връчи ордени на заслужили творци"}
{"url": "https://standartnews.com/regionalni/berkovitsa-dava-300-leva-stipendiya-na-studenti-da-rabotyat-v-obshchinata-384247.html", "text": "Община Берковица ще отпуска месечни стипендии по 300 лева на студенти, които поемат ангажимента да работят в общината поне 5 години след завършване на образованието си, съобщи кметът Милчо Доцов. \r\nПрез тази година ще бъдат подпомагани да завършат следването си студенти по специалности от здравеопазването, икономиката и публичната администрация. До тази година месечната помощ за студент, приел да работи в Берковица след завършване на образованието си, беше в размер на 100 лева. \r\nС решение на общинския съвет сумата е увеличена на 300 лева. Първите трима, подали документи, вече са одобрени и ще получат своите стипендии. Очакваме още кандидати, обяви кметът.  ", "date": "2019.02.04", "title": "Берковица дава 300 лева стипендия на студенти да работят в общината"}
{"url": "https://standartnews.com/sport/spetsialen-priz-za-aleksandra-feygin-384291.html", "text": "Новата суперзвезда на българското фигурно пързаляне Александра Фейгин получи днес поредното признание. 16-годишната състезателка бе удостоена със специален от приз от Фондация „София – европейска столица на спорта“ като най-прогресираща спортистка в своята възраст през последната година. Възпоменателният медал бе връчен на фигурстката от Анатоли Илиев – организационен секретар на Фондацията по време на пресконференция в Инфоцентър „София – евростолица на спорта“. \r\n\"В последно време София приема домакинството на много елитни състезания в кънки-спортовете - световни първенсва по фигурно пързаляне и шорттрек в различните възрастови групи, кръгове от световни и европейски купи. Точно преди година Александра бе при нас, в този Информационен център и сега, 12 месеца по-късно, тя вече е записала огромен прогрес като най-добре класиралата се наша фигуристка при жените в историята на европейските първенства. Нека си пожелаем след година отново да сме тук \r\nс още по-големи успехи - вече на световния и на олимпийски лед,\" каза Илиев при връчването на приза. \r\nНа срещата с медиите присъстваха още Татяна Йорданова – председател на БФ кънки и Ина Лутай – треньорка на Фейгин, които дадоха повече подробности за започващия в сряда турнир за Европейската купа „София Трофи“. Състезанията ще бъдат придружени със семинар, в който ще се включат световно известни личности във фигурното пързаляне. Към турнира и към съпътстващите събития има огромен интерес, след като преди три седмици Александра Фейгин записа най-доброто класиране на българското фигурно пързаляне при жените на Европейско първенство с 11-ото си място в Минск.", "date": "2019.02.04", "title": "Специален приз за Александра Фейгин"}
{"url": "https://standartnews.com/regionalni/investitsii-za-30-mln-lv-ochakvat-v-kurorta-yagoda-384260.html", "text": "Инвестиционни проекти за близо 30 млн. лв могат да бъдат реализирани в позападналия старозагорски курорт Минерални бани Ягода в близките 4-5 години.Това прогнозира пред Радио Стара Загора зам.-кметът на община Мъглиж Душо Гавазов. До края на март общината щяла да получи от министерството на регионалното развитие и благоустройството малко над 2 млн.лева за възстановяване и рехабилитация на минералната баня в курорта. Самата сграда е проектирана от известния старозагорски архитект Христо Димов и е паметник на културата от местно значение. \r\nВ курорта Ягода вече има един спа-център с минерална вода, а в момента се изграждала болница за рехабилитация и долекуване на различни видове травми. Тя трябва да приеме първите си пациенти в началото на лятото. \r\n Други двама предприемачи също имали сериозен интерес за инвестиции в спа туризма през следващите години.  \r\n \"Минералната вода в Ягода е в топ 5 на най- лековитите води в Европа по отношение на неврологични и кожно–неврологични заболявания и трябва да използваме максимално това богатство, категоричен е зам.-кметът Гавазов. Според него общината и държавата трябва да обединят усилията си за подобряване на инфраструктурата на курорта, за да бъде  още по-привлекателен за бизнеса.  \r\nФото - Радио Стара Загора \r\n ", "date": "2019.02.04", "title": "Инвестиции за 30 млн. лв очакват  в курорта Ягода"}
{"url": "https://standartnews.com/sport/otkrikha-samoleta-na-sala-384201.html", "text": "Изчезналият самолет, с който пътува аржентинският футболист Емилиано Сала е бил намерен, заявиха разследващите в неделя. „Мога да потвърдя, че беше намерен“, заяви говорителят на Британските следователи на въздушни инциденти. Тя сподели, че повече информация по случая ще бъде споделена в понеделник. В сряда разследващите, търсещи изчезналия самолет с Емилиано Сала, споделиха, че започва подводно издирване на аржентинеца, след като са били открити две възглавници от седалки на френското крайбрежие, които вероятно са били от самолета. 28-годишният аржентински нападател пътува от западния френски град Нант заедно с пилота Дейвид Иботсън към Великобритания, където щеше да пристигне при новия си клуб Кардиф, когато самолетът им изчезна от радарите над Ламанша.", "date": "2019.02.04", "title": "Откриха самолета на Сала"}
{"url": "https://standartnews.com/mneniya/gradovete-kray-khemus-veche-privlichat-golemi-kompanii-384215.html", "text": " и продължава да се развива със същите бързи темпове, като вече навлиза в нов етап от своето развитие. Вече е видно за всички, че този първоначален етап, при който всичко само и единствено растеше, очевидно вече приключва. В крайна сметка трябва да се има предвид, че ние   и вече генерираме между 5 и 6 млрд. евро годишен оборот. При това все още нямаме данните за 2018-а, които ще излязат към средата на годината. Лично според мене е напълно реалистично след 5 години автомобилната индустрия в България вече да дава 25% от БВП и над 17 млрд. евро оборот. Така че това наистина означава, че , в който вече конкуренцията става много ожесточена. Всички други държави в Централна и Източна Европа, като Полша, Чехия, Словакия, Румъния и пр., вече са го минали, сега ще го изминем и ние. Така че фактът, че една компания като ALC, която също е член на нашия \"Аутомотив клъстер България\", напуска страната, според мене е нормален, тъй като  което,  е хубаво. А и това е нещо, което всяка голяма автомобилна компания си го залага в плановете, тъй като на пазара влизат все по-големи играчи, които оказват натиск върху всички участници. Още повече, че за същите 6 години  а това е естествен процес, който съвсем нормално оказва своето огромно влияние и на пазара на труда. За съжаление ALC е регистрирала сериозна загуба - не знам поради какви причини и не мога да ги коментирам, но това е факт. Знам също, че компанията доставя продукция за определени марки и модели, които изпитват трудности при продажбите, така че навярно има наслагване на няколко негативни фактора, които са довели до вземането на това крайно решение. Според мене не е изключено и други компании от автомобилния сектор, които работят у нас, пред следващите 1-2 години също да вземат подобно решение. Това е просто този нов етап от развитието на бранша в България, за който говоря. По-важното е колко големи стратегически компании - било то доставчици от първо ниво или производители, ние успяваме да привлечем в България. Без съмнение  . Никога тук не е имало такива обороти, нито толкова хора заети в автомобилната индустрия, да не говорим за такива високи технологични производства. Така че ние нямаме никакво съмнение, че   Като цяло нашата статистика показва, че темпът на индустрията не се забавя, дори и въпреки факта, че една компания решава да си тръгне. Напротив, темпът на развитие на автомобилния бранш продължава да се ускорява. Не е никаква тайна, че една емблематична компания за автомобилната индустрия, каквато е  . А това наистина е много важен, стратегически инвеститор. За да стане ясно какво означава това за България, ще дам пример с Унгария. В момента най-голямата производствена и R&D локация за \"Бош\" в Европа е именно Унгария. Там компанията има два завода и един огромен R&D център с общо 15 000 служители, от които - 3000 са висококвалифицирани инженери. Там \"Бош\" генерира 3% от БВП на Унгария, който е по-голям от БВП на България. Така че и случаят с навлизането на \"Бош\" в България ясно показва, че индустрията у нас расте и узрява, а това неминуемо означава, че ще има и такива колебания, като напускането на ALC. Във връзка с всичко това искам да подчертая, че в момента Тъй като не мога да говоря за инвестиции, които все още не са потвърдени - това би било спекулация, а аз не искам да спекулирам с общественото внимание, ще посоча само някои от окончателно потвърдените инвеститори. влиза голяма компания, която вече сключи договор за изграждане на своето хале - това е . Тя инвестира 22 млн. лв. в завод за производство на автомобилна електроника, който се очаква да влезе в експлоатация до една година. Планира се тя да открие между 300 и 400 нови работни места, което е отлично за региона на Враца. Ние от Аутомотив клъстера очакваме в най-скоро време още един много голям инвеститор във Враца,  тъй като там има потенциал за това. . А Плевен е най-големият град по протежението на автомагистрала \"Хемус\", около която и премиерът Бойко Борисов прогнозира, че ще потекат като река бъдещите инвестиции. В момента вече се случват няколко сериозни автомобилни инвестиции в друг град на Северна България, също по протежението на магистрала \"Хемус\", а именно - в Шумен. Лично аз очаквам в най-скоро време   - едни традиционен за автомобилното производство град в Северна България. Всъщност там вече се случва една голяма автомобилна инвестиция - на германската VOSS Automotive, която ще открие над 1000 нови работни места в региона. Подходящи за инвестиции са също и много други градове по протежението на магистрала \"Хемус\". И това е нормално - автомобилната индустрия има много да наваксва в България, така че заводи могат да се открият навсякъде, а магистрала \"Хемус\" наистина е отлична предпоставка за това! Една страхотна, също германска комнпания -  , където ще разкрие над 700 работни места. BADER е в топ 3 в света на компаниите за производство на автомобилен интериор, а нейни клиенти са марки като BMW, Mercedes, Audi. Въобще Русе се очертава като един от най-големите автомобилни центрове на България. Най-голямата автомобилна компания в крайдунавския ни град е \"ВИТТЕ Аутомотив България\", която току-що завърши разширението на своите мощности, с което на практика удвои своето производство в Русе. Да, в България  , но няма какво да се лъжем - най-големият от всички беше и си остава  Столицата ни е голям град и дори и огромни инвестиции в нея вече трудно се забелязват, но ! В крайна сметка лично аз наистина съм убеден в това, което обявих и на нашия Automotive Forum Sofia 2018 в София, а именно, че очаквам големия стратегически автомобилен инвеститор да дойде в България до края на тази година.      ", "date": "2019.02.04", "title": "Градовете край \"Хемус\" вече  привличат големи компании"}
{"url": "https://standartnews.com/biznes/investitsiite-nachin-na-upotreba-384213.html", "text": "Влизат ли достатъчно чуждестранни инвестиции в България, както преди няколко години, или не? Оказва се, че . И по интерпретацията на цифрите лесно може да се разбере, че  . Ако човек слуша опозицията, остава с впечатление, че не само никой вече не инвестира в България, но дори и тези, които досега са направили вложения, масово напускат. Управляващите - напротив - заливат невярващите с лавина от числа и имена на десетки чуждестранни инвеститори, вложили стотици милиони у нас само през изминалата година. За своите читатели \"Стандарт\" събра конкретни факти и мнения на хората, които работят и говорят за привличането на инвестиции от първо лице. -------------------------------------- Емил Караниколов, министър на икономиката * Ще започна с инвестицията на  за производство на компоненти за самолетостроителния гигант Airbus. * Следва инвестицията на   който вече работи. * Не мога да подмина инвестицията от , където се откриват 500 нови работни места. * Следва огромната инвестиция на друга германска компания - *  , друга компания от страната на канцлера Ангела Меркел, пък  край София. *   в завод за автомобилни светлини за германски марки автомобили също край Пловдив. *  . и създава над 100 нови работни места, както и още много други. Важно е да се отбележи, че Само   с капацитет да бъдат разкрити над 3200 нови работни места! А в същото време ние правим проблем, че една компания и половина напуснали Българи я и правим от това драма, като го определяме като \"тенденция\" за напускане на българския пазар. Затова аз мисля, че вече е крайно време да спрем да очерняме България, най-малкото, защото всичко това го чуват инвеститорите! Само след около 3 седмици в България . Очакваме и още една нова, голяма инвестиция във  , където вече се строи завод за 22 млн. лв., където ще бъдат открити 1000 нови работни места. Скоро ще водим инвеститори и в  Хубаво е да ги отразяваме тези неща! Нека спомена и че дигиталната икономика в България,  . Ние сме там! Да, знаем, че в България има проблеми. . Но ние работим за решаването на тези проблеми в краткосрочен и дългосрочен план. Има проблеми, но нека да се събираме и да решаваме тези проблеми, а не да очерняме България пред инвеститорите, защото те гледат и се чудят какво става тук. Инфраструктурата е изключително важна - с инфраструктурата идват и инвеститорите! Те искат магистрали на 10 км от мястото, където правят инвестицията, а летища - на 50-70 км. Окончателните данни на БНБ за инвестициите категорично показват, че 2017-а е била по-добра от 2016, а точната сума е 386 млн. евро повече. Убеден съм, че 2018-а ще е по-добра от 2017-а, но данните все още не са излезли.   ------------------------------------ Българска агенция за инвестиции През 2018-а сме връчили  ! Всички те са на  . с потенциала да бъдат разкрити  . Сертифицираните проекти предвиждат и разширяването на съществуващата дейност у нас на вече утвърдени български и международни компании, което показва доверието на инвеститорите в предвидимостта на бизнес условията и инвестиционната среда в България. Само  . А само от началото на 2019 г. досега вече са    .   Мотиви за това били трудното осигуряване на работна ръка за производството, както и непрекъснатото увеличаване на заплащането. В същото време цените на продукцията на \"АЛС България\" били фиксирани, което в един момент започнало до води до нерентабилност. Важна причина за закриването на производството й в България се оказал и фактът, че тя  . Поради това ръководството на компанията взело решение за свиване на производството в България, като част от него вече се прехвърляло в Мароко. Всъщност първоначално АLС е регистрирана като компания в Южна Африка, а неотдавна беше придобита от канадската Ехсо Тесhnоlоgіеѕ. ! България е член на ЕС и правителството й предприема   Така че ако господата от АLС са смятали, че няма да вдигат заплатите в България поне 20 години, за да им излязат сметките - сбъркали са държавата! България има нужда от истински инвеститори, които милеят не само за своя бизнес и печалби, а също и за здравето и просперитета на служителите си. Така че ако и някои други инвеститори са си правили сметките като АLС - прав им път! За читателите ще припомним, че  . В България тя имаше три завода – в Мусачево, Ихтиман и Благоевград, в които работеха към 1600 души. .. Той беше в  и произвеждаше  . Две години по-късно започна работа и , който работеше основно за  \". Малко по-късно отвори врати и третият завод на АLС в  . Сега основният проблем е с намирането на работа на освободените от АLС служители у нас.", "date": "2019.02.04", "title": "Инвестициите -  начин на употреба"}
{"url": "https://standartnews.com/mneniya/koga-bankata-nyama-pravo-da-vdiga-likhvata-po-kredita-384210.html", "text": "------------------------------------------ Преди няколко дни в медиите се появи информация за това, че  , ако страната не синхронизира законодателството си с правото на Европейски съюз така, че съдилищата служебно и автоматично да следят за неравноправни клаузи в договорите за кредит на физическите лица. Това ще става дори самите те да не са повдигнали въпроса в евентуален съдебен процес, включително и в така нареченото заповедно производство по чл. 417 от ГПК, по силата на което банките могат да се снабдят с изпълнителен лист срещу длъжника на база единствено на „извлечение от сметка” и подадено бланкетно заявление за издаване на заповед за изпълнение и изпълнителен лист. Като атакуването на евентуалната претенция на кредитора по основание и размер става значително по-трудно осъществима и свързана с допълнителни главоболия, неприятности, време и разходи. Във връзка с горното читателите, които ползват кредитни продукти и услуги от дадена търговска банка, не е зле, още преди да са станали обект на изпълнение срещу своите права и имущество,   /най-вече онези клаузи, касаещи формирането на „възнаградителна лихва” и възможността за нейното изменение/, респективно – да се консултират с адвокат за наличие или липса на неравноправни клаузи в съответния договор. Макар при предоставянето на „финансови услуги” /какъвто е и договорът за кредит/ значително да е стеснен кръгът на потенциалните неравноправни клаузи, доколкото финансовата дейност зависи от достатъчно фактори извън дейността на конкретната търговска банка, като например валутните курсове, стойността на банковия ресурс и други финансови фактори, възможността да има наличие на неравноправни клаузи не е малка. Не всяко изменение на лихвата обаче е неравноправно. Най-общо казано: * Не е неравноправна уговорка в договор за кредит, предвиждаща възможност за увеличаване на първоначално уговорената лихва, ако тя отговаря на следните кумулативни /едновременно дадени/ условия: 1/. обстоятелствата, при чието настъпване може да се измени лихвата, трябва да са изрично уговорени в договора или в общите условия към договора; 2/. тези обстоятелства следва да са обективни, т.е. да не зависят от волята на кредитора – тяхното определяне или приложение да не е поставено под контрола на кредитора; 3/. методиката за промяна на лихвата да е подробно и ясно описана в договора или общите условия, т.е. да е ясен начинът на формиране на лихвата; 4/. при настъпването на тези обстоятелства да е възможно както повишаване, така и понижаване на първоначално уговорената лихва. От своя страна /в лицето на съответните и органи/, като например, че се заплаща лихва, формирана от някакъв базов лихвен процент плюс съответната надбавка, като базовият лихвен процент се определя на определен пеориод от време /тримесечен, шестмесечен, годишен/ периодично от банката, а надбавката остава първоначално уговорената. Без обаче никъде в общите условия или договора да е упоменато по какъв начин се формира базовият лихвен процент и доколко формирането на последния зависи по-скоро от субективното виждане на сътветните длъжностни лица в банката, отколкото от някакъв независим за клиента и банката финансов показател, уговорен предварително. Такава би била и клаузата, че при съответните „основателни причини” банката може да промени лихвения процент Горното изреждане е неизчерпателно, като, при тълкуването на дадена клауза като неравноправна, следва да се изхожда именно от възможността доставчикът на финансова услуга /банка/ субективно да преценява дали и кога да повиши лихвения процент по дадена кредитна сделка. Всъщност в новите си договори за кредит повечето банки коригираха съществуващите по-рано неравноправни клаузи, но това не означава, че са променили /анексирали/ действащите по-рано договори за кредит в смисъл и с текстове, променящи неравноправните клаузи. От личния ми опит мога да добавя, че   инспирирано от икономическата и финансова криза по това време, но корекция в посока надолу бе направена частично и нееднозначно впоследствие. И докато отпуснатите потребителски кредити от тези години отдавна са върнати или срещу получателите им е образувано /къде успешно, къде – не/ изпълнително производство, то настоящото изложение по-скоро касае получателите на ипотечни кредити, отпуснати в годините 2006-2008 г. и с хоризонт /краен срок на издължаване/ - 15-25 години след датата на подписване на договора за кредит.  /и последваща липса на намаляване на същите/, да предприемат действия за тяхното коригиране и/или компенсиране, ако счетат /самостоятелно или след съответната консултация със специалист/, че клаузите, касаещи увеличение на лихвения процент, са уговорени изцяло в полза на банките и зависещи от волята на органите на последните. Споменавам нееднократно  , доколкото в практиката на повечето банки е в самия договор да е определен размерът на кредита, срокът на издължаване, вида вноски – равни или анюитетни, а в общите условия към същия – всички съществени клаузи, касаещи изменение на лихвения процент, клаузи за изпълнение, неизпълнение, форсмажор, тълкуване на понятия и др. В този смисъл, за да бъде ясно разтълкуван и разбран един договор за кредит, водещи се явяват по-скоро общите условия към него /и неразделна част от същия/, отколкото самия договор.    ", "date": "2019.02.04", "title": "Кога банката няма право да  вдига лихвата по кредита"}
{"url": "https://standartnews.com/biznes/23-ot-dlzhnitsite-na-energo-pro-poluchavat-sms-napomnyane-384228.html", "text": "528 хиляди абоната на електроразпрелителното дружество Енерго-Про са получили през миналага година напомняне за забавени от тях плащания. Това са 60% от клиентите, просрочили сметките си за ток. \r\nУслугата „Уведомяване за просрочени  задължения” чрез SMS или имейл е напълно безплатна и цели да предотврати спирането на тока и начисляването на допълнителни такси за повторно включване, напомнят от дружеството доставчик. Всеки, който желае да получава известие чрез SMS или на електронната си поща, може да актуализира клиентските си данни за връзка с ЕНЕРГО-ПРО на интернет адрес https://update.energo-pro.bg/, достъпен и чрез банер на началната интернет страница на компанията. \r\nСъщо от началната страница клиентите имат възможността да направят онлайн справка за консумираната от тях електроенергия за три години назад. Проверката е възможна посредством специално създадения за целта портал за битови клиенти на компанията https://portal.energo-pro-sales.bg/. Необходимо е да се въведе единствено индивидуалният клиентски номер, както и номер на фактура от последните 12 месеца. Графика с данни дава справка по месеци за плащани суми или консумирана електроенергия за избран едногодишен период в рамките на последните три години. \r\nПрез миналата 2018 година делът на клиентите, уведомени от компанията за просрочени задължения по електронен път се е увеличил с 9%. Абонатите предпочитат този начин на уведомяване като по-ефективен от изпращането на писмо на адрес за кореспонденция. Така потребителите бързо и удобно биват информирани за закъсняло плащане и могат своевременно да реагират, в случай че са се забавили или са пропуснали да платят сметките си в срок, обясняват от пресцентъра на енергийното дружество. Станка Христова", "date": "2019.02.04", "title": "2/3 от длъжниците на Енерго-Про получават SMS напомняне"}
{"url": "https://standartnews.com/svyat/11-strani-ot-es-priznakha-guaydo-za-prezident-na-venetsuela-384245.html", "text": "11 европейски държави признаха лидера на опозицията Хуан Гуайдо за временен президент на Венецуела, съобщи Ройтерс. Великобритания, Германия,Франция, Испания, Португалия, Швеция, Дания, Австрия, Холандия, Литва и Латвия обявиха подкрепата си днес, след като през уикенда изтече крайния срок, който беше даден на президента Николас Мадуро да насрочи нови избори. Гуайдо, който оглавява контролираната от опозицията Национална асамблея, обяви себе си за временен лидер миналия месец, като раздели международните сили и изкара венецуелците на улиците. Съединените щати бяха първата страна, която го припозна. Русия и Китай, които са вливали милиарди долари от инвестиции и заеми във Венецуела, подкрепят Мадуро в разширяването на геополитическия конфликт със Съединените щати, пише Ройтерс. \"Признавам президента на Венецуела, г-н Хуан Гуайдо, като президент, отговорен за Венецуела,\" каза испанският премиер Педро Санчес в телевизионно изявление, призовавайки за по-бързи и справедливи избори в страната.", "date": "2019.02.04", "title": "11 страни от ЕС признаха Гуайдо за президент на Венецуела"}
{"url": "https://standartnews.com/svyat/nastpva-kitayskata-nova-godina-384286.html", "text": "На 5 февруари настъпва лунната Нова година, известна още като китайската Нова година. 2019 г. е под знака на глигана. В китайската култура дивото прасе е символ на богатството, затова през тази година можем да очакваме да преуспеем. Празниците около 5 февруари водят до най-голямата миграция на хора по света. Близо 3 милиарда ще пътуват със самолет, влак, кораб и автобус, за да отбележат Новата година. Когато тази нощ стрелките ударят полунощ, небето над Азия ще се озари от фойерверки. Хората ще си пожелават късмет и успех. А милиони ще си разменят червени пликове с пари - за късмет и успех. Трескавата подготовка за събитието продължава и в последния момент.", "date": "2019.02.04", "title": "Настъпва китайската Нова година"}
{"url": "https://standartnews.com/biznes/predlaganeto-spira-tsenite-na-luksoznite-imoti-384239.html", "text": "Пазарът на луксозни имоти навлиза в период на повишено предлагане, което ще доведе до по-голям избор за купувачите и задържане на цените около вече достигнатите нива. Бързият им ръст през последните две години доведе до лек, но траен спад на сделките заради по-трудното решение за покупка. През 2019 г. съществена промяна в активността не се очаква, а пазарът ще работи в полза на купувачите. Ръстът на икономиката, ниските лихви и оживлението в кредитирането ще продължат да играят ключова роля както общо за жилищния пазар, така и за сегмента на луксозните имоти. Търсенето за жилищни нужди остава водещо, но високият клас жилища са и добра инвестиция с оглед възможността за стабилна доходност и дългосрочния потенциал за ръст на цената. Въпреки появата на нови привлекателни за купувачите локации, утвърдените райони като Центъра на София, квартал „Лозенец“ и Докторски паметник остават водещи по брой сделки, показват данните на Unique Estates. Докато в централната част на града и по-специално в района около Докторски паметник предлагането традиционно е движено от апартаменти в стари аристократични кооперации, в „Лозенец“ стимул през изминалата година бе появата на нови жилищни проекти. В резултат от това през 2018 г. там бе регистрирано леко покачване на цените и почти двоен ръст на продажбите в луксозния сегмент. В същото време поскъпването на имотите доведе до отлив на купувачи в района на Докторски паметник, независимо че предлагането там се покачи през изминалата година. По-високите ценови нива по-рядко срещаха очакванията на купувачите и това доведе до намален брой сделки. Статистиката на Unique Estates показва, че през 2018 г. цените на жилища в района все по-често са били в диапазона 2800-3000 евро/кв.м, а при единични сделки дори са надхвърлили тази граница. В същото време година по-рано най-скъпите продажби в тази част на София са се случвали в диапазона 2300-2450 евро/кв.м. Според Светослава Георгиева, оперативен директор на Unique Estates, „Изгрев“ също е сред кварталите, заслужаващи внимание през последните месеци. „Появата на висок клас проекти по ул. „Тинтява“ доведе до покачване на продажните цени до средно 1600 евро/кв.м и така „Изгрев“ вече догонва „Лозенец“. Новото строителство промени облика на района и го постави в горния ценови сегмент“, обобщи тя. Потенциал имат и новите квартали, като „Витоша“ и „Кръстова вада“, особено в частта около метростанция „Витоша“ и Парадайз Център. Центърът на София, „Лозенец“, „Изток“ и зоната около Докторски паметник са регистрирали и висока наемна активност през 2018 г. В тези райони е съсредоточено търсенето на апартаменти под наем, докато в сегмента на къщите водещи остават кварталите по Витошката яка – „Бояна“, „Симеоново“ и „Драгалевци“. Цени Изминалата година отбеляза минимално поскъпване на луксозните имоти – средно 6%, и като цяло бе период на отрезвяване на пазара. Плавният ръст на предлагането и достигането на пределни за купувачите цени изчерпаха потенциала на пазара за поскъпване и очакванията за настоящата година са за задържане на вече достигнатите нива. През 2018 г. се е увеличил и делът на сделките с отстъпка. Ако през 2017 г. около половината покупки в луксозния сегмент са се договаряли с намаление от офертната цена, година по-късно делът им е нараснал до малко над 70% от общите. „Тенденция, която наблюдаваме от миналата година насам, е пазар, все по-често движен от купувачите. Този тренд ще продължи през настоящата година и на практика означава, че във все повече сделки ще виждаме договаряне на цената, а надценените имоти ще престояват с месеци на пазара“, прогнозира Светослава Георгиева. Статистиката на Unique Estates показва, че средната отстъпка през 2018 г. е била 7.4%, като при апартаментите тя е била под 7%, а при къщите – малко над 10%. Най-голям през годината е бил делът на продажбите с намаление до 5% от офертната цена, което е признак за постепенното балансиране на пазара. Забележима тенденция през последните месеци е и преориентирането на много купувачи в най-високия сегмент от пазара – над 500 000 евро, от къщи към инвестиции в малки бизнес имоти. В тази категория попадат основно сделки, при които клиентите разполагат с 1 до 3 милиона евро и търсят вложение за парите си. Заради по-добрия наемен пазар, често пъти тези средства се насочват към малки бизнес имоти – апартаментни сгради (apartment houses), както и офис сгради с 1000-1500 кв.м разгъната застроена площ. Пазарът познава и случаи, в които новозавършени жилищни сгради се превръщат в офисни за нуждите на малки компании от консултантския бизнес, технологиите, фармацията, адвокатски дружества и др. „В този сегмент има специфично търсене от страна на дружества, които се разрастват и търсят офис сгради за покупка. Това са по-малки компании, които преминават от наем към собственост и искат представителен имот, по-разчупена среда, не типичната бизнес локация“, обобщи Светослава Георгиева. Според нея макар и потенциалът за ръст на цените на този етап да е ограничен, луксозните имоти остават добра инвестиция, най-вече заради ценовата им стабилност и факта, че са добра защита срещу инфлация. Осезаем спад има при сделките със спекулативен елемент в централната част на София, при които се търси бързо покачване на стойността и препродажба. ", "date": "2019.02.04", "title": "Предлагането спира цените на луксозните имоти"}
{"url": "https://standartnews.com/biznes/khasan-azis-poiska-zapazvane-na-letishcheto-v-krdzhali-384287.html", "text": "Кметът на Кърджали Хасан Азис постави пред министъра на икономиката Емил Караниколов днес при посещението му в Кърджали въпроса за запазване и развиване на летището край  кв .“Гледка“.  Градоначалникът ще  постави това искане  и пред министъра на транспорта Росен Желязков  и министър-председателя Бойко Борисов.  Хасан Азис запозна министъра с  процедурата за изграждане на пътя към новия завод на „АЙ ПИ ЕС”, чието строителство ще стартира след приключване на отчуждителните процедури. Министерството на икономиката отпусна 850 хил.лв. за изграждане на  пътя с активната подкрепа и съдействие на народния представител Адлен Шефкет. Кметът на Кърджали информира министър Караниколов за предстоящата среща на ръководството на община Кърджали с инвеститор от Канада, проявяващ интерес към Кърджали. В срещата  участва и областният управител Никола Чанев Кметът Хасан Азис  посрещна  министъра на икономиката Емил Караниколов, председателя на Българска агенция по инвестициии Стамен Янев  и кмета на Враца в  Изследователския развоен център на фирма “Теклас“. Очаква се следващата инвестиция на „Теклас“ да бъде във Враца. Г-н Азис изрази  пред министър Караниколов своето отношение за това, че Кърджали се превърна в един от центровете на автомобилостроенето в България.     Ирина Ангелова", "date": "2019.02.04", "title": "Хасан  Азис поиска  запазване на летището в Кърджали"}
{"url": "https://standartnews.com/svyat/premierkata-na-srbiya-stava-bashcha-384265.html", "text": "Сръбският премиер Ана Бърнабич ще става баща. Тя и нейната по-млада партньорка Милица Джурджич ще стават родители, съобщи списание „Глория“. Според изданието Джурджич била подложена на изкуствено оплождане. По тази причина Милица Джурджич от няколко месеца не се е появявала публично с приятелката си Бърнаббич. От Центъра за радиология и магнитен резонанс, където работи, казват, че си е взела отпуск заради забременяване. \"Премиерът на Сърбия все още не иска да говори публично за личния си живот. Във всеки случай, благодаря ви за красивите пожелания ”, заяви анонимен източник от кабинета на премиера пред сп. „Глория“, откъдето се обадили, за да поздравят министър-председателя и нейната  партньорка. От кабинета на Бърнабич не пожелали да разкрият пола на бебето.", "date": "2019.02.04", "title": "Премиерката на Сърбия ще става баща"}
{"url": "https://standartnews.com/kultura/varnenski-dramatichen-teatr-gostuva-v-sofiya-384230.html", "text": "И през 2019-а Варненският драматичен театър при Театрално-музикален продуцентски център Варна по традиция гостува в началото на годината в София с най-новите си постановки. Столичани ще могат да видят през февруари и март на различни сцени петте най-нови варненски заглавия: „Драконът“ с 3 представления на 11 и 12 февруари, 19.00; 12 февруари, 16.00, Театър „София“, Изборът на Марта“ с 2 представления на 13 и 14 февруари, 19.00, Театър „Българска армия“,  „Приключения опасни със герои сладкогласни“ на  15 февруари, 14.00 и 19.00, Театър „Театро“,  „Магьосническо езеро“ 2 представления на 16 март, 17.00 и 20.00, Учебен театър „НАТФИЗ“ и „Телефонът на мъртвеца“ с 2 представления на 17 март, 17.00 и 20.00, Театър „Крикор Азарян“, НДК. Различни като жанр и режисьорски прочит, те свидетелстват за интересните творчески търсения и естетически постижения на една от водещите театрални трупи в България. Билети в мрежата на EVENTIM.BG и на съответните театрални каси.", "date": "2019.02.04", "title": "Варненски драматичен театър гостува в София"}
{"url": "https://standartnews.com/sport/otkrikha-tyalo-v-razbitiya-samolet-384253.html", "text": "След като бяха открити останки от корпуса на самолета, с който е пътувал Емилиано Сала, днес разследващите намериха тяло, информира “Би Би Си”. Не е ясно дали то е на футболиста, или на пилота Дейв Иботсън. \r\n“За съжаление, във видео от машина, спуснала се на дъното, се вижда тяло на човек между отломките. Отделът за разследвания на въздушните инциденти сега обмисля следващи стъпки, консултирайки се със семействата на пилота и пътника и полицията”, заявиха от споменатия отдел на британските власти.", "date": "2019.02.04", "title": "Откриха тяло в разбития самолет"}
{"url": "https://standartnews.com/sport/strakhoten-start-za-taekuondoto-v-kipr-384254.html", "text": "4 злата и 2 бронза е равносметката за българските състезатели от първенството в Кипър. При мъжете в кат. до 80кг. в третия ден Йордан Колев изигра отлична първа среща, в която спечели с точкова разлика срещу състезател от Кипър, а във втората отстрани европейския медалист при мъжете от Белгия, и редовен участник на Гран При сериите Николас Кортен. В полуфиналната среща Данчо отстъпи на  европейски шампион Роберто Бота от Италия. Предишните състезателни дни злато завоюваха Денис Димитров - Рицарят, който премаза противниците безапелационно,Ларен Райчева в кат. до 41 кг. и Деян Божков, който беше безкомпромисен срещу състезатели от Израел, Кипър и Италия на финала. \r\nЗлатна беше и играта на Теодор Здравков във втория ден от отвореното първенство на Кипър при юношите -68кг. Същия ден бронзов медал спечели Чънгминг Ю - Минчо в категория юноши до -55 кг. Никол Чорбанова, Ванеса Маркова и Емилия Тасева стартираха победоносни първи битки, но не сполучиха в срещите за медал при жените. Американско надмощие пък лиши Митко Джорджев и Влади Далаклиев от медалите. Димитър Кобаков не успя да надделее над представителя на Гърция в първата си битка.", "date": "2019.02.04", "title": "Страхотен старт за таекуондото в Кипър"}
{"url": "https://standartnews.com/svyat/trmp-sashch-ostavat-s-voyski-v-siriya-384280.html", "text": "Доналд Тръмп изненадващо обяви, че част от американските военни в Сирия ще останат там, за да оказват защита на Израел и за сдържане на Иран. Това американският президент каза в интервю пред телевизия CBS. \"Ние трябва да бъдем там, имаме намерение да останем. Длъжни сме да защитим Израел\", заяви той. Според него, Вашингтон има ангажименти и не трябва да се отказват от тях. Тръмп не пропусна да отбележи, че САЩ защитават световния мир и харчат за това много средства, повече, отколкото всяка друга страна в историята. Президентът на САЩ разказа също така, че от военната база в Ирак ще се води наблюдение за поведението на Иран, защото тази държава е проблем за световния мир. През декември 2018 година Доналд Тръмп обяви оттеглянето на американският военен контингент от Сирия, защото \"Ислямска държава е окончателно победена\". Две хиляди американски военни трябваше да напуснат страната за два-три месеца. Сега обаче не е ясно колко от тях ще останат на позициите си. Израел иска оттеглянето на проирански отряди и ирански части от Сирия,защото ги смята за непосредствена заплаха за територията си. Той нееднократно атакува ирански бази и дори постави пред Русия искане да помогне за изтеглянето на иранските части, но засега няма успех в тази посока.", "date": "2019.02.04", "title": "Тръмп: САЩ остават с войски в Сирия"}
{"url": "https://standartnews.com/svyat/blgariya-chisti-dobre-rechta-na-omrazata-v-internet-384261.html", "text": "В България всички изказвания онлайн, в които се съдържа реч на омразата и за които е съобщено, се премахват. Това показват данни, разпространени днес от Европейската комисия. В сравнение с предпоследните данни от края на 2017 г. се отчита ръст от десетина процента на премахваните незаконни съобщения и изказвания в българското виртуално пространство. Комисията отбелязва, че данните не покриват всички незаконни изказвания в интернет, а само онези, срещу които доставчиците на електронни услуги Фейсбук, Туитър, Инстаграм и Гугъл+ са получили сигнал. В ЕС освен нашата страна само Кипър и Гърция досега са успели изцяло да премахват съобщения по получени заявки срещу реч на омразата. Чувствителен ръст се наблюдава на премахнатите съобщения в Хърватия, Холандия, Румъния и Швеция. Най-често в ЕС сигнали за реч на омразата онлайн се получават от ползватели на Фейсбук, като в тази мрежа се отчита най-голям дял на сигнали от обикновени потребители. За сравнение в Инстаграм едва един от четири сигнала е получен от потребители, а не от проверяващи съдържанието. Думи на омраза най-често се използват срещу различните хора и малцинствата, показва статистиката. Общо 17 на сто е делът на ксенофобските изказвания (и срещу мигранти), 15,6 на сто са изказванията, свързани със сексуална ориентация, 13 на сто - срещу мюсюлманите, 12,2 на сто - срещу циганите, 10,1 на сто - срещу евреите, по 5-6 на сто си поделят изказванията срещу етническия, верския, националния произход, расата, африканския произход, а 3,7 на сто - срещу половата принадлежност. ЕК днес уточни, че вече 89 на сто от съдържанието онлайн, за което е подаден сигнал, бива премахвано до 24 часа. В ЕС се възприема като престъпление откритото подбуждане към насилие или омраза, насочено срещу група хора или член на група, определена по отношение на раса, цвят на кожата, вяра, произход, национална или етническа принадлежност.", "date": "2019.02.04", "title": "България чисти добре речта на омразата в интернет"}
{"url": "https://standartnews.com/sport/zhivko-milanov-otstranen-ot-apoel-384256.html", "text": "Защитникът Живко Миланов е все по-близо до изхода на кипърския си клуб АПОЕЛ Никозия. От ръководството обявиха, че от днес десният бранител не е част от първия състав и на практика не може да се смята за футболист на клуба. \"Официално Живко Миланов е изваден от първия отбор на АПОЕЛ. Сега вече не знам той какво планира да прави и дали ще отиде в България да продължи кариерата си. Позволихме му да продължи да тренира с първия отбор, защото в миналото е дал много на АПОЕЛ. \r\nСега в България трансферният прозорец е отворен и той, ако желае, може да продължи кариерата си там. Никой не се е свързвал нито с нас, нито с него за трансфер в родината му, но не изключваме такава опция\", сподели говорителят на клуба от Никозия Нектариос Петевинос. Миланов има договор с кипърците до края на сезона и ако все пак се разбере за разтрогването му сега, ще заиграе в Левски.", "date": "2019.02.04", "title": "Живко Миланов отстранен от АПОЕЛ"}
{"url": "https://standartnews.com/svyat/za-prvi-pt-rimskiyat-papa-vleze-v-dzhamiya-v-oae-384283.html", "text": "Папа Франциск е на историческо посещение в Обединените арабски емирства (ОАЕ).  Той е първият глава на римокатолическата църква, стъпил на полуострова, където е роден исляма. Вчера ОАЕ го посрещнаха грандиозно - с артилерийски салют и тържествено прелитане на военни самолети. В понеделник папата се срещна с представители на ръководството на страната, влезе и в джамията Шейх Зайед в Абу Даби. Той участва в международна междурелигиозна среща, където отправи своето послание. Международна междурелигиозна среща в Мемориала на шейх Зайед бин Султан ал Нахаян, основателя на Обединените арабски емирства Снимка: АР/БТА Оправдаването на \"омразата и насилието\" в името на Бога е тежко оскверняване на божието име\", заяви днес папа Франциск в столицата на Обединените арабски емирства, в реч, произнесена на международна междурелигиозна среща в Мемориала на шейх Зайед бин Султан ал Нахаян, основателя на Обединените арабски емирства, предаде Франс прес. \"В името на Бога Съзидател несъмнено е осъдителна всяка форма на насилие, защото това е тежко оскверняване на божието име, за да се оправдаят братоубийствената омраза и насилие\", каза светият отец и добави: \"Няма насилие, което да може да бъде оправдано с религия\". Папата отправи призив за \"религиозна свобода\" като подчерта, че тя не се свежда само до \"свобода на вероизповеданието\" и че никоя религиозна практика не може да бъде \"налагана\" на човек. \"Сред свободите бих искал да подчертая свободата на религията. Тя не се ограничава само от свободата на вероизповеданието, а вижда у другия истински брат, син на същата човечност, на която Бог дава свобода и затова нито една човешка институция не може да заставя и налага\", заяви папата пред неколкостотин участници на срещата от различни религии. В изказването си светият отец призова всички държави от Близкия изток \"да предоставят същото право на гражданство\" на хора \"от различни религии\". \"Не само тук, а в целия обичан и невралгичен близкоизточен регион, искам конкретни възможности за срещи: нека да има обществата, в които хората от различни религии имат едно и също право на гражданство\", каза папа Франциск. Светият отец призова също за спиране на войните в Близкия изток, чиито \"негативни последици\" в момента са видими \"в Йемен, в Сирия, в Ирак и Либия\". \"Братството между хората изисква от нас, представители на религиите, задължение да забраним всяка разновидност на одобрение за думата \"война\", подчерта Франциск и припомни, че войната е синоним на \"мизерия\" и \"жестокост\". Папата изтъкна и опасностите на така наречените фалшиви новини, предаде Асошиейтед прес. Той каза, че \"младежите, които често пъти са заобиколени от негативни послания и фалшиви новини, трябва да научат не да се поддават на изкушенията на материализма, ненависта и предубежденията\". Великият имам на египетския университет \"Ал Азхар\" с джамия \"Ал Азхар\" шейх Ахмед ат Тайеб произнесе реч, в която призова мюсюлманите в Близкия изток \"да прегръщат\" християнските общности в своите страни. След речта си папа Франциск поздрави великия имам на джамията и университета Ал-Азхар в Кайро – една от най-престижните институции на сунитския ислям в света – великия имам шейх Ахмед ал Тайеб Снимка: АР/БТА \"Продължавайте да прегръщате своите братя християни навсякъде, защото те са партньори на нашия народ\", каза той в присъствието на папата. После се обърна задочно и към християните с думите: \"Вие сте част от този народ. Вие сте граждани, вие не сте малцинство. Вие сте граждани с пълни права и отговорности\". Ватиканът и най-големият в света ислямски университет \"Ал Азхар\" се споразумяха днес да активизират съвместните си усилия в борбата с идеологията на екстремизма. Документът бе подписан в Абу Даби от папа Франциск и шейх Ахмед ат Тайеб, предаде ТАСС, като се позова на тв канал \"Ал Арабия\".   Шейх Ахмед ал Тайеб посрещна папа Франциск за частна среща с членове на мюсюлманския съвет на старейшините в джамията в Абу Даби Снимка: АР/БТА   Двете страни са подписали и споразумение за насърчаване на религиозната търпимост. Церемонията се е състояла преди началото на международна междурелигиозна среща в Мемориала на шейх Зайед бин Султан ал Нахаян, основателя на Обединените арабски емирства. Утре папата ще отслужи литургия на стадиона в Абу Даби, предаде ТАСС. Папа Франциск се надява, че историческата му визита ще допринесе за мира между религиите чрез диалог. Посещението му ОАЕ предизвика серия от положителни коментари, включително и в съседна Саудитска Арабия - държавата, в която църквите са забранени. Влиятелен вестник дори написа, че може би страната ще бъде включена в бъдеща обиколка на папа Франциск.", "date": "2019.02.04", "title": "За първи път: Римският папа влезе в джамия в ОАЕ"}
{"url": "https://standartnews.com/svyat/rumnkata-laura-koveshi-vodi-v-konkursa-za-glaven-evroprokuror-384284.html", "text": "Бившата ръководителка на румънската Национална дирекция за борба с корупцията Лаура Кодруца Кьовеши се е класирала на първо място в конкурса за главен прокурор на Европейската прокуратура след интервю пред жури от специалисти по право от Европейския съюз, съобщава информационният сайт Зиаре.  Журито е съставило списък от трима одобрени кандидати за висшия пост, като Кьовеши е на първо място, следвана от Жан-Франсоа Бонер (Франция) и Андрес Ритер (Германия). Списъкът е бил изпратен до председателя на Европейския парламент Антонио Таяни, както и до румънския министър на правосъдието Тудорел Тоадер в качеството му на председател на Съвета по правосъдие и вътрешни работи в рамките на румънското председателство на ЕС.  От този списък ще бъде избран победителят в конкурса за поста от Европейския парламент и Европейския съвет чрез консенсус. Гласуването в ЕП и в Съвета ще се състои в края на февруари и в началото на март. Според регламента европейският главен прокурор има 7-годишен мандат, който не може да се подновява.  Европейската прокуратура, която се очаква да заработи от 2020 г., ще разследва и изправя пред съда извършителите на престъпления, които засягат финансовите интереси на ЕС, като и трансграничните случаи на корупция, пране на пари и данъчни измами, при които щетите са на стойност над 10 милиона евро. Лаура Кодруца Кьовеши беше главен прокурор на Румъния в периода 2006-2012 г. и главен прокурор на НДБК в периода 2013-2018 г. Миналата година тя беше отстранена от длъжността по искане на правосъдния министър, който я обвини в множество злоупотреби. Президентът Клаус Йоханис първоначално отказа да я отстрани, но след решение на Конституционния съд подписа съответния указ.", "date": "2019.02.04", "title": "Румънката Лаура Кьовеши води в конкурса за главен европрокурор"}
{"url": "https://standartnews.com/svyat/zemetresenie-ot-45-po-rikhter-v-yuzhna-grtsiya-384285.html", "text": "Земетресение с магнитуд от 4,5 по скалата на Рихтер е регистрирано в Южна Гърция в 19:41 часа. Това показва справка на официалната интернет страница на Европейския средиземноморски сеизмологичен център (EMSC). Трусът е бил с епицентър на 230 км западно от столицата Атина, 24 км югоизточно от популярния ваканционен остров Закинтос и на 82 км югозападно от Патра, с дълбочина от пет километра под земната кора. Няма данни за пострадали или материални щети.", "date": "2019.02.04", "title": "Земетресение от 4,5 по Рихтер в Южна Гърция"}
{"url": "https://standartnews.com/sport/shakhtor-pisa-shestitsa-na-botev-plovdiv-384262.html", "text": "Отборът на Ботев (Пловдив) допусна тежко поражение с 1:6 от Шахтьор Донецк в последната си зимна проверка на турска земя. \r\nПървото попадение бе дело на Тотовитски в 34-ата минута. Три минути по-късно нападателят вкара втори гол. В 46-ата минута \"жълто-черните\" намалиха, след като Бутко си вкара автогол. Бутко обаче бързо се реваншира и в 51-ата минута този път пронизи вратата на Ботев. В 55-ата Шахтьор вкара четвърти гол, чрез Каюде. В 71-ата Майкон наниза пети гол, а в 87-ата Каюде направи положението на пловдивчани още по-тежко. \r\nУкраинският гранд игра с голяма част от резервните си състезатели и въпреки това стана пределно ясно, че разликата в класите на двата отбора е доста голяма.", "date": "2019.02.04", "title": "Шахтьор писа шестица на Ботев Пловдив"}
{"url": "https://standartnews.com/sport/robin-khaase-stana-shampion-na-khoroto-pred-arena-armeets-384273.html", "text": "Робин Хаасе стана шампион на хорото пред „Арена Армеец“, което запозна световните тенис звезди с българските традиции. Шампионът на двойки от миналагодишното издание на Sofia Open най-бързо се справи с научаването на стъпките на правото хоро и с калпак на главата и кърпа в ръка поведе сънародниците си Матве Миделкооп и Жан-Жулиен Ройер. Държавният шампион на България в зала Габриел Донев също се включи в надиграването. За уменията си Хаасе бе награден от танцьорите от Клуб по народни танци „Витоша“ с традиционна обредна питка, омесена и изпечена от самите тях. Организаторите на турнира от сериите ATP 250 Sofia Open 2019 съвместно със „Сдружение Азбукари“ подготвилиха за всички „Пробуждане с хоро“. Инициативата традиционно се прави на Националния празник на България с призив за обединение на българите у нас и по света със символа на единението, енергията, силата на духа и тялото – българското хоро.  Група „Тъпани и Гайди“ пресъздаде родопския звук с изпълнение за всички на гайди, тъпан, диджериду и народен изпълнител. Традиционният български дух и звучене бе продължен от Клуб по народни танци „Витоша“ със символа на българщината и националната ни идентичност – хорото.", "date": "2019.02.04", "title": "Робин Хаасе стана шампион на хорото пред \"Арена Армеец\""}
{"url": "https://standartnews.com/sport/von-e-11-a-v-prvata-trenirovka-ot-svetovnoto-v-ore-384279.html", "text": "Снежната кралица Линдзи Вон започна участието си на последното си световно в алпийските ски с 11-и резултат в тренировката по спускане. Американката завърши на 1,44 сек от първата Тамара Типлер (Ав). Въпреки това тя бе доволна от свършената работа и здравословното си състояние. Изненадващо нейната сънародничка и лидерка в световната купа Микаела Шифрин отказа да стартира в тренировката днес. \r\n\"Днес не не търсех скорост и бързина, а исках просто да почувствам пистата и трасето, коментира след тренировката Вон. - Като цяло съм доволна. Мисля, че карах солидно. Трудно е, когато си с първи номер, не можеш да следващ някаква линия. Най-хубавото е, че колената ми са добре. Очаквам с нетърпение старта утре и ще видим какво ще стане\", каза 34-годишната Линдзи, за която този шампионат засега ще е последен в кариерата й. Вон ще се състезава в супергигантския слалом във вторник и в спускането в неделя. Американката е световна шампионка в двете дисциплини от Вал Д'Изер 2009. фото ЕПА/БГНЕС", "date": "2019.02.04", "title": "Вон е 11-а в първата тренировка от Световното в Оре"}
{"url": "https://standartnews.com/sport/andreev-izpusna-avstralits-na-sofia-open-384289.html", "text": "Новата ни звезда в тениса Адриан Андреев отпадна драматично в I кръг на турнира Sofia open от сериите АТП 250 с награден фонд 524 340 евро. 17-годишният софиянец, който участва с уайлд кард, измъчи 45-ия в света Матю Ебдън (Австралия). Въпреки това българската звезда загуби с 3:6, 6:4, 6:7 след 2:19 часа битка в „Арена Армеец.  „Бях доста близо до победата, но не успях – коментира след мача Андреев. - Продължавам напред, продължавам да работя. Благодаря за подкрепата. Много поуки мога да си извлека от този мач, да бъда по-уверен в решителните и важни моменти. В края и малко късмет не достигна. И двамата бяхме нервни, но той удари по-чисто топката в последните разигравания. Това е специален турнир за всички български участници. Пожелавам успех на Алекс Лазаров и на Мико Кузманов.“ Във втория кръг Ебдън ще играе срещу шампиона от 2016 година и номер 4 в схемата Роберто Баутиста Агут (Испания).", "date": "2019.02.04", "title": "Андреев изпусна австралиец на Sofia Open"}
{"url": "https://standartnews.com/sport/lazarov-se-prebori-za-osnovnata-skhema-na-sofia-open-384275.html", "text": "Александър Лазаров записа нова голяма победа и се класира за основната схема на Sofia Open 2019! Софиянецът изигра втори блестящ мач в „Арена Армеец“ и се наложи със 7:6 (6), 3:6, 7:5 над Лука Вани (Италия, №154 в ранглистата) в двубой, който \r\nпродължи повече от два часа. Във финалния сет българинът отрази два мачбола, след което вдигна триумфално ръце. Успехът осигури на Алекс Лазаров и 12 точки за ранглистата на АТР. И от липса на АТР ранкинг той влезе в топ 500 в света, благодарение на българския турнир и втората си победа. В първия сет двамата си размениха по един пробив и логично се стигна до тайбрек, в който Лазаров поведе с 6:3 точки, но Вани изравни. При четвъртия открил се сетбол Алекс се наложи – 8:6 точки. \r\nЛука Вани стартира отлично втората част и след два пробива поведе с 5:1 гейма. Лазаров успя да върне един от брейковете, но за повече нямаше сили и мачът влезе в решаващ трети сет. В него отново Вани започна силно и първи нанесе удар, пробивайки още на старта. Лазаров успя да изравни за 3:3, а в следващите минути настъпи истинска драма. Българинът загуби подаването си в деветия гейм, като при 5:4 Вани сервира за мача. Италианецът поведе с 40:15, но допусна връщане на пробива, което впоследствие му коства победата. \r\n„Не знам дали сънувам, или е реалност. Не съм играл в такива мачове, не мислех, че е във възможностите му. Участвам за четвърти път в този турнир, миналата година паднах много лошо . Нищо не ми се получаваше и в един момент мислех да се отказвам“, каза Лазаров на пресконференция след успеха. \r\nВ основната схема Лазаров ще играе срещу носителя на 15 титли от АТР тура (7 на сингъл и 8 на двойки) Фернандо Вердаско. „Надявам се да не ме бие много и да покажа добър тенис, както до момента. Той е един от детските ми идоли. Още помня мача му с Надал \r\nот Australian Open. Да играя срещу Фернандо Вердаско, е сбъдната мечта. Още когато видях, че той ще играе срещу квалификант, исках само едно, ако стигна до основната схема – да играя срещу него“, заяви Александър Лазаров. \r\nЛазаров изказа специални благодарности и към публиката, която го подкрепяше емоционално през целия двубой: „Не съм се чувствал на \r\nпредишни турнири така. Тази публика ме кара да се чувствам като истински тенисист. Надявам се на двубоя с Вердаско да има още повече хора“.", "date": "2019.02.04", "title": "Лазаров се пребори за основната схема на Sofia Open"}
