{"url": "https://standartnews.com/sport/proval-za-shifrin-na-gigantskiya-slalom-v-kurshevel-409426.html", "text": "Лидерката за световната купа в алпийските ски Микаела Шифрин претърпя тотален провал в днешния гигантски слалом в Куршевел (Фр). Трикратната носителка на кристалния глобус завърши едва 17-а. Без видими грешки американката бе 19-а в първия манш на 1,33 сек от лидерката Мина Фурст Холтман (Нор). Във втория Шифрин се изкачи само 2 позиции напред. Тя остана на 1,65 сек от победителката Федерика Бриноне (Ит). Холтман остана втора на 0,04 сек, а трета е Уенди Холденер (Швейц) на 0,44 сек. Бриноне поведе в класирането за малката купа в гигангския слалом с 225 т. За големия глобус Шифрин е първа с 546 т, пред Бриноне - 381 и Виктория Ребенсбург (Гер) - 311 т.", "date": "2019.12.17", "title": "Провал за Шифрин на гигантския слалом в Куршевел"}
{"url": "https://standartnews.com/sport/akademik-s-peta-pobeda-v-balkanskata-liga-409460.html", "text": "Пловдивският Академик записа пета поредна победа в Балканската лига по баскетбол, след като надигра у дома косовския Пея с 85:74 точки. Академик е едноличен лидер във временното класиране с пълен актив от 10 точки, а в следващия кръг гостува на Раховеци. Пея е с баланс 2-3, като за тима предстои визита на Влазния. Двубоят започна с куп размени на водачеството, а след десет минути игра резултатът отново бе равен – 18:18. Домакините стартираха втория период със серия от 10:2, а на почивката вече водеха с най-голямата разлика в своя полза до момента при 48:34. В средата на третата четвърт Пея направи серия от 15:3 и стопи изоставането си само на три точки, но след това пловдивчани си върнаха инициативата и спечелиха мача. Най-резултатен за успеха бе Шакир Смит с 18 точки.", "date": "2019.12.17", "title": "Академик с пета победа в Балканската лига"}
{"url": "https://standartnews.com/sport/blgariya-e-domakin-na-finalite-vv-voleybolnata-zlatna-liga-409458.html", "text": "България ще бъде домакин на финалите на Златната лига по волейбол при жените. В същото време Белгия бе избран да приеме финалите при мъжете. Това бе официално обявено днес от ЦЕВ (б.а. Европейската волейболна конфедерация). Финалната четворка при жените ще се проведе на 20-21 юни. Най-вероятният избор на България ще бъде Русе, който да посрещне финалите. След изтегления жребий бяха определени и групите в Златната лига. За финалите се класират домакинът плюс победителите от трите групи, или най-добрият втори (б.а. ако България е първенец) се класират за финалната четворка, която ще се играе в два полуфинални мача и финал. Първите два тима от финалната фаза на Златната лига се класират за тъй наречения Чалъндж турнир, първенецът, от който получава промоция за Лигата на нациите през 2021 година. , Франция, Унгария и Беларус  Хърватия, Чехия, Словакия и Финландия  Азербайджан, Украйна, Испания и Румъния", "date": "2019.12.17", "title": "България е домакин на финалите във волейболната Златна лига"}
{"url": "https://standartnews.com/sport/pavel-vrba-izbrakh-ludogorets-zaradi-ambitsiite-mu-409429.html", "text": "Новият старши-треньор на Лудогорец - Павел Върба заяви, че приема тима и работата, която го очаква, като огромно предизвикателство. \"Говорим за отбор, редовен участник в груповата фаза на европейските турнири, и това бе най-важното за мен. Клуб с големи амбиции както на домашната сцена, така и в Европа. Това е огромно предизвикателство за мен\", сподели чехът пред БНТ. \"Не мога да кажа, че трудно взех решението да поема Лудогорец. Да кажем, че аз самият усещах, че се нуждая от някаква промяна, защото в Пилзен натрупах седем-осем години и поне от моя страна чувствах, че е добре вече да се разделим, да сменя клуба. И разбира се, се радвам, че получих оферта от клуб с възможно най-високите амбиции, с който да играем в Шампионската лига или Лига Европа\", добави Върба.", "date": "2019.12.17", "title": "Павел Върба: Избрах Лудогорец заради амбициите му"}
{"url": "https://standartnews.com/sport/razdadokha-sportnite-ikar-i-nagradite-na-bok-409418.html", "text": "Българският олимпийски комитет връчи традиционните си годишни награди в бляскава обстановка в Национална галерия „Двореца“ заедно със спортните Икари за 2019 г. На тържеството присъстваха много олимпийски, световни и европейски медалисти, стотици заслужили спортисти, треньори и деятели, журналисти, представители на бизнеса и културата. Сред официалните гости бяха Стефка Костадинова – \r\nпредседател на БОК, Красен Кралев – министър на младежта и спорта, Николай Божинов - председател на Фондация Български спорт, Славчо Атанасов - председател на праламентарната комисия за децата, младежта и спорта и др. Най-голямо внимание фокусираха призьорите, намерили място в тазгодишните номинации и класации за най-добри и запомнящи се постижения в спорта. \r\nЦеремонията започна с връчването на специални призове и дипломи на ветераните, прославили България на световните мастърс шампионати през годината. Спортните ни легенди спечелиха общо 212 медала от тези първенства през 2019 г. \r\n \r\nС големия Спортен Икар за 2019-а на Фондация „Български спорт“ бе отличен Владимир Илиев. Биатлонистът бе удостоен с наградата, след като спечели сребърен медал в индивидуалната дисциплината на 20 километра на световното първенство в Йостерзунд, Швеция. Призът е уникална пластика на художника Христо Христов, придружен с диплома, които поради това, че Владимир е на състезания в чужбина бяха връчени на неговата майка. \r\n \r\nМного овации заслужиха момичетата от определения за \"Отбор на годината\" национален тим по баскетбол за жени до 20 години за спечелената титла от европейското първенство в Дивизия Б и промоцията за елита. \r\nПроф. Пенчо Гешев - ректор на НСА „Васил Левски“, зам.-председател на БОК и председател на Националната олимпийска академия (НАО) бе удостоен с Почетен знак на БОК за особен принос в работата на БОК и НАО. Със специален медал на БОК бе отличен по повод навършване на кръгла годишнина Цено Ценов – вицепрезидент на Международната федерация по борба, президент на Европейския комитет по борба. Същевременно председателят на Фондация „Българска памет – Братя Диневи“ Йордан Динев бе награден с медал „Спортът за един мирен свят“ за принос в развитието на спорта и олимпийското движение в България. \r\nПризът „Надежда Лекарска” за етика, олимпийско образование и възпитание бе връчен на Инж. Катя Адърска - директор на Професионална гимназия \"Генерал Владимир Заимов\" гр. Сопот за принос в дейността на Националната олимпийска академия и разпространяване на олимпийските ценности. \r\n \r\nБОК награди още десетки наши олимпийски медалисти, треньори и дейци по повод навършване на кръгли годишнини. Бяха отличени още медалистите от вторите Европейски игри в Минск, от Олимпийския младежки фестивал в Баку, както и техните треньори. \r\nСъс специалния приз на Фондация „Български спорт“ бяха наградени Божидар Андреев (вдигане на тежести), Радослав Панталеев (бокс), Радослава Мавродиева (лека атлетика), Ангел Кодинов (кану-каяк) и Българската федерация по баскетбол, която тази година отбеляза 100-годишен юбилей. Наградите в категория \"Млад и проспериращ спортист\" бяха за Светла Згурова (17 г., модерен петобой) и Йосиф Миладинов (16 г., плуване), а отличието за пробив в световния спорт отиде в ръцете на световната шампионка за девойки по ловна стрелба в дисциплината \"трап\" Селин Али (17 години). \r\nИвет Лалова пък получи \"Спортен Икар\" за спортно дълголетие. През 2019 година тя достигна финал на 200 метра на световното първенство по лека атлетика в Доха през октомври и си осигури квота за пето участие на Олимпийски игри в Токио догодина. В категория \"Достойно представяне\" бяха отличени Мария Оряшкова (самбо), Християн Стоянов (лека атлетика, паралимпикс), Тайбе Юсеин (борба), а наградата в категория \"Впечатляващо представяне\" заслужи младата фехтовачка Йоана Илиева. \r\nПризът за \"Висок спортен дух\" бе връчен на 11-годишният плувец Калоян Кичуков, който с риск за живота спаси 6-годишно момче от Русия, както и на 92-годишният Танчо Тенев, който спечели общо седем медала от световното мастърс първенство по плуване в Република Корея. Момчил Караилиев получи наградата за \"феърплей\". Лекоатлетът помогна на съперника си Борис Линков при инцидент при приземяването му в скока на дължина по време на националния шампионат за мъже и жени. \r\n \r\nЦеремонията завърши с много снимки, честитки към наградените, пожелания за весели коледни празници и успешна олимпийска 2020 година. \r\n--------------- \r\nНАГРАДИ НА БОК \r\nЕто пълния списък на тези, които бяха отличени от БОК: \r\n \r\nСимеон Щерев - бронзов медалист от Олимпийските игри Сеул 1988, св. борба, с медал за Олимпийска заслуга по повод навършване на кръгла годишнина. \r\n \r\nПетър Запрянов -  бронзов медалист от Олимпийските игри в Москва 1980, стрелба, с медал „Спортът за един мирен свят“ по повод навършване на кръгла годишнина. \r\n \r\nАлександър Томов - сребърен медалист от Олимпийските игри в Мюнхен 1972, \r\nМонреал 1976 и Москва 1980, кл. борба, с почетен знак на БОК по повод \r\nнавършване на кръгла годишнина. \r\n \r\nАдриана Дунавска - сребърна медалистка от Олимпийските игри Сеул 1988, \r\nхуд. гимнастика, с медал „Спортът за един мирен свят“ по повод \r\nнавършване на кръгла годишнина. \r\n \r\nОгнян Николов - сребърен медалист от Олимпийските игри в Мюнхен 1972, \r\nсв. борба, с медал за Олимпийска заслуга по повод навършване на кръгла \r\nгодишнина. \r\n \r\nСерафим Тодоров - сребърен медалист от Олимпийските игри в Атланта 1996, \r\nбокс, с медал „Спортът за един мирен свят“ по повод навършване на кръгла \r\nгодишнина. \r\n \r\nМарияна Сербезова - бронзова медалистка от Олимпийските игри в Москва \r\n1980, гребане, с медал „Спортът за един мирен свят“ по повод навършване \r\nна кръгла годишнина. \r\n \r\nЦено Ценов – вицепрезидент на международната федерация по борба, \r\nпрезидент на Европейския комитет по борба, със специален медал на БОК по \r\nповод навършване на кръгла годишнина. \r\n \r\nПроф. Пенчо Гешев       - ректор на НСА „Васил Левски“, зам.-председател на \r\nБОК и председател на Национална олимпийска академия (НАО) с Почетен знак \r\nна БОК за особен принос в работата на БОК и НАО. \r\n \r\nДобри Иванов – заслужил треньор по лека атлетика, с медал „Спортът за \r\nедин мирен свят“ по повод навършване на кръгла годишнина. \r\n \r\nНиколай Петров - заслужил треньор по лека атлетика, с медал за \r\nОлимпийска заслуга, за принос в развитието на спорта и Олимпийското \r\nдвижение в България, по повод навършване на кръгла годишнина. \r\n \r\nЙордан Динев – председател на фондация „Българска памет – Братя Диневи“, \r\nс медал „Спортът за един мирен свят“ за принос в развитието на спорта и \r\nолимпийското движение в България \r\n \r\nГеорги Аврамчев – председател на Българска федерация по плуване, с медал \r\n„Спортът за един мирен свят“ по повод навършване на кръгла годишнина. \r\n \r\nЛазар Даков – деятел конен спорт, с медал „Спортът за един мирен свят“ \r\nпо повод навършване на кръгла годишнина. \r\n \r\nДауд Ибрям Мураф        - заслужил треньор по борба, с  „Плакет на БОК“ за \r\nпринос в развитието на българската борба, по повод навършване на кръгла \r\nгодишнина \r\n \r\nИнж. Катя Адърска - директор на Професионална гимназия \"Генерал Владимир \r\nЗаимов\" гр. Сопот, за принос в дейността на Националната олимпийска \r\nакадемия и разпространяване на олимпийските ценности с Приз „Надежда \r\nЛекарска” за етика, олимпийско образование и възпитание. \r\n \r\n \r\nМедалисти Европейски игри Минск 2019 \r\n \r\nСамбо \r\nМария Оряшкова – златен медал, самбо, 80 кг \r\nЦветелина Цветанова – бронзов медал, самбо 48 кг \r\nТреньор – Васил Соколов \r\n \r\nБокс \r\nСтанимира Петрова – златен медал, бокс, 57 кг \r\nГабриела Димитрова –бронзов медал,  бокс 51 кг \r\nТреньор жени – Фикрет Ереджебов \r\n \r\nДаниел Асенов – сребърен медал, бокс, 52 кг \r\nТреньор мъже – Хуел Аррате \r\n \r\nКарате \r\nИвет Горанова – златен медал, карате, кумите 55 кг \r\nТреньор – Ангел Стефанов \r\n \r\nХуд. г-ка \r\nИндивидуално \r\nКатрин Тасева – сребърен медал на топка и бронзов медал на бухалки \r\nТреньор – Бранимира Маркова \r\n \r\nАнсамбъл \r\nСимона Дянкова, Стефани Кирякова, Мадлен Радуканова, Лаура Траатс, \r\nЕрика Зафирова – 2 сребърни медала в многобой и топки, бронзов медал на \r\nбухалки и обръч \r\nТреньор – Весела Димитрова \r\n \r\nАеробика \r\nАна-Мария Стоилова, Антонио Папазов, Дарина Пашова, Ивелина Лукаки, \r\nТихомир Баротев – сребърен медал, група \r\nТреньор – Биляна Тютюкова \r\n \r\nБорба \r\nМими Христова – сребърен медал, кат. 57кг \r\nМиглена Селишка – бронзов медал, кат. 50 кг \r\nСофия Георгиева – бронзов медал, кат. 68 кг. \r\nТреньор – Петър Касабов \r\n \r\nСпортна Стрелба \r\nАнтоанета Бонева – 2 бронзови медала, 10м. въздушен пистолет и 25м. \r\nпистолет \r\nТреньор – Христо Христов \r\n \r\nДжудо \r\nИвайло Иванов – сребърен медал, кат. 81кг \r\nТреньор – Атанас Герчев \r\n \r\n \r\nЕвропейски младежки олимпийски фестивал Баку 2019 \r\n \r\nДжудо \r\nАнастасия Балабан – сребърен медал, кат до 44кг. \r\nТреньор - Васил Балабан \r\n \r\nЛека Атлетика \r\nВалентин Андреев – златен медал, хвърляне на чук \r\nТреньор  - Андриан Андреев \r\n \r\nСелин Али – за пробив на световното първенство по трап и скийт в Лонато, \r\nИталия, се награждава със златна значка на БОК \r\n \r\nИван Георгиев – бронзов медалист в тандем със Селин Али от световното \r\nпървенство по трап и скийт в Лонато, Италия, се награждава със сребърна \r\nзначка на БОК \r\n \r\nНиязи Мехмед – треньор на Селин Али, за изключителни успехи постигнати \r\nна Световното първенство по трап и скийт в Лонато, Италия ", "date": "2019.12.17", "title": "Раздадоха спортните \"Икар\"- и наградите на БОК"}
{"url": "https://standartnews.com/sport/uefa-obyavi-programata-za-shampionskata-liga-409369.html", "text": "Европейската футболна асоциация обяви програмата за осминафиналите на Шампионската лига по футбол през пролетта на 2020 година: - първи мачове: \r\n18 февруари: Борусия (Дортмунд) - Пари Сен Жермен и Атлетико (Мадрид) - Ливърпул; \r\n19 февруари: Аталанта - Валенсия и Тотнъм - РБ Лайпциг; \r\n25 февруари: Челси - Байерн (Мюнхен) и Наполи - Барселона; \r\n26 февруари: Реал (Мадрид) - Манчестър Сити и Олимпик (Лион) - Ювентус; \r\n    \r\n- срещи-реванш: \r\n10 март: Валенсия - Аталанта и РБ Лайпциг - Тотнъм; \r\n11 март: Пари Сен Жермен - Борусия (Дортмунд) и Ливърпул - Атлетико (Мадрид); \r\n17 март: Манчестър Сити - Реал (Мадрид) и Ювентус - Олимпик (Лион); \r\n18 март: Байерн (Мюнхен) - Челси и Барселона - Наполи. \r\n  \r\nВсички срещи започват в 22.00 часа българско време.", "date": "2019.12.17", "title": "УЕФА обяви програмата за Шампионската лига"}
{"url": "https://standartnews.com/sport/petr-khubchev-na-trenirovkite-nyamame-zabelezhki-video-409436.html", "text": "Старши треньорът на Левски Петър Хубчев направи оценка на есенния полусезон пред клубната телевизия. Специалистът сподели, че най-важното за „сините“ е да се подготвят през зимната пауза и да направят отбор, който да е конкурентен на лидера във временното класиране Лудогорец. „Срещата с Лудогорец е дербито на 1/4-финалите в турнира за Купата на България. Тук правилата са по-различни. Играе се един мач и целта е отборът да продължи. Затова ние ще подходим по друг начин в тази среща. Но по-важното в момента е подготовката. Ние трябва да се подготвим по най-добрия начин за този и останалите мачове през пролетта“, заяви Хубчев. „В тренировъчния процес нямаме никакви забележки към футболистите. Държанието на всички момчета бе абсолютно професионално. Загубихме три мача, но в тях липсваха 4-5 от нашите футболисти заради контузии. Играчи, на които разчитахме. Досега не сме го казвали, защото не искахме да прозвучи като оправдание. Но след като сме загубили тези мачове, няма как да бъдем доволни“, допълни старши треньорът на Левски. „Най-силно се представяме като отбор. Самият професионален живот и в тренировките, и в съблекалнята, и извън нея на мен ми харесват. Мисля, че отношенията между футболистите, като колектив на мен ми харесват“, сподели още Хубчев. „Това, което аз виждам като работа в школата, още от първия си ден в Левски, е един изключителен професионализъм. За радост на Детско-юношеската школа ръководството на клуба инвестира много и направи много за децата от Академията. Почти ежедневно използвахме деца от школата за да участват в нашите тренировки. Те се представиха на доста добро ниво. Дори имаме идеята да вземе две или три момчета на подготвителните ни лагери и да им предложим професионални договори. Наблюдаваме тренировките дори и на най-малките“, добави наставникът на „Левски“.", "date": "2019.12.17", "title": "Петър Хубчев: На тренировките нямаме забележки (ВИДЕО)"}
{"url": "https://standartnews.com/sport/trenor-ot-ludogorets-otiva-v-kitay-409372.html", "text": "ФК Лудогорец удовлетвори молбата на Здравко Здравков да прекрати договора си с клуба. Треньорът на вратарите е получил атрактивно предложение от Китай и ще продължи кариерата си в първенството на азиатската страна. С работата си в Лудогорец през последната година Здравков доказа, че е голям професионалист. Той подготви отлично вратарите в първия отбор Пламен Илиев и Ренан дос Сантос, като има и голяма заслуга за връщането на Владислав Стоянов в игра за Лудогорец II след близо 2,8 г. отсъствие от терените заради контузия. ПФК Лудогорец благодари на Здравко Здравков за свършеното и му пожелава успех в кариерата.", "date": "2019.12.17", "title": "Треньор от Лудогорец отива в Китай"}
{"url": "https://www.standartnews.com/sport/uefa-obyavi-programata-za-shampionskata-liga-409369.html", "text": "Европейската футболна асоциация обяви програмата за осминафиналите на Шампионската лига по футбол през пролетта на 2020 година: - първи мачове: \r\n18 февруари: Борусия (Дортмунд) - Пари Сен Жермен и Атлетико (Мадрид) - Ливърпул; \r\n19 февруари: Аталанта - Валенсия и Тотнъм - РБ Лайпциг; \r\n25 февруари: Челси - Байерн (Мюнхен) и Наполи - Барселона; \r\n26 февруари: Реал (Мадрид) - Манчестър Сити и Олимпик (Лион) - Ювентус; \r\n    \r\n- срещи-реванш: \r\n10 март: Валенсия - Аталанта и РБ Лайпциг - Тотнъм; \r\n11 март: Пари Сен Жермен - Борусия (Дортмунд) и Ливърпул - Атлетико (Мадрид); \r\n17 март: Манчестър Сити - Реал (Мадрид) и Ювентус - Олимпик (Лион); \r\n18 март: Байерн (Мюнхен) - Челси и Барселона - Наполи. \r\n  \r\nВсички срещи започват в 22.00 часа българско време.", "date": "2019.12.17", "title": "УЕФА обяви програмата за Шампионската лига"}
{"url": "https://standartnews.com/sport/shchangist-stana-sportist-1-na-sliven-409381.html", "text": "Двукратният европейски шампион и трети на световното първенство по вдигане на тежести Божидар Андреев е Спортист №1 на Сливен за 2019 година. Това съобщиха от общинския пресцентър. Община Сливен отличи най-добрите си спортисти и треньори за 2019 година на тържествена церемония снощи в зала \"Сливен\". На второ място е атлетката Радослава Мавродиева-европейска шампионка в дисциплината тласкане на гюле в зала от Глазгоу 2019. Трети в класацията е Михаил Георгиев, който е трети на европейското първенство по борба за младежи до 23 г. В челната десетка са още щангистите Петър Ангелов и Даниела Пандова, Илина Стоянова - самбо, Васил Маринов - вдигане на тежести, Момчил Караилиев - лека атлетика и джудистите Катерина Дойчева и Теодор Тодоров.  За най-добър треньор бе избран Пламен Братойчев, който тренира Божидар Андреев. Призът за най-добър отбор е за Футболен клуб Сините камъни.  За най-добър спортист с увреждания е определен Ангел Манолов - състезател по тенис на маса, стрийтбол.", "date": "2019.12.17", "title": "Щангист стана Спортист №1 на Сливен"}
{"url": "https://www.standartnews.com/sport/sport-i-futbol-po-televiziyata-na-17-dekemvri-409373.html", "text": "Спорт и футбол по телевизиите на 17 декември: 11,20 ч Ски, СК (ж), гигантски слалом в Куршвел   Eurosport 1 \r\n12,00 ч „Ван\" - „Касъмпаша\"   MAX sport 4 \r\n14,20 ч Ски, СК (ж), гигантски слалом в Куршвел   Eurosport 1 \r\n16,30 ч Футбол, св. клубно, „Ал Сад\" - „Есперанс\"   БНТ 3 \r\n19,00 ч Баскетбол, еврокупа, „Тофаш\" - „Локомотив Кубан\"   MAX sport 1 \r\n19,30 ч Футбол, „Вердер\" - „Майнц 05\"   Eurosport 2 \r\n19,30 ч Футбол, св. клубно, „Фламенго\" - „Ал Хилал\"   БНТ 3 \r\n19,45 ч Футбол, „Тузла\" - „Галатасарай\"    MAX sport 4 \r\n21,00 ч Баскетбол, Евролига, „Реал\" - „Олимпия\"    MAX sport 1 \r\n21,00 ч Баскетбол, Евролига, „Панатинайкос\" - „Фенербахче   MAX sport 2 \r\n21,30 ч Футбол, „Борусия\" (Д) - „Лайпциг\"   Eurosport 2 \r\n21,30 ч Футбол, „Плимут\" - „Бристол\"   Нова спорт \r\n21,45 ч Футбол, „Астън Вила\" - „Ливърпул\"   Диема спорт 2 \r\n22,00 ч Баскетбол, Евролига, „Барселона\" - АСВЕЛ   MAX sport 3 \r\n22,05 ч Футбол, „Монако\" - „Лил\"    RING \r\n01,30 ч Футбол, св. квалификации КОНМЕБОЛ    MAX sport 4 \r\n02,00 ч  NHL, „Торонто\" - „Бъфало\"     MAX sport 2", "date": "2019.12.17", "title": "Спорт и футбол по телевизията на 17 декември"}
{"url": "https://standartnews.com/sport/novi-otlichiya-za-leo-mesi-409374.html", "text": "Звездата на Барселона и актуален носител на “Златната топка” Лионел Меси прибави нови отличия към богатата си визитка. Капитанът на Барселона получи приза “Пичичи” за голмайстор в Ла Лига за сезон 2018/19, както и наградата “Алфредо ди Стефано” за най-добър футболист за изминалата кампания в Примера дивисион. Лео взима “Пичичи” за шести път, а другото отличие е за седми път в графата на Ла Пулга. Меси не присъства на церемонията, огранизирана от Marca. Аржентинецът получи призовете си в спортния център на Барса. Ян Облак заслужи наградата “Самора” за четвърти път. Яго Аспас за трети пореден път взе трофея “Телмо Сара” за испански голмайстор. Наставникът на Хетафе Пепе Бордалас беше отличен като най-добър треньор в Примера. Нападателят на Атлетик Билбао Иняки Уилиямс заслужи овации с наградата за най-красив гол.", "date": "2019.12.17", "title": "Нови отличия за Лео Меси"}
{"url": "https://www.standartnews.com/sport/brazilets-ot-barsa-propuska-el-klasiko-409406.html", "text": "Полузащитникът на Барселона Артур Рамос ще пропусне дербито от 10-и кръг на Ли Лига срещу Реал (Мадрид) в сряда на \"Камп Ноу\", съобщи вестник \"АС\" . Бразилският национал продължава да се възстановява от травма в слабините, която получи преди три седмици по време на лагера на националния си отбор. Той не е включен в групата за дербито с Реал и най-вероятно ще се върне на терена след Нова година. Медицинският щаб на шампионите прогнозира, че 23-годишният футболист ще е готов за градското дерби с Еспаньол на 4 януари. \r\n \r\nНападателят на Барселона Усман Дембеле също няма да участва в Ел Класико, тъй като се възстановява от контузия в подколянното сухожилие. Първото \"Ел Класико4 за сезона Барселона - Реал ще започне в 21:00 часа българско време. ", "date": "2019.12.17", "title": "Бразилец от Барса пропуска \"Ел Класико\""}
{"url": "https://www.standartnews.com/sport/shchangist-stana-sportist-1-na-sliven-409381.html", "text": "Двукратният европейски шампион и трети на световното първенство по вдигане на тежести Божидар Андреев е Спортист №1 на Сливен за 2019 година. Това съобщиха от общинския пресцентър. Община Сливен отличи най-добрите си спортисти и треньори за 2019 година на тържествена церемония снощи в зала \"Сливен\". На второ място е атлетката Радослава Мавродиева-европейска шампионка в дисциплината тласкане на гюле в зала от Глазгоу 2019. Трети в класацията е Михаил Георгиев, който е трети на европейското първенство по борба за младежи до 23 г. В челната десетка са още щангистите Петър Ангелов и Даниела Пандова, Илина Стоянова - самбо, Васил Маринов - вдигане на тежести, Момчил Караилиев - лека атлетика и джудистите Катерина Дойчева и Теодор Тодоров.  За най-добър треньор бе избран Пламен Братойчев, който тренира Божидар Андреев. Призът за най-добър отбор е за Футболен клуб Сините камъни.  За най-добър спортист с увреждания е определен Ангел Манолов - състезател по тенис на маса, стрийтбол.", "date": "2019.12.17", "title": "Щангист стана Спортист №1 на Сливен"}
{"url": "https://www.standartnews.com/sport/v-italiya-domuschiev-promeni-istoriyata-na-ludogorets-409382.html", "text": "Медиите в Италия обърнаха сериозно внимание на българския шампион Лудогорец, след като вчера жребият в Лига Европа противопостави разградчани на италианския гранд Интер. „Орлите” посрещат миланския колос през февруари в 1/6-финален сблъсък от втория по сила клубен турнир на Стария континент. Това даде повод на колегите на Апенините да се поинтересуват от историята на родния първенец. „В 1/16-финалите на Лига Европа Инетр ще играе срещу Лудогорец Разград – отбор, който печели първенството в България в осем поредни години и най-вероятно ще го направи отново и през този сезон. През последните години Лудогорец постигна някои изненадващи резултати в Европа, като един от тях определено е елиминирането на Лацио през 2014 година”, пише IlPost. “В момента клубът се опитва да започне нов цикъл в развитието си – в деня на жребия Лудогорец назначи нов треньор в лицето на бившия селекционер на Чехия Павел Върба. Преди малко повече от едно десетилетие Лудогорец не съществуваше. Днес обаче той безспорно е най-силният отбор в България. Той е базиран в Разград – град с около 70 000 жители на повече от 300 км от столицата София, където Лудогорец игра мачовете си от европейските турнири заради реконструкцията на настоящия си стадион. Историята на клуба се променя коренно преди девет години, когато той бе купен от един от най-богатите българи Кирил Домусчиев”, пише още изданието. „Основните интереси на Домусчиев, чието богатство възлиза приблизително на 1 млрд. долара, са концентрирани във фармацевтичния сектор, където той е собственик на мултинационалната Huvepharma – компания, която работи от двадесет години. Дейността ѝ е разделена межу България, Италия и САЩ. Освен това Домусчиев притежава около 70% от българския търговски флот и три терминала от стратегическото пристанище в Бургас –едно от най-важните търговски пристанища в Черно море „Разчитайки на солидна икономическа база, далеч по-добра от тази на всеки един друг клуб в България, Лудогорец печели първата си титла в България още при дебюта си в елита. Оттогава клубът печели осем поредни титли – рекорд, който стана възможен благодарение на важните инвестиции, направени в клуба и привличането на най-добрите български играчи и някои известни чужденци, като например аржентинеца Жозе Луис Паломино, който в момента е защитник в Аталанта.” През този сезон Лудогорец ще се завърне на „Сан Сиро”, след като преди две години се изправи срещу Милан в 1/16-финалите на лига Европа. През миналата година Лудогорец не успя да прескочи груповата фаза. През този сезон Лудогорец завърши на второ място в групата си след Еспаньол, изпреварвайки ЦСКА Москва и Ференцварош.”", "date": "2019.12.17", "title": "В Италия: Домусчиев промени историята на Лудогорец"}
{"url": "https://www.standartnews.com/sport/novi-otlichiya-za-leo-mesi-409374.html", "text": "Звездата на Барселона и актуален носител на “Златната топка” Лионел Меси прибави нови отличия към богатата си визитка. Капитанът на Барселона получи приза “Пичичи” за голмайстор в Ла Лига за сезон 2018/19, както и наградата “Алфредо ди Стефано” за най-добър футболист за изминалата кампания в Примера дивисион. Лео взима “Пичичи” за шести път, а другото отличие е за седми път в графата на Ла Пулга. Меси не присъства на церемонията, огранизирана от Marca. Аржентинецът получи призовете си в спортния център на Барса. Ян Облак заслужи наградата “Самора” за четвърти път. Яго Аспас за трети пореден път взе трофея “Телмо Сара” за испански голмайстор. Наставникът на Хетафе Пепе Бордалас беше отличен като най-добър треньор в Примера. Нападателят на Атлетик Билбао Иняки Уилиямс заслужи овации с наградата за най-красив гол.", "date": "2019.12.17", "title": "Нови отличия за Лео Меси"}
{"url": "https://standartnews.com/sport/brazilets-ot-barsa-propuska-el-klasiko-409406.html", "text": "Полузащитникът на Барселона Артур Рамос ще пропусне дербито от 10-и кръг на Ли Лига срещу Реал (Мадрид) в сряда на \"Камп Ноу\", съобщи вестник \"АС\" . Бразилският национал продължава да се възстановява от травма в слабините, която получи преди три седмици по време на лагера на националния си отбор. Той не е включен в групата за дербито с Реал и най-вероятно ще се върне на терена след Нова година. Медицинският щаб на шампионите прогнозира, че 23-годишният футболист ще е готов за градското дерби с Еспаньол на 4 януари. \r\n \r\nНападателят на Барселона Усман Дембеле също няма да участва в Ел Класико, тъй като се възстановява от контузия в подколянното сухожилие. Първото \"Ел Класико4 за сезона Барселона - Реал ще започне в 21:00 часа българско време. ", "date": "2019.12.17", "title": "Бразилец от Барса пропуска \"Ел Класико\""}
{"url": "https://standartnews.com/sport/sport-i-futbol-po-televiziyata-na-17-dekemvri-409373.html", "text": "Спорт и футбол по телевизиите на 17 декември: 11,20 ч Ски, СК (ж), гигантски слалом в Куршвел   Eurosport 1 \r\n12,00 ч „Ван\" - „Касъмпаша\"   MAX sport 4 \r\n14,20 ч Ски, СК (ж), гигантски слалом в Куршвел   Eurosport 1 \r\n16,30 ч Футбол, св. клубно, „Ал Сад\" - „Есперанс\"   БНТ 3 \r\n19,00 ч Баскетбол, еврокупа, „Тофаш\" - „Локомотив Кубан\"   MAX sport 1 \r\n19,30 ч Футбол, „Вердер\" - „Майнц 05\"   Eurosport 2 \r\n19,30 ч Футбол, св. клубно, „Фламенго\" - „Ал Хилал\"   БНТ 3 \r\n19,45 ч Футбол, „Тузла\" - „Галатасарай\"    MAX sport 4 \r\n21,00 ч Баскетбол, Евролига, „Реал\" - „Олимпия\"    MAX sport 1 \r\n21,00 ч Баскетбол, Евролига, „Панатинайкос\" - „Фенербахче   MAX sport 2 \r\n21,30 ч Футбол, „Борусия\" (Д) - „Лайпциг\"   Eurosport 2 \r\n21,30 ч Футбол, „Плимут\" - „Бристол\"   Нова спорт \r\n21,45 ч Футбол, „Астън Вила\" - „Ливърпул\"   Диема спорт 2 \r\n22,00 ч Баскетбол, Евролига, „Барселона\" - АСВЕЛ   MAX sport 3 \r\n22,05 ч Футбол, „Монако\" - „Лил\"    RING \r\n01,30 ч Футбол, св. квалификации КОНМЕБОЛ    MAX sport 4 \r\n02,00 ч  NHL, „Торонто\" - „Бъфало\"     MAX sport 2", "date": "2019.12.17", "title": "Спорт и футбол по телевизията на 17 декември"}
{"url": "https://standartnews.com/sport/v-italiya-domuschiev-promeni-istoriyata-na-ludogorets-409382.html", "text": "Медиите в Италия обърнаха сериозно внимание на българския шампион Лудогорец, след като вчера жребият в Лига Европа противопостави разградчани на италианския гранд Интер. „Орлите” посрещат миланския колос през февруари в 1/6-финален сблъсък от втория по сила клубен турнир на Стария континент. Това даде повод на колегите на Апенините да се поинтересуват от историята на родния първенец. „В 1/16-финалите на Лига Европа Инетр ще играе срещу Лудогорец Разград – отбор, който печели първенството в България в осем поредни години и най-вероятно ще го направи отново и през този сезон. През последните години Лудогорец постигна някои изненадващи резултати в Европа, като един от тях определено е елиминирането на Лацио през 2014 година”, пише IlPost. “В момента клубът се опитва да започне нов цикъл в развитието си – в деня на жребия Лудогорец назначи нов треньор в лицето на бившия селекционер на Чехия Павел Върба. Преди малко повече от едно десетилетие Лудогорец не съществуваше. Днес обаче той безспорно е най-силният отбор в България. Той е базиран в Разград – град с около 70 000 жители на повече от 300 км от столицата София, където Лудогорец игра мачовете си от европейските турнири заради реконструкцията на настоящия си стадион. Историята на клуба се променя коренно преди девет години, когато той бе купен от един от най-богатите българи Кирил Домусчиев”, пише още изданието. „Основните интереси на Домусчиев, чието богатство възлиза приблизително на 1 млрд. долара, са концентрирани във фармацевтичния сектор, където той е собственик на мултинационалната Huvepharma – компания, която работи от двадесет години. Дейността ѝ е разделена межу България, Италия и САЩ. Освен това Домусчиев притежава около 70% от българския търговски флот и три терминала от стратегическото пристанище в Бургас –едно от най-важните търговски пристанища в Черно море „Разчитайки на солидна икономическа база, далеч по-добра от тази на всеки един друг клуб в България, Лудогорец печели първата си титла в България още при дебюта си в елита. Оттогава клубът печели осем поредни титли – рекорд, който стана възможен благодарение на важните инвестиции, направени в клуба и привличането на най-добрите български играчи и някои известни чужденци, като например аржентинеца Жозе Луис Паломино, който в момента е защитник в Аталанта.” През този сезон Лудогорец ще се завърне на „Сан Сиро”, след като преди две години се изправи срещу Милан в 1/16-финалите на лига Европа. През миналата година Лудогорец не успя да прескочи груповата фаза. През този сезон Лудогорец завърши на второ място в групата си след Еспаньол, изпреварвайки ЦСКА Москва и Ференцварош.”", "date": "2019.12.17", "title": "В Италия: Домусчиев промени историята на Лудогорец"}
{"url": "https://standartnews.com/kultura/5-filma-ot-in-the-palace-shche-se-sztezavat-za-oskar-409432.html", "text": "Пет от филмите, селектирани от най-големия фестивал за късометражно кино в района, и единствен по рода си в страната, „In The Palace International Short Film Festival“, достигнаха до кратките списъци за „Оскар“ в 92-то издание на наградите. „Това е огромно признание за нас, за журито и за фестивала. Доказва, че сме в правилната посока и селекцията ни наистина е от най-доброто от късото кино в света. Като Оскар квалифициращ фестивал, победителите в основните ни категории имат право да бъдат разгледани за включване в тези кратки списъци. От три наши предложения, само едно не е попаднало в тези списъци, но пък други три филма, които сме показали, са избрани от Академията и ще се състезават за номинациите. Пожелаваме успех на всички „наши“ филми“, Споделя Цанко Василев, директор на „In The Palace“. В категорията „Анимационен късометражен филм“ са „Извън пистата“/Hors Piste/ и „Той не може без космоса“/He Can’t Live Without Cosmos/ от последната селекция на „In The Palace“. Филмът „Той не може без космоса“ получи наградата за най-добър анимационен филм на 16-то издание на фестивала  и съответно квалификация да бъде разгледан за включване в краткия списък на Академията. В категорията „Игрален късометражен филм“ са „Братя“/Brotherhood/, „Коледният подарък“/The Christmas Gift/ и „Милър и син“/Miller & Son/, които също бяха излъчени и отличени от „In The Palace“ през септември тази година. „Братя“ получи наградата за най-добър игрален филм и съответно квалификация да бъде разгледан за включване в краткия списък на Академията, а „Милър и син“ - „special mention“ в същата категория. „Той не може без космоса“ и „Братя“ могат да бъдат гледани в Дом на киното. Лентите са включени в програмата за късометражни филми, която „In The Palacе“ представя в периода 19 – 21 декември 2019-a.", "date": "2019.12.17", "title": "5 филма от „In The Palace“ ще се съзтезават за „Оскар“"}
{"url": "https://www.standartnews.com/balgariya-obshtestvo/kobrata-stava-leytenant-409403.html", "text": "Един от най-успешните български състезатели в професионалния и аматьорския бокс Кубрат Пулев ще бъде повишен от сержант в лейтенант от резерва на Въоръжените сили на Република България.  Тържествената церемония по присвояване на военното звание „лейтенант“ от резерва на Кубрат Пулев ще се състои на 18 декември, сряда, в Министерството на отбраната. Пагоните ще му връчи министърът на отбраната Красимир Каракачанов в присъствието на заместник-началниците на отбраната генерал-лейтенант Димитър Илиев и вицеадмирал Емил Ефтимов, представители на Министерството на младежта и спорта и други официални гости. Министърът на отбраната Красимир Каракачанов ще награди и 10-те най-добри спортисти на Министерството на отбраната, военните спортни клуба, класирани на първите три места в държавните военни първенства на Националната военна спортна федерация, и други изявени през годината състезатели и спортни деятели с принос към българския военен спорт. Кубрат Пулев има забележителна кариера в тежката категория на аматьорския и професионалния бокс. В периода между 2005 г. - 2010 г. (докато е състезател на мъжкия национален отбор на България) Кубрат Пулев е военнослужещ (сержант) в Центъра за високо спортно майсторство към Министерството на отбраната. Участвал е и е печелил медали от десетки международни и национални турнири; има изиграни около 300 мача. Първия си медал при мъжете от Световно първенство в категория +91 кг печели през 2005 г. в Китай. През 2008 г. Пулев спечели европейска титла в Ливърпул като наред с другите признания, за \r\nтова постижение получи награда за най-добър армейски спортист на 2008-а. От 2009 г. се състезава успешно в професионалния бокс. През 2011 г. (вече сержант от резерва) Кубрат Пулев спечели първия си трофей при професионалистите - интернационалния пояс на Международната боксова федерация (IBF) в тежка категория. През 2012 г. стана европейски шампион при професионалистите. Същата година получи награден знак „За принос към Министерството на отбраната“. Пулев стана и официален претендент за световната титла на Владимир Кличко, версия IBF. Срещата с Кличко се състоя през 2014 г. и завърши с първа загуба на българина след 20 поредни победи на професионалния ринг. В следващите години Кубрат Пулев записа отново няколко успешни мачове и титли в кариерата си (2016 г. за втори път е европейски шампион за професионалисти). С боксовата си кариера Кубрат Пулев се превърна в един от най- популярните български спортисти в бойните спортове в световен мащаб. Известен е с родолюбието си, подкрепата на обществени и национални инициативи, а успехите му на спортното поле допринасят за издигане на авторитета на Българската армия.", "date": "2019.12.17", "title": "Кобрата става лейтенант"}
{"url": "https://www.standartnews.com/sport/trenor-ot-ludogorets-otiva-v-kitay-409372.html", "text": "ФК Лудогорец удовлетвори молбата на Здравко Здравков да прекрати договора си с клуба. Треньорът на вратарите е получил атрактивно предложение от Китай и ще продължи кариерата си в първенството на азиатската страна. С работата си в Лудогорец през последната година Здравков доказа, че е голям професионалист. Той подготви отлично вратарите в първия отбор Пламен Илиев и Ренан дос Сантос, като има и голяма заслуга за връщането на Владислав Стоянов в игра за Лудогорец II след близо 2,8 г. отсъствие от терените заради контузия. ПФК Лудогорец благодари на Здравко Здравков за свършеното и му пожелава успех в кариерата.", "date": "2019.12.17", "title": "Треньор от Лудогорец отива в Китай"}
{"url": "https://standartnews.com/balgariya-obshtestvo/kobrata-stava-leytenant-409403.html", "text": "Един от най-успешните български състезатели в професионалния и аматьорския бокс Кубрат Пулев ще бъде повишен от сержант в лейтенант от резерва на Въоръжените сили на Република България.  Тържествената церемония по присвояване на военното звание „лейтенант“ от резерва на Кубрат Пулев ще се състои на 18 декември, сряда, в Министерството на отбраната. Пагоните ще му връчи министърът на отбраната Красимир Каракачанов в присъствието на заместник-началниците на отбраната генерал-лейтенант Димитър Илиев и вицеадмирал Емил Ефтимов, представители на Министерството на младежта и спорта и други официални гости. Министърът на отбраната Красимир Каракачанов ще награди и 10-те най-добри спортисти на Министерството на отбраната, военните спортни клуба, класирани на първите три места в държавните военни първенства на Националната военна спортна федерация, и други изявени през годината състезатели и спортни деятели с принос към българския военен спорт. Кубрат Пулев има забележителна кариера в тежката категория на аматьорския и професионалния бокс. В периода между 2005 г. - 2010 г. (докато е състезател на мъжкия национален отбор на България) Кубрат Пулев е военнослужещ (сержант) в Центъра за високо спортно майсторство към Министерството на отбраната. Участвал е и е печелил медали от десетки международни и национални турнири; има изиграни около 300 мача. Първия си медал при мъжете от Световно първенство в категория +91 кг печели през 2005 г. в Китай. През 2008 г. Пулев спечели европейска титла в Ливърпул като наред с другите признания, за \r\nтова постижение получи награда за най-добър армейски спортист на 2008-а. От 2009 г. се състезава успешно в професионалния бокс. През 2011 г. (вече сержант от резерва) Кубрат Пулев спечели първия си трофей при професионалистите - интернационалния пояс на Международната боксова федерация (IBF) в тежка категория. През 2012 г. стана европейски шампион при професионалистите. Същата година получи награден знак „За принос към Министерството на отбраната“. Пулев стана и официален претендент за световната титла на Владимир Кличко, версия IBF. Срещата с Кличко се състоя през 2014 г. и завърши с първа загуба на българина след 20 поредни победи на професионалния ринг. В следващите години Кубрат Пулев записа отново няколко успешни мачове и титли в кариерата си (2016 г. за втори път е европейски шампион за професионалисти). С боксовата си кариера Кубрат Пулев се превърна в един от най- популярните български спортисти в бойните спортове в световен мащаб. Известен е с родолюбието си, подкрепата на обществени и национални инициативи, а успехите му на спортното поле допринасят за издигане на авторитета на Българската армия.", "date": "2019.12.17", "title": "Кобрата става лейтенант"}
{"url": "https://www.standartnews.com/sport/razdadokha-sportnite-ikar-i-nagradite-na-bok-409418.html", "text": "Българският олимпийски комитет връчи традиционните си годишни награди в бляскава обстановка в Национална галерия „Двореца“ заедно със спортните Икари за 2019 г. На тържеството присъстваха много олимпийски, световни и европейски медалисти, стотици заслужили спортисти, треньори и деятели, журналисти, представители на бизнеса и културата. Сред официалните гости бяха Стефка Костадинова – \r\nпредседател на БОК, Красен Кралев – министър на младежта и спорта, Николай Божинов - председател на Фондация Български спорт, Славчо Атанасов - председател на праламентарната комисия за децата, младежта и спорта и др. Най-голямо внимание фокусираха призьорите, намерили място в тазгодишните номинации и класации за най-добри и запомнящи се постижения в спорта. \r\nЦеремонията започна с връчването на специални призове и дипломи на ветераните, прославили България на световните мастърс шампионати през годината. Спортните ни легенди спечелиха общо 212 медала от тези първенства през 2019 г. \r\n \r\nС големия Спортен Икар за 2019-а на Фондация „Български спорт“ бе отличен Владимир Илиев. Биатлонистът бе удостоен с наградата, след като спечели сребърен медал в индивидуалната дисциплината на 20 километра на световното първенство в Йостерзунд, Швеция. Призът е уникална пластика на художника Христо Христов, придружен с диплома, които поради това, че Владимир е на състезания в чужбина бяха връчени на неговата майка. \r\n \r\nМного овации заслужиха момичетата от определения за \"Отбор на годината\" национален тим по баскетбол за жени до 20 години за спечелената титла от европейското първенство в Дивизия Б и промоцията за елита. \r\nПроф. Пенчо Гешев - ректор на НСА „Васил Левски“, зам.-председател на БОК и председател на Националната олимпийска академия (НАО) бе удостоен с Почетен знак на БОК за особен принос в работата на БОК и НАО. Със специален медал на БОК бе отличен по повод навършване на кръгла годишнина Цено Ценов – вицепрезидент на Международната федерация по борба, президент на Европейския комитет по борба. Същевременно председателят на Фондация „Българска памет – Братя Диневи“ Йордан Динев бе награден с медал „Спортът за един мирен свят“ за принос в развитието на спорта и олимпийското движение в България. \r\nПризът „Надежда Лекарска” за етика, олимпийско образование и възпитание бе връчен на Инж. Катя Адърска - директор на Професионална гимназия \"Генерал Владимир Заимов\" гр. Сопот за принос в дейността на Националната олимпийска академия и разпространяване на олимпийските ценности. \r\n \r\nБОК награди още десетки наши олимпийски медалисти, треньори и дейци по повод навършване на кръгли годишнини. Бяха отличени още медалистите от вторите Европейски игри в Минск, от Олимпийския младежки фестивал в Баку, както и техните треньори. \r\nСъс специалния приз на Фондация „Български спорт“ бяха наградени Божидар Андреев (вдигане на тежести), Радослав Панталеев (бокс), Радослава Мавродиева (лека атлетика), Ангел Кодинов (кану-каяк) и Българската федерация по баскетбол, която тази година отбеляза 100-годишен юбилей. Наградите в категория \"Млад и проспериращ спортист\" бяха за Светла Згурова (17 г., модерен петобой) и Йосиф Миладинов (16 г., плуване), а отличието за пробив в световния спорт отиде в ръцете на световната шампионка за девойки по ловна стрелба в дисциплината \"трап\" Селин Али (17 години). \r\nИвет Лалова пък получи \"Спортен Икар\" за спортно дълголетие. През 2019 година тя достигна финал на 200 метра на световното първенство по лека атлетика в Доха през октомври и си осигури квота за пето участие на Олимпийски игри в Токио догодина. В категория \"Достойно представяне\" бяха отличени Мария Оряшкова (самбо), Християн Стоянов (лека атлетика, паралимпикс), Тайбе Юсеин (борба), а наградата в категория \"Впечатляващо представяне\" заслужи младата фехтовачка Йоана Илиева. \r\nПризът за \"Висок спортен дух\" бе връчен на 11-годишният плувец Калоян Кичуков, който с риск за живота спаси 6-годишно момче от Русия, както и на 92-годишният Танчо Тенев, който спечели общо седем медала от световното мастърс първенство по плуване в Република Корея. Момчил Караилиев получи наградата за \"феърплей\". Лекоатлетът помогна на съперника си Борис Линков при инцидент при приземяването му в скока на дължина по време на националния шампионат за мъже и жени. \r\n \r\nЦеремонията завърши с много снимки, честитки към наградените, пожелания за весели коледни празници и успешна олимпийска 2020 година. \r\n--------------- \r\nНАГРАДИ НА БОК \r\nЕто пълния списък на тези, които бяха отличени от БОК: \r\n \r\nСимеон Щерев - бронзов медалист от Олимпийските игри Сеул 1988, св. борба, с медал за Олимпийска заслуга по повод навършване на кръгла годишнина. \r\n \r\nПетър Запрянов -  бронзов медалист от Олимпийските игри в Москва 1980, стрелба, с медал „Спортът за един мирен свят“ по повод навършване на кръгла годишнина. \r\n \r\nАлександър Томов - сребърен медалист от Олимпийските игри в Мюнхен 1972, \r\nМонреал 1976 и Москва 1980, кл. борба, с почетен знак на БОК по повод \r\nнавършване на кръгла годишнина. \r\n \r\nАдриана Дунавска - сребърна медалистка от Олимпийските игри Сеул 1988, \r\nхуд. гимнастика, с медал „Спортът за един мирен свят“ по повод \r\nнавършване на кръгла годишнина. \r\n \r\nОгнян Николов - сребърен медалист от Олимпийските игри в Мюнхен 1972, \r\nсв. борба, с медал за Олимпийска заслуга по повод навършване на кръгла \r\nгодишнина. \r\n \r\nСерафим Тодоров - сребърен медалист от Олимпийските игри в Атланта 1996, \r\nбокс, с медал „Спортът за един мирен свят“ по повод навършване на кръгла \r\nгодишнина. \r\n \r\nМарияна Сербезова - бронзова медалистка от Олимпийските игри в Москва \r\n1980, гребане, с медал „Спортът за един мирен свят“ по повод навършване \r\nна кръгла годишнина. \r\n \r\nЦено Ценов – вицепрезидент на международната федерация по борба, \r\nпрезидент на Европейския комитет по борба, със специален медал на БОК по \r\nповод навършване на кръгла годишнина. \r\n \r\nПроф. Пенчо Гешев       - ректор на НСА „Васил Левски“, зам.-председател на \r\nБОК и председател на Национална олимпийска академия (НАО) с Почетен знак \r\nна БОК за особен принос в работата на БОК и НАО. \r\n \r\nДобри Иванов – заслужил треньор по лека атлетика, с медал „Спортът за \r\nедин мирен свят“ по повод навършване на кръгла годишнина. \r\n \r\nНиколай Петров - заслужил треньор по лека атлетика, с медал за \r\nОлимпийска заслуга, за принос в развитието на спорта и Олимпийското \r\nдвижение в България, по повод навършване на кръгла годишнина. \r\n \r\nЙордан Динев – председател на фондация „Българска памет – Братя Диневи“, \r\nс медал „Спортът за един мирен свят“ за принос в развитието на спорта и \r\nолимпийското движение в България \r\n \r\nГеорги Аврамчев – председател на Българска федерация по плуване, с медал \r\n„Спортът за един мирен свят“ по повод навършване на кръгла годишнина. \r\n \r\nЛазар Даков – деятел конен спорт, с медал „Спортът за един мирен свят“ \r\nпо повод навършване на кръгла годишнина. \r\n \r\nДауд Ибрям Мураф        - заслужил треньор по борба, с  „Плакет на БОК“ за \r\nпринос в развитието на българската борба, по повод навършване на кръгла \r\nгодишнина \r\n \r\nИнж. Катя Адърска - директор на Професионална гимназия \"Генерал Владимир \r\nЗаимов\" гр. Сопот, за принос в дейността на Националната олимпийска \r\nакадемия и разпространяване на олимпийските ценности с Приз „Надежда \r\nЛекарска” за етика, олимпийско образование и възпитание. \r\n \r\n \r\nМедалисти Европейски игри Минск 2019 \r\n \r\nСамбо \r\nМария Оряшкова – златен медал, самбо, 80 кг \r\nЦветелина Цветанова – бронзов медал, самбо 48 кг \r\nТреньор – Васил Соколов \r\n \r\nБокс \r\nСтанимира Петрова – златен медал, бокс, 57 кг \r\nГабриела Димитрова –бронзов медал,  бокс 51 кг \r\nТреньор жени – Фикрет Ереджебов \r\n \r\nДаниел Асенов – сребърен медал, бокс, 52 кг \r\nТреньор мъже – Хуел Аррате \r\n \r\nКарате \r\nИвет Горанова – златен медал, карате, кумите 55 кг \r\nТреньор – Ангел Стефанов \r\n \r\nХуд. г-ка \r\nИндивидуално \r\nКатрин Тасева – сребърен медал на топка и бронзов медал на бухалки \r\nТреньор – Бранимира Маркова \r\n \r\nАнсамбъл \r\nСимона Дянкова, Стефани Кирякова, Мадлен Радуканова, Лаура Траатс, \r\nЕрика Зафирова – 2 сребърни медала в многобой и топки, бронзов медал на \r\nбухалки и обръч \r\nТреньор – Весела Димитрова \r\n \r\nАеробика \r\nАна-Мария Стоилова, Антонио Папазов, Дарина Пашова, Ивелина Лукаки, \r\nТихомир Баротев – сребърен медал, група \r\nТреньор – Биляна Тютюкова \r\n \r\nБорба \r\nМими Христова – сребърен медал, кат. 57кг \r\nМиглена Селишка – бронзов медал, кат. 50 кг \r\nСофия Георгиева – бронзов медал, кат. 68 кг. \r\nТреньор – Петър Касабов \r\n \r\nСпортна Стрелба \r\nАнтоанета Бонева – 2 бронзови медала, 10м. въздушен пистолет и 25м. \r\nпистолет \r\nТреньор – Христо Христов \r\n \r\nДжудо \r\nИвайло Иванов – сребърен медал, кат. 81кг \r\nТреньор – Атанас Герчев \r\n \r\n \r\nЕвропейски младежки олимпийски фестивал Баку 2019 \r\n \r\nДжудо \r\nАнастасия Балабан – сребърен медал, кат до 44кг. \r\nТреньор - Васил Балабан \r\n \r\nЛека Атлетика \r\nВалентин Андреев – златен медал, хвърляне на чук \r\nТреньор  - Андриан Андреев \r\n \r\nСелин Али – за пробив на световното първенство по трап и скийт в Лонато, \r\nИталия, се награждава със златна значка на БОК \r\n \r\nИван Георгиев – бронзов медалист в тандем със Селин Али от световното \r\nпървенство по трап и скийт в Лонато, Италия, се награждава със сребърна \r\nзначка на БОК \r\n \r\nНиязи Мехмед – треньор на Селин Али, за изключителни успехи постигнати \r\nна Световното първенство по трап и скийт в Лонато, Италия ", "date": "2019.12.17", "title": "Раздадоха спортните \"Икар\"- и наградите на БОК"}
{"url": "https://www.standartnews.com/sport/proval-za-shifrin-na-gigantskiya-slalom-v-kurshevel-409426.html", "text": "Лидерката за световната купа в алпийските ски Микаела Шифрин претърпя тотален провал в днешния гигантски слалом в Куршевел (Фр). Трикратната носителка на кристалния глобус завърши едва 17-а. Без видими грешки американката бе 19-а в първия манш на 1,33 сек от лидерката Мина Фурст Холтман (Нор). Във втория Шифрин се изкачи само 2 позиции напред. Тя остана на 1,65 сек от победителката Федерика Бриноне (Ит). Холтман остана втора на 0,04 сек, а трета е Уенди Холденер (Швейц) на 0,44 сек. Бриноне поведе в класирането за малката купа в гигангския слалом с 225 т. За големия глобус Шифрин е първа с 546 т, пред Бриноне - 381 и Виктория Ребенсбург (Гер) - 311 т.", "date": "2019.12.17", "title": "Провал за Шифрин на гигантския слалом в Куршевел"}
{"url": "https://www.standartnews.com/sport/pavel-vrba-izbrakh-ludogorets-zaradi-ambitsiite-mu-409429.html", "text": "Новият старши-треньор на Лудогорец - Павел Върба заяви, че приема тима и работата, която го очаква, като огромно предизвикателство. \"Говорим за отбор, редовен участник в груповата фаза на европейските турнири, и това бе най-важното за мен. Клуб с големи амбиции както на домашната сцена, така и в Европа. Това е огромно предизвикателство за мен\", сподели чехът пред БНТ. \"Не мога да кажа, че трудно взех решението да поема Лудогорец. Да кажем, че аз самият усещах, че се нуждая от някаква промяна, защото в Пилзен натрупах седем-осем години и поне от моя страна чувствах, че е добре вече да се разделим, да сменя клуба. И разбира се, се радвам, че получих оферта от клуб с възможно най-високите амбиции, с който да играем в Шампионската лига или Лига Европа\", добави Върба.", "date": "2019.12.17", "title": "Павел Върба: Избрах Лудогорец заради амбициите му"}
{"url": "https://standartnews.com/biznes/nestle-blgariya-s-prinos-km-namalyavaneto-na-vglerodnite-emisii-409416.html", "text": "„ЧЕЗ Трейд“ съдейства на „Нестле България“ да постига екологичните си цели, осигурявайки 5 000 МВтч. зелена електроенергия през 2019 г. Благодарение на сътрудничеството между двете компании в областта на продажбите на електроенергия „Нестле България“ намали въглеродните емисии от дейността си с 6 500 тона.   „Това е партньорство между двама лидери в своите сектори, което носи ползи не само за българското общество, но и за екологичното бъдеще на света. За ЧЕЗ Трейд е чест, че помага на „Нестле България“ да постига своите цели за устойчиво развитие“, каза Кръстю Икономов, Директор корпоративни продажби и проекти в „ЧЕЗ Трейд България“ ЕАД, по време на връчването на зеления сертификат на Петър Стоилов, изпълнителен директор и Йордан Нешев, ръководител на „Здравословни и безопасни условия на труд“ в Нестле България. Дългосрочният ангажимент на компанията на глобано ниво е постигане на нулеви нетни емисии на парникови газове до 2050 г. Това е част от най-амбициозната цел на Парижкото споразумение – ограничаването на глобалното повишаване на температурата до 1,50 С.   Сертификатът се базира на Гаранции за произход, издадени от Агенцията за устойчиво енергийно развитие . Той гарантира, че 5 000 МВтч. електрическа енергия, използвана от „Нестле България“ ЕАД,  е 100%  произведена от възобновяеми източници.   Нараства броят на компаниите, желаещи да купуват зелена енергия. По-рано тази година ЧЕЗ Трейд връчи сертификат на най-големия дилър на Toyota в България, на българските дружества на белгийската банково-застрахователна група КВС Груп, на „ПроКредит Банк (България)“ ЕАД, на русенската печатница „Дунав прес“ и др.   \"ЧЕЗ Трейд България\" ЕАД е един от водещите доставчици на електроенергия за индустрията и бизнеса. Дружеството има 15 години опит на свободния пазар, като е доставило 27 тераватчаса електроенергия и е реализирала продажби на стойност 2,5 млрд. лева. NESTLE  е най-голямата компания за храни и напитки в света. Притежава повече от 2000 марки – от глобални икони като MAGGI®, NESPRESSO® и NESCAFÉ®, до локални фаворити като Мура®, LZ® и Житен Дар®. Вече 25 години Нестле България АД е стратегически инвеститор, надежден работодател, доверен партньор и социално-отговорна компания, която подкрепя значими обществени каузи.", "date": "2019.12.17", "title": "\"Нестле България\" с принос към намаляването на въглеродните емисии"}
{"url": "https://www.standartnews.com/sport/petr-khubchev-na-trenirovkite-nyamame-zabelezhki-video-409436.html", "text": "Старши треньорът на Левски Петър Хубчев направи оценка на есенния полусезон пред клубната телевизия. Специалистът сподели, че най-важното за „сините“ е да се подготвят през зимната пауза и да направят отбор, който да е конкурентен на лидера във временното класиране Лудогорец. „Срещата с Лудогорец е дербито на 1/4-финалите в турнира за Купата на България. Тук правилата са по-различни. Играе се един мач и целта е отборът да продължи. Затова ние ще подходим по друг начин в тази среща. Но по-важното в момента е подготовката. Ние трябва да се подготвим по най-добрия начин за този и останалите мачове през пролетта“, заяви Хубчев. „В тренировъчния процес нямаме никакви забележки към футболистите. Държанието на всички момчета бе абсолютно професионално. Загубихме три мача, но в тях липсваха 4-5 от нашите футболисти заради контузии. Играчи, на които разчитахме. Досега не сме го казвали, защото не искахме да прозвучи като оправдание. Но след като сме загубили тези мачове, няма как да бъдем доволни“, допълни старши треньорът на Левски. „Най-силно се представяме като отбор. Самият професионален живот и в тренировките, и в съблекалнята, и извън нея на мен ми харесват. Мисля, че отношенията между футболистите, като колектив на мен ми харесват“, сподели още Хубчев. „Това, което аз виждам като работа в школата, още от първия си ден в Левски, е един изключителен професионализъм. За радост на Детско-юношеската школа ръководството на клуба инвестира много и направи много за децата от Академията. Почти ежедневно използвахме деца от школата за да участват в нашите тренировки. Те се представиха на доста добро ниво. Дори имаме идеята да вземе две или три момчета на подготвителните ни лагери и да им предложим професионални договори. Наблюдаваме тренировките дори и на най-малките“, добави наставникът на „Левски“.", "date": "2019.12.17", "title": "Петър Хубчев: На тренировките нямаме забележки (ВИДЕО)"}
{"url": "https://www.standartnews.com/sport/blgariya-e-domakin-na-finalite-vv-voleybolnata-zlatna-liga-409458.html", "text": "България ще бъде домакин на финалите на Златната лига по волейбол при жените. В същото време Белгия бе избран да приеме финалите при мъжете. Това бе официално обявено днес от ЦЕВ (б.а. Европейската волейболна конфедерация). Финалната четворка при жените ще се проведе на 20-21 юни. Най-вероятният избор на България ще бъде Русе, който да посрещне финалите. След изтегления жребий бяха определени и групите в Златната лига. За финалите се класират домакинът плюс победителите от трите групи, или най-добрият втори (б.а. ако България е първенец) се класират за финалната четворка, която ще се играе в два полуфинални мача и финал. Първите два тима от финалната фаза на Златната лига се класират за тъй наречения Чалъндж турнир, първенецът, от който получава промоция за Лигата на нациите през 2021 година. , Франция, Унгария и Беларус  Хърватия, Чехия, Словакия и Финландия  Азербайджан, Украйна, Испания и Румъния", "date": "2019.12.17", "title": "България е домакин на финалите във волейболната Златна лига"}
{"url": "https://standartnews.com/biznes/eto-kak-avtomobilni-gumi-pazyat-okolnata-sreda-409415.html", "text": "Nokian Tyres заменя торбите за гуми с по-екологични. Производството на торби с частична употреба на биоматериал намалява емисиите на въглероден диоксид с до 75% в сравнение с производството на торби от чиста или рециклирана пластмаса, съобщават от компанията. “Като група искаме да поведем индустрията в посока на устойчивост и да разгледаме трудностите свързани с производството на една гума през целия ѝ експлоатационен живот, от суровините и производството до правилното рециклиране. Производството на торби за гуми от екологично чисти материали е част от това.”, казва Марко Макела, ръководител отдел „Продажби“ в Nokian Tyres. Около 40,000 килограма пластмаса годишно се е използвала досега за торбите на Nokian Tyres във Финландия и Норвегия. Производството на новите торби за гуми със зелен полиетилен и чист полиетилен с ниска плътност ще произвежда около 20.02 тона въглероден диоксид, докато производството на торби от чиста пластмаса произвежда около 88 тона, а от рециклирана пластмаса около 44 тона. По-ниското ниво на отделени емисии причинени от производството на торби е резултат от по-големият дял на био суровини – етилен от захарна тръстика на биологична основа. Захарната тръстика вече е абсорбирала въглероден диоксид от атмосферата във фазата си на растеж, и по този начин намалява крайното ниво на емисиите за производството на торбите. Торбите за гуми получиха етикета „I’m Green“ за своята екосъобразност. Nokian Tyres е първият производител на гуми в света, който предлага торби за гуми, които носят този етикет. Етикетът „I’m Green“ е собственост на нефтохимичната компания Braskem и неговата употреба е стриктно контролирана и регулирана. Над 50% от използваните суровини в продукта е нужно да бъдат зелен полиетилен, за да може да отговори на изискванията. В торбите за гуми, които използват Nokian Tyres употребата на зелени полиетилени е 55%.", "date": "2019.12.17", "title": "Ето как автомобилни гуми пазят околната среда"}
{"url": "https://www.standartnews.com/sport/prvoto-za-sezona-el-klasiko-v-sryada-po-max-sport-4-409411.html", "text": "Първото за сезона Ел Класико между Барселона и Реал Мадрид ще се изиграе тази сряда от 21:00 часа на „Камп Ноу“ и ще се предава пряко по  . Един от най-очакваните двубои в света на футбола трябваше да се изиграе по програма на 26 октомври, но заради събитията в Каталуня беше отложен с почти два месеца. Двата тима влизат в Ел Класико с равен брой точки – по 35, и на върха на класирането в Ла Лига, въпреки че в последните си мачове през уикенда не достигнаха до успеха. Барселона завърши 2:2 в Сан Себастиан срещу Реал Сосиедад, докато Реал Мадрид спечели точката с късен изравнителен гол при гостуването си на „Местая“ срещу Валенсия. Барселона е фаворитът на букмейкърите в мача, което се дължи както на по-добрата форма на каталунците, така и на факта, че в последните пет издания на Ел Класико Лео Меси и компания имат 4 победи и едно равенство при голова разлика 14:5. Големия двубой на „Камп Ноу“ ще пропуснe новото попълнение на Реал Мадрид – Еден Азар, който е с контузия в глезена от началото на декември. Зинедин Зидан няма да може да разчита и на трайно контузените Марко Асенсио, Лукас Васкес и Марсело. Двубоя за Барселона пък ще пропуснат Осман Дембеле и Артур Мело.", "date": "2019.12.17", "title": "Първото за сезона Ел Класико в сряда по MAX Sport 4"}
{"url": "https://standartnews.com/biznes/nokia-71-poluchava-android-10-409414.html", "text": "HMD Global обяви, че Nokia 7.1 е следващият от смартфоните на Nokia, който ще получи Android 10. Това е третият модел на марката, който получава най-новата операционна система Android след официалното ѝ пускане, и то съвсем скоро след Nokia 9 PureView. HMD Global се справи с обещанието си да актуализира три устройства с Android 10 през третото тримесечие на 2019 г. и е на път да увеличи броя им в началото на 2020 година. Смартфоните на Nokia запазват позицията си на лидер в бързите актуализации на операционната система и отново са начело на най-новото внедряване на Android 10. Като смартфон с Android One, Nokia 7.1 излезе с обещание за три години гарантирани месечни актуализации за сигурност и две години ъпгрейди на операционната система. Android 10 е втората актуализация на операционната система на Nokia 7.1 и с това HMD Global утвърждава ангажимента си телефоните Nokia с времето да се подобряват с редовни актуализации на софтуера. От днес Nokia 7.1, Nokia 9 PureView и Nokia 8.1 ще бъдат  обновени до Android 10 С ъпдейта на Nokia 7.1 до Android 10 феновете ще се насладят на цял набор от нови функции, включително:", "date": "2019.12.17", "title": "Nokia 7.1 получава Android 10"}
{"url": "https://standartnews.com/svyat/boing-spira-proizvodstvoto-na-737-max-409375.html", "text": "Американската компания „Боинг” спира временно производството на модела  „737 MAX”от януари. В продължение на девет месеца, през които бяха спрени полетите на тези самолети, заради катастрофите в Индонезия и Етиопия, „Боинг” продължи да произвежда машини от модела. Повече от 300 души загинаха при двата инцидента. Причина за тях се оказа проблем със системата за стабилизиране. В момента компанията има около 400 самолета  от този модел на склад. „Спирането на производството на пътнически самолет е нещо, което се е случвало много рядко. Това наистина е безпрецедентно решение и ще има сериозно отражение за „Боинг”, за доставчиците му и авиокомпаниите. Компаниите, които са поръчали модела, очакват доставките. Тези, които ги имат вече чакат с нетърпение да полетят отново. Решението да спиране на производството ще предизвика известен хаос за засегнатите компании”, каза анализаторът Хенри Хартвелд.", "date": "2019.12.17", "title": "„Боинг” спира производството на „737 MAX”"}
{"url": "https://standartnews.com/svyat/osuetikha-atentat-sreshchu-koledniya-bazar-vv-viena-409384.html", "text": "Австрийските власти са осуетили подготвян атентат срещу коледен базар във Виена. Основният заподозрян е 24-годишен чеченец. Той поддържал контакт с двама свои сънародници от затвор недалеч от Виена. Тримата подготвяли нападение срещу коледния базар пред катедралата \"Свети Стефан\" в центъра на Виена. Атаката е трябвало да бъде извършена между Коледа и Нова година. Други възможни цели са се намирали в Залцбург, или в градове в Германия, Франция и Люксембург.", "date": "2019.12.17", "title": "Осуетиха атентат срещу коледния базар във Виена"}
{"url": "https://www.standartnews.com/sport/akademik-s-peta-pobeda-v-balkanskata-liga-409460.html", "text": "Пловдивският Академик записа пета поредна победа в Балканската лига по баскетбол, след като надигра у дома косовския Пея с 85:74 точки. Академик е едноличен лидер във временното класиране с пълен актив от 10 точки, а в следващия кръг гостува на Раховеци. Пея е с баланс 2-3, като за тима предстои визита на Влазния. Двубоят започна с куп размени на водачеството, а след десет минути игра резултатът отново бе равен – 18:18. Домакините стартираха втория период със серия от 10:2, а на почивката вече водеха с най-голямата разлика в своя полза до момента при 48:34. В средата на третата четвърт Пея направи серия от 15:3 и стопи изоставането си само на три точки, но след това пловдивчани си върнаха инициативата и спечелиха мача. Най-резултатен за успеха бе Шакир Смит с 18 точки.", "date": "2019.12.17", "title": "Академик с пета победа в Балканската лига"}
{"url": "https://standartnews.com/svyat/novo-zemetresenie-raztrsi-albaniya-409390.html", "text": "Черногорският сеизмологичен институт е регистрирал тази сутрин в 4.14 часа местно време земетресение с магнитуд 3,7 и епицентър на 20 километра северно от албанския град Дуръс, предаде Танюг. Огнището на земетресението е било на дълбочина 10 километра. Трус с такава сила не може да предизвика материални щети, но Албания още се възстановява от катастрофалното земетресение на 26 ноември, при което загинаха 51 души, бяха повредени над 11 хиляди сгради и около 13 000 души останаха без покрив.", "date": "2019.12.17", "title": "Ново земетресение разтърси Албания"}
{"url": "https://standartnews.com/biznes/mozhe-li-magareto-da-zhivee-bez-da-yade-409422.html", "text": "На пръв поглед заглавието е доста алегорично, когато става въпрос за сериозни теми. Но всъщност точно така г-жа Мариана Кукушева бе нарекла пресконференцията на производителите на хляб, месо и млечни изделия. Поводът за това емоционално послание е натискът на търговските вериги у нас към производителите.  \"Искам да започна с това, че съвременната, модерната търговия в момента е една йезуитска програма за смачкване на българските доставчици\", каза г-жа Кукушева, председател на Съюза на хлебарите и сладкарите у нас. \"Ценовите ни предложения към веригите остават неразгледани месеци наред, което принуждава доставчикът да продава под себестойност. А това е незаконно!\", продължи Мариана Кукушева. В крайна сметка се получава така, че ако някой ден ценовите предложения бъдат одобрени, те вече не са актуални. И това е омагьосаният кръг. Цената на свинското месо в Европа се е вдигнала над 50 процента, алармираха от своя страна месопроизводителите. \"Чакаме по 100 дни да ни се приемат доставните цени. При нас това може да доведе до фалити, защото става въпрос за живи същества. Ще трябват две години, за да се възстановят свинете и говедата от тежката световна епидемия от чума\", добавиха те. Ценовият натиск води до сериозни проблеми и при производителите на млечни изделия. \" Липсата на актуализация на цените води до риск да се консумират псевдомлечни продукти.При кравите възпроизводството е слабо, а в същото време цената на млякото в Европа скочи с 30 процента\", казаха от Асоциацията. Те изразиха сериозно съмнение в \"партньорството\" с търговските вериги. \"Искат от нас прекарено високи бонуси, но всичко си има граници. Призоваваме държавата да не стои като безучастен наблюдател\", казаха техните представители.  Всичко това води и до текучество на работна ръка, до заминаването на много работници на работа в чужбина и до сериозен дефицит на родния трудов пазар.   Основният проблем всъщност е, че няма баланс на принадената стойност по цялата верига - от производителя до клиента в магазина. Както се спомена,  възможен изход от това е компромис с качеството, но произвидителите категорично не искат подобно нещо. \"Ниските цени не са гаранция за повишаване на качеството на живот, разберете този важен момент. Ние не искаме държавна диктатура в бизнеса, а неговото справедливо и балансирано функциониране\", каза още Мариана Кукушева.", "date": "2019.12.17", "title": "Може ли магарето да живее, без да яде?"}
{"url": "https://standartnews.com/svyat/politseyski-shef-s-ostavka-zaradi-trolene-409400.html", "text": "Директорът на полицията в най-големия град на щата Върмонт подаде оставка, след скандал с фалшив акаунт в Twitter, от който се подигравал на критиците си, пише Нюзуик. Брандън дел Позо, който беше начело на полицията в Бърлингтън създал поне един фалшив акаунт в Twitter, от който \"тролел\" либерални активисти и други критици. Една от целите му била местния активист за граждански права Чарлз Уинкелман, който критикувал полицията в Бърлингтън и работата на Дел Позо. Вестник от Върмонт заподозрял, че има нещо съмнително в един от акаунтите, от които идвали критики към Уинкелман и започнал да пита полицейския шеф още през юли дали има нещо общо. Дел Позо отрекъл. На пресконференция кметът на Бърлингтън обяви, че полицейският шеф е признал, че стои зад фалшивия акаунт, като казал, че го е създал от мобилния си телефон, докато не изпълнявал служебните си задължения. От акаунта били изпратени поне 10 съобщения на Уинкелман, който ги запазил и ги показал на медиите, въпреки че Дел Позо ги изтрил. Кметът на Бърлингтън Миро Уайнбъргър призна на пресконференцията, че знаел за заниманията на полицейския шеф, който му се похвалил още в края на юли. Кметът го призовал да не използва социалните мрежи и разпоредил да разследват действията му. Разследването показало, че Дел Позо не е нарушил законите, но действията му били \"неприемливи, неуместни и несъответстващи на очакванията на кмета\".", "date": "2019.12.17", "title": "Полицейски шеф с оставка заради \"тролене\""}
{"url": "https://standartnews.com/svyat/klimatichnite-promeni-pravyat-alpite-po-opasni-409387.html", "text": "Монблан и Матерхорн са два от най-известните планински върхове в Алпите. Изследователите обаче твърдят, че климатичните промени коренно ги изменят и нараства опасността от срутване на скали и преместване на ледници, предаде БТА. На местата, където обикновено спирахме за почивка, вече не може да се стои дълго време заради опасността от падащи скали, разказва Ян Бютел, планински водач и изследовател във Федералния технологичен институт в Цюрих. Според него планината винаги се е променяла, но без съмнение сега се срутват все по-големи скали. Една от причините за раздробяването на скалите е топенето на вечните ледове. Има тенденция към затопляне във вечните ледове, най-вече от 2010 година, заяви експертката от института за изследване на снега и лавините в Давос Жанет Ньоцли. През лятото най-горните слоеве на вечните ледове се топят и според Ньоцли има ясна тенденция това топене да става все по-голямо. Като допълнение към топенето на вечните ледове или пермафроста, както ги наричат учените, топенето на снега води до просмукване на вода в пукнатините, а това създава огромен натиск и може да причини мащабно раздробяване на скалите. От италианската страна на Монблан, на границата с Франция, местните жители са обезпокоени, защото в резултат на глобалното затопляне великолепният ледник Планпенсьо се движи по-бързо към долината. Върху ледника беше инсталиран радар, който да следи движението на ледените маси всеки ден. Някои изследователи обаче твърдят, че рискът от тонове лед, които се плъзгат надолу и затрупват жителите, е силно преувеличен. Според климатолога Масимилиано Фацини от университета във Ферара няма риск за Вал Фере дори, ако 250 000 кубически метра лед се плъзнат надолу. Според него жителите и туристите не са застрашени.", "date": "2019.12.17", "title": "Климатичните промени правят Алпите по-опасни"}
{"url": "https://standartnews.com/svyat/smrtna-prisda-za-pervez-musharaf-409404.html", "text": "Тричленен състав с 2 на 1 гласа осъди на смърт бившия военен лидер и президент на Пакистан по дело за държавна измяна, което се води срещу него от 2013 г. \r\n \r\nОбвинението е заради суспендиране на конституцията през 2007 г., когато ген Мушараф въвежда извънредно положение в страната и разпорежда да бъдат арестувани членовете на Върховния съд. \r\n \r\nТой е първият държавен глава на Пакистан, осъден заради суспендиране на конституцията. \r\n \r\nПервез Мушараф е роден на 10 август 1943 г. в Делхи. От 1998 г. е началник на щаба на сухопътните войски на пакистанската армия. През 1999 г. завзема властта чрез военен преврат, суспендира на два пъти конституцията и обявява извънредно положение в страната. На 20 юни 2001 г. се самообявява за президент на Пакистан и изпълнява тази функция до 2008 г. \r\n \r\nПервез Мушараф е разследван по четири обвинения от 2007-ма година насам, включително и за участие в убийството на неговия политически противник Беназир Бхуто. В момента Мушараф е в Дубай, след като през 2016 г. му е разрешено да напусне страната за лечение. \r\n \r\nСпоред следствието, бившият държавен глава се укрива там от правосъдието.", "date": "2019.12.17", "title": "Смъртна присъда за Первез Мушараф"}
{"url": "https://standartnews.com/svyat/ayfelovata-kula-ostana-samotna-409413.html", "text": "Айфеловата кула е затворена заради стачката срещу пенсионната реформа във Франция, съобщи управата на парижката забележителност в \"Туитър\". Във връзка с националната стачка Айфеловата кула днес е затворена, се посочва в съобщението, а достъпът до основата на кулата остава открит и безплатен. Днес във Франция е общонационален ден на протест. В него участват работещите в транспорта, лекари, учители, адвокати, пожарникари и представители на много други професии. Стачките, организирани от френските профсъюзи, започнаха на 5 декември. Французите са против отмяната на сегашните специални пенсионни режими в резултат, на което работниците от държавните транспортни компании могат да бъдат лишени от бонусите си и ранното пенсиониране. Протестиращите са също така срещу плановете за възрастта за пълна пенсия от 62 на 64 години.", "date": "2019.12.17", "title": "Айфеловата кула остана самотна"}
{"url": "https://standartnews.com/svyat/izteglyat-ot-pazara-519-khil-peralni-hotpoint-i-indesit-409433.html", "text": "Половин милион перални машини Hotpoint и Indesit ще бъдат изтеглени от употреба поради потенциална опасност от пожар, заяви производителят им „Whirlpool“, цитиран от БГНЕС. Около 519 000 от машините, продадени във Великобритания между октомври 2014 г. и февруари 2018 г., могат да бъдат засегнати от повреда в системата за заключване на вратата, която може да доведе до прегряване и запалване, съобщава Скай Нюз. Собствениците, закупили уреди Hotpoint или Indesit по време на този период, се призовават да се свържат с „Whirlpool“, за да разберат дали са засегнати - и трябва незабавно да ги изключат от мрежата и да спрат да ги използват. Новината идва само месеци, след като „Whirlpool“ изтегли подобен брой сушилни поради друга опасност от пожар, вследствие на това, че пухът от дрехите да достига до нагревателни елементи.", "date": "2019.12.17", "title": "Изтеглят от пазара перални Hotpoint и Indesit"}
{"url": "https://standartnews.com/svyat/papata-vdigna-taynata-pri-seksualno-nasilie-409440.html", "text": "Папа Франциск отмени ватиканските правила за секретност, уреждащи случаите на сексуално насилие. Папата не само премахна тайната за престъпления, свързани с педофилия и сексуален тормоз, но и завиши възрастовата граница на юноши, чиито снимки не може да се разпространяват, ако са с еротично внушение. Миналата година Франциск се срещна със жертви на сексуaлни посегателства от страна на хора на църквата. Той поведе безкомпромисна кампания срещу един от най-компрометиращите за Ватикана скандали - този за педофилия. Днес Франциск навършва 83 години, а е начело на Светия престол от 6 години. Той пое Понтификата си с тежко наследство на серия от сексуални скандали, разтърсили Католическата църква в различни страни.", "date": "2019.12.17", "title": "Папата вдигна тайната при сексуално насилие"}
{"url": "https://standartnews.com/svyat/smartfonite-v-turtsiya-bez-prilozheniya-na-google-409445.html", "text": "B понеделник гигaнтът Gооglе обяви, чe нoвитe Аndrоіd cмapтфoни в Typция щe бъдaт лишeни oт eĸocиcтeмaтa oт пpилoжeния нa ĸoмпaниятa, cъщo ĸaĸтo Нuаwеі. Peшeниeтo идвa в oтгoвop нa диcпyтa мeждy ĸoмпaниятa и тypcĸитe дъpжaвни opгaни, aнгaжиpaни cъc зaпaзвaнeтo нa ĸoнĸypeнциятa нa пaзapa. Πpeз 2017 г. pycĸaтa тexнoлoгичнa ĸoмпaния Yаndех зaвeдe жaлбa cpeщy Gооglе в Typция, в ĸoятo плeдиpa, чe нeвъзмoжнocттa зa пpoмeнянe нa тъpcaчĸaтa в Аndrоіd aфeĸтиpa нeгaтивнo ĸoнĸypeнциятa в индycтpиятa. Πoд нaпopa нa жaлбaтa oт Gооglе нaпpaвиxa oпpeдeлeни пpoмeни в дoгoвopитe cи c пapтньopитe cи, нo тaĸa и нe изпълниxa жeлaниятa нa тypcĸитe влacти. B cлeдcтвиe нa тoвa Typция нaлoжи глoбa oт 0.05% oт eжeднeвнитe пpиxoди нa Gооglе, a пpeз 2018 г. тexнoлoгичнaтa ĸoмпaния пoлyчи \"cмeтĸaтa\" oт глoбaтa нa cтoйнocт 17.4 милиoнa дoлapa. Taĸa cпopът пpoдължaвa и дo днec, ĸaтo peшeниeтo нa Gооglе e пpocтo изцялo дa лиши пoтpeбитeлитe в Typция oт eĸocиcтeмaтa cи. Oт ĸoмпaниятa твъpдят, чe paбoтят c дъpжaвнитe opгaни пo paзpeшaвaнeтo нa пpoблeмa, нo и твъpдo oтcтoявaт пoзициятa cи, чe нямa дa дocтaвят ъпдeйти и пpилoжeния зa нoвитe Аndrоіd мoдeли, ĸoитo излизaт нa пaзapa.", "date": "2019.12.17", "title": "Смартфоните в Турция без приложения на Google"}
{"url": "https://www.standartnews.com/balgariya-obshtestvo/na-tseremoniyata-za-chudesata-vanalinski-arkheolog-1-409455.html", "text": "За девета поредна година кампанията \"Чуседата на България\" на в. \"Стандарт\" раздаде своите Оскари за култура. Наградата на наградите взе археологът доц. Людмил Вагалински. Той бе отличен с титлата Археолог на годината.  Церемонията, която се проведе в хотел \"Маринела\" започна с изпълнение на едни от най-милите Чудеса на България - децата от столичната детска градина „Брезичка“ в София, част от сдружение \"Духовно огледало\".  \"Вярвам, че тази вечер сме се събрали тук, за да забравим поне за час, политическите си пристрастия, личните си амбиции,  натрупаната през годината от всеки един от нас ненавист към злобата, завистта и лицемерието, които завладяват обществото и най-лошото – разделят го.  Събрали сме се тук, за да проверим дали има все още нещо, което нас, българите ни обединява. И ако го намерим тази вечер, да го осмислим и да се вземем в ръце да го пазим и  надграждане. 9 години откакто съществува кампанията Чудесата на България си повтаряме, че уникалният български код, е котвата, която ни държи тук, на тази зема, независимо от бурното море, в което живеем. И затова всяка година, по това време, ние награждаваме археолозите, историците, музейните работници, радетелите на духовността и българщината, които връщат спомените за славното ни минало винаги, когато започнем да оплакваме от незавидното ни настояще. Ще отличим и човека, който почти всички години е давал награди на тези церемонии, но сега ще вземе своята, защото има амбицията да вкара най-после България на сцената на европейското културно наследство. Там, където ни е мястото, най-малко поради известния факт, че сме на трето място по артефакти  на стария континет. Но за съжаление, изоставаме в класацията за европейската им популярност. Ние, в Стандарт обаче си имаме своята основателна причина за гордост в тази посока. Защото сме първата медия в Европа, отличена от най-голямата европейска организация Европа Ностра, за популяризиране на културно-историческото наследство. А нейния вицепрезизент Пийт Яспър, днес е за втора година, тук сред нас, за връчване на наградите\", откри церемонията г-жа Славка Бозукова, главен редактор на в. \"Стандарт\".  Голямата нагада получи доц. д-р Людмил Вагалински, който само за няколко години успя едно на пръв поглед странно за българите име Хераклея Синтика да превърне в археологическия обект, за който не само се говори най-много, но и правителството отпуска сериозни средства за неговото разкриване. След откритието на три статуи без глави, които предизвикаха огромен интерес у нас и в чужбина, доц. д-р Людмил Вагалински от НАИМ – БАН намери тази година и майсторски изваяна мраморна глава. Разкри още 23-метров зид от масивни квадри. Стената е запазена на височина поне 2 метра. Сред заслугите на археолога обаче трябва да изтъкнем още два факта. Първият е, че именно той бе ученият, който организира изложба за спасените от трафик антики. Доц. Вагалински създаде и платформата „Археология България“, в която се представят научните открития на българските археолози и се онлайн се излъчват разкопки.  Йоанна Катрева пък взе наградата за млад археолог. Тя успя да очарова цяла България с отдадеността си към археологията. Йонна Катрева е от Горна Оряховица и от години участва наравно с археолозите в разкриването на крепостта Ряховец. Тя е член на първата и единствена у нас Археологическа школа за ученици, ръководена от археолозите в Горна Оряховица. Тази есен Йоана пое вече професионално по пътя им. Тя е студентка първи курс археология в СУ Св. Климент Охридски, а преподавателите й казват, че е толкова добре подготвена, че е можела да започне направо от втори курс.  В тази катерогия спечели един град възкръснал от миналото и едно село, възкръснало от настоящето - става дума за Провадия - солницата и Васил Николов, който пренаписа учебниците по праистория. Първо като откри най-старата къща в Европа – в неолитното селище в столичния квартал Слатина, а след това като като разкри най-стария град в Европа: Провадия Солницата. Член кореспондент Васил Николов, заместник директор на БАН, от години проучва Провадия Солницата като сред откритията му са царски гроб на 64 века, уникална защитна система от ровове и скали. Всяка година обектът се разкрива все повече и повече като в деня на отворените врати вече близо 40 000 души отиват да разгледат праисторическия град. Той се превръща в една от най-големите културно-исторически атракции на България и със сигурност ще стане един от най-посещаемите обекти у нас.  Втората награда взе Красиво Старцево - невероятно красивото родопско село до Златоград. Там хората решават да обновят селото си със собствени сили и средства. Така стартира проекта \"Красиво Старцево\", който промени съдбата на селото и му вдъхна втори живот. Инициативата им не остана незабелязана. Наградата получиха Мая Сантова, Александър Карамфилов и Ева Бодурова.  Най-голямото щастие на всеки археолог е откриването на златно съкровище. Една жена има привилегията това щастие да й се случва няколко пъти - доц. Бони Петрунова. Тя доказа, че се справя еднакво добре и като управленец, и като администратор и заслужено получи наградата. Като заместник министър на културата тя увеличи парите за разкопки. Като зам.-директор на НАИМ – БАН, преди това реализира куп проекти. А сега като директор на НИМ всяка година и тя и топ археолозите в НИМ правят уникални открития. Тазгодишните са представени в специална озложба в НИМ открита преди дни в националната съкровищница. Но едно от най-големите достойнства на доц.Петрунова е това, че отваря НИМ все повече към младите. Детският център се превърна в любимо място за посещения на учениците. Екипът на Бони Петрунова редовно прави уроци по родолюбие за деца, посветени на именити българи.  Неделно училище при средновековен манастир „Св. Йоан Предтеча“ – Кърджали печели в тази категория. С благословението на Негово Високопреосвещенство Пловдивския митрополит Николай през 2011 г. се обособи неделно прицърковно училище към средновековния манастир „Св. Йоан Предтеча“ в кв. „Веселчане“ на град Кърджали. От тогова до днес неделното училище се ръководи от енорийския свещеник иконом Николай Величков, който води редовен църковно-богослужебен живот в манастира и активно се занимава със възстановяването на манастирските сгради. В неделното училище целогодишно се обучават 150 деца от град Кърджали на възраст от 6 до 19 години, като децата участват в неделното богослужение със пеене на клира, четене или помагат в св. олтар по време на богослужението. След неделната света Литургия в сградата на църковното училище се провеждат уроците по вероучение на две смени, за малки и с големи, които води лично отец Николай. Всяка година децата участват в спектакъл, който представят в края на учебната година пред родители, учители и жителите на града в двора на манастира. Спектаклите са със библейски сюжети, от стария и новия завет.  Втората награда е за една жена, която пази наследството и да разказва историята му се е превърнала в нейна съдба и е пример за останалите. Татяна Костадинова и нейното Сдружение Духовно огледало, което обикиля   страната и света, за да представя куклите от шума, които през 2012 г. спечелиха вота на над 1 милион българи за нематериално чудо на България, влязоха в протокола на държавния глава като част от подаръците на президентската институция. Децата в Духовно огледало рисуват икони, изучават фолклорните традиции и най-важното – научени са да пазят българското. Наградите връчи пловдивският митрополит Николай. Ако има човек в България, който във всяка своя чуждестранна визита да популяризира българското културно-историческо наследство, то това е Вежди Рашидов. Най-успешният министър на културата в демократична България, сега председател на парламентарната комисия по куртура, извоюва представянето на българските съкровища в Лувъра и на още много места по света. И бе отличен в тази катерогия. Нещо повече на Вежди Рашидов принадлежи идеята за обща европейска дискусия на парламентарните комисии по култура за културно-историческото наследство на Европа, опазването и дигитализирането му, както и за борба с фалшификатите. Първото съгласие вече е факт – той го получи от италианския си колега Луиджи Гало.  Наградата Посланик на културно-историческото наследство на Вежди Рашидов бе връчена от Пиет Яспър, вицепрезидент на най-голямата емропейска организация за опазване на културното наследство „Европа Ностра“. Една фондация от години е посветила цялата си дейност в опазването на културно-историческото наследство – фондация „Тракия“. Тази година тя взе награда за принос  към изложбата на МВР „Спасените съкровища на България“, в която бяха показани над 300 експоната, спасени от набезите на иманярите в последните години. Сред тях са пластиката на \"Почиващият Херакъл\", стари медни брадви, коринтски шлем, колективна находка от златни накити и бронзови предмети, икони от Тревненската школа. Опазването на наследството е сред основните приоритети на правителството.  Варненски свободен университет и д-р Красимир Недялков, президент на университета и екипа архитекти, специализиращи по програмата \"Опазване на културното наследство\" във Варненския свободен университет спечелиха, тъй като изготвиха уникални проекти за социализиране на Варненския некропол. След завършване на разкопките от сдружение \"Варненски некропол I\", един от тях ще бъде реализиран, което ще създаде нов, съвременен туристически облик на Морската столица. Второто отличие за Дигитализация на културното наследство отиде при професор София Василева. Още един университет заслужава адмирации за вниманието, което отделя за опазване на културното наследство. Това е Университетът по библиотекознание и информационни технологии. Проектът на проф. д-р София Василева от УНИБИТ се основава на виртуалната реалност като съвременен подход за образование. Разработен е на базата на холограмите, вече се използва в процеса на обучение на студенти в областта на културното наследство. Насърчава интерактивните форми на преподаване и подпомага дигиталното представяне на музейни експонати. Наградите връчи председателят на групата социалисти в Столичния общински съвет и член на комисията по образование, култура, наука и културно многообразие Калоян Паргов.  В тази категория наградата е за реставрацията на една знакова къща и построяването на един отдавна чакан паметник. На площад „Свободата“ в Плевен за първи път от 75 години насам бе издигнат паметник на героите от Девета плевенска пехотна дивизия и техният командир – легендарният генерал Владимир Вазов, пред когото и Лондон сваля знамената си. Мемориалът е посветен на една от най-големите победи на Българската армия през Първата световна война – битката при Дойран. Патрон е министърът на отбраната Красимир Каракачанов, по чието настояване тази година кабинетът  отпусна 300 000 лева за реставрация на войнишки паметници, които в България са над 2500. Без подвига на тези герои днес нямаше да сме тук, в тази България. Наградата на Иван Нинов, председател на сдружение „Героите на Дойран“ и на зам. кмета на Плевен връчи най-големият специалист по конституционно право у нас, бившият премиер Георги Близнашки – един човек, за когото България винаги е била над всичко.  Сред хората, дали първи идеята за мемориала на героите от Дойран е един голям българин, когото загубихме през февруари – историкът, журналистът и преди всичко патриотът Красимир Узунов. С връчването на грамота искаме отново да кажем, че делата му в полза на родината никога няма да бъдат забравени. Сред гостите бяха съпругата и дъщерята на Красимир Узунов, които получиха наградата му - Пазител на родолюбието от  порф. Близнашки Втората награда в категорията е за къщата музей Алеко Константинов в Свищов. Тя се рушеше, но с отпуснатите от Министерство на културата средства дългоочакваната й реставрация започна с ремонт на покрива. Догодина изцяло ще се реконструира и фасадата. Това ще подкрепи община Свищов в усилията да развива града като предпочитана културна дестинация. Наградата на Росен Маринов, директор „Култура и културно наследство“ в община Свищов връчи журналистката Валерия Велева Пловдивските открития тази година наистина заслужават повече от една награда: Една гробница вече се превръща в туристическа атракция – императорската гробница в могила „Малтепе“ край Пловдив. Тя е 22 метра висока – по-висока от съкровищницата на Атрей в Микена. Превъзхожда я само мавзолеят на Октавиан Август. Тази година екипът на доц. Костадин Кисьов, директор на Археологическия музей в Пловдив продължи проучването й. Екипът му обаче може да се похвали с куп други интересни находки, при  разкопки в северната част на агората на Филиполол бе открита и статуетка на Кибела.   Пак в Пловдив отива и втората награда - за реставрацията на Епископската базилика. Тя е за Рая Маринова, директор на „Старинен Пловдив“. Наградите връчи Мариан Беляков, изпълнителен директор на Пампорово АД.  Малцина в България са чували за античната крепост „Залпада“ край село Абрит, община Крушари. Но богатата история за древния град е обект на научен интерес не само у нас. Археолози от България, Канада и Франция изследваха най-големия римски град във вътрешността на Добруджа. Проф. Георги Атанасов, главен уредник секция Археология в РИМ Силиства бе ръководител на българския екип от учени. В града, наричан българският Помпей, бе открита епископска базилика, за която археолозите смятат, че е първата раннохристиянска базилика във вътрешността на Северна България с безспорно доказана стенна мозайка.   Най-дефицитната стока в обазването и съхранението на културно-историческото наследство е дарителството. Малцина са готови да дават за съхранение на старините ни. Затова тазгодишната награда за дарителство за културно-историческото наследство се присъди на Дънди Прешъс Метълс за развитието на Ада тепе. Компанията подпомага разкриването на най-стария златен рудник, открит в Европа. Той е на 3 500 години. Благодарение на Дънди той отново заработи през август, като археологическите находки са съхранени и експонирани. Компанията предстои да открие модерна експозиция с 3D възстановка на минната галерия за представяне на културно-историческото наследство на Ада тепе и региона от бронзовата епоха до византийско време, а стойността на инвестицията на Дънди в образовавие, здравеопазването и културно наследство за следващите години е 15 000 000 лв.", "date": "2019.12.17", "title": "На финала на Чудесата: Вагалински - археолог №1"}
{"url": "https://standartnews.com/svyat/kritikuvat-ek-za-zagrabeni-evrosredstva-409450.html", "text": "Евродепутатката от Прогресивния алинас на социалистите и демократите Моника Олмайер призова Европейската комисия да върне всички средства по европейски фондове, заграбени чрез схеми. На последното за годината пленарно заседание на Европейския парламент в Страсбург тя заяви: „Призоваваме Европейската комисия да предприеме всички съответни мерки, с които разполага, за защита на бюджета на ЕС, в т.ч. и да ревизира настоящите процедури за увеличаване на прозрачността и за повече ефективност. Призоваваме комисията да възстанови всички средства, които са били изплатени в разрез със закона. Настояваме тя да предложи специфичен механизъм в подкрепа на фермерите, които са изправени пред заграбване на земите им, като им даде възможност да подадат жалба в комисията. И в контекста на водените в момента преговори за многогодишната финансова рамка, апелираме към Съвета да предприеме необходимите действия за ефективно предотвратяване на конфликт на интереси\". Дебатът беше предизвикан от неотдавнашните публикации в медиите и изтеклите разследвания за високопоставени длъжностни лица, усвоили голямо количество средства на ЕС за кохезия и селско стопанство. В началото на месеца одит на комисията постанови, че чешкият премиер Андрей Бабиш е в конфликт на интереси, тъй като негови фирми са сред най-големите получатели на европейско финансиране в страната.", "date": "2019.12.17", "title": "Критикуват ЕК за заграбени евросредства"}
{"url": "https://standartnews.com/svyat/putin-i-erdogan-obsdikha-siriya-po-telefona-409447.html", "text": "Турският президент Реджеп Ердоган и руският му колега Владимир Путин проведоха телефонен разговор за ситуацията в Либия, съобщават „Сабах“ и БГНЕС. Двамата лидери обсъдиха и регионалните развития, включително Сирия. Следващият месец Ердоган и Путин ще се срещнат, за да обсъдят подробностите за плана, създаден от Турция за оказване на военна подкрепа на международно признатото правителство на Либия, заявиха от Кремъл. „Русия подкрепя всички усилия на отделните държави по отношение на намирането на решение на либийската криза\", заяви говорителят на Кремъл Дмитрий Песков. Припомняме, че Турция и Либия подписаха две отделни сделки на 27 ноември след среща между Ердоган и ръководителя на Съвета на правителството на националното споразумение Файез ал Сарадж в Истанбул. Една от сделките е изключително важна за даване възможност на Турция да гарантира правата си в Средиземноморието, като същевременно предотвратява всякакви фактически действия, предприети от други държави в региона. Другото споразумение очертава военното сътрудничество. Сделката предлага турска подкрепа за създаването на сили за бързо реагиране на полицията и военните в Либия, както и засилено сътрудничество в разузнаването и в отбранителната индустрия. След споразумението за военно сътрудничество Ердоган заяви, че Анкара може да обмисли изпращането на войски в Либия, ако либийското правителство поиска военна помощ. В резултат на това споразумението стана една от водещите теми в дневния ред на парламента. Сделката очертава създаването на военно поделение с функция на полицейски сили, които да функционират в Либия с турско обучение. Турция също ще предостави консултации, опит, планиране и оборудване. Тя също така очертава създаването на офис за организиране на сътрудничество в областта на отбраната и сигурността между двете страни. Освен това споразумението включва и възможността двете страни да си сътрудничат в областта на сигурността и отбраната, борбата срещу тероризма и нелегалната миграция, както и сигурността на морското, въздушното пространство и сухопътните граници и предотвратяването на контрабандата. Двете държави също трябва да действат заедно за обучение и обмен на информация при природни бедствия, провеждане на съвместни учения, управление на персонала и двустранни официални посещения. Очаква се двете страни да обменят и разузнавателна информация, да си сътрудничат по оперативни и логистични въпроси и да обменят информация за логистични системи, военна медицина и здравни услуги, електронни информационни системи, киберзащита, защита на мира, хуманитарна помощ и борба с пиратите. Ще има и обмен на персонал за подобряване на професионалното обучение, както и социални, спортни и културни събития.", "date": "2019.12.17", "title": "Путин и Ердоган обсъдиха Сирия по телефона"}
{"url": "https://standartnews.com/svyat/zapadnite-balkani-rekordori-po-mrsen-vzdukh-409451.html", "text": "Хората, които живеят в страните от Западните Балкани, губят средно по 1,3 години от живота си заради мръсен въздух. Общият брой на починалите преждевременно по тази причина достига до 5000 души годишно. Това заяви Майлинда Брегу, генерален секретар на Съвета за регионално сътрудничество (СРС). Информацията е публикувана в коментар, озаглавен „На климатичните промени им е необходима шенгенска виза”. 84% от гражданите в региона възприемат климатичните промени като проблем, заяви Брегу, цитирайки проучване на Балкански барометър. 9 от 10 души смятат, че замърсяването на въздуха е проблем на тяхната общност. В същото време 32% признават, че не са готови да използват екологични продукти. В доклада се посочва, че с 13% е намалял броят на компаниите, предприели конкретни мерки за екологично производство. Брегу подчертава, че Сараево, Белград и Скопие са между десетте най-замърсени града в света. През 2018 г. в този списък са попаднали 6 от градовете в Западните Балкани. Всичко това показва, че е време за незабавни действия в тази област по линия на регионалното сътрудничество.", "date": "2019.12.17", "title": "Западните Балкани рекордьори по мръсен въздух"}
{"url": "https://standartnews.com/kultura/teodor-ushev-edna-stpka-po-blizo-do-oskar-409392.html", "text": "Новият филм на Теодор Ушев „Физика на тъгата“ е в краткия списък за наградите „Оскар“. Лентата по едноименния роман на Георги Господинов е в категорията за късометражна анимация и е сред десетте между 92, които се класираха в борбата за номинациите. Така Ушев влиза за трети път в краткия списък на Оскарите - „Дневниците на Липсет“ не успя да достигне следващия етап, но „Сляпата Вайша“ си осигури номинация. Американската филмова академия обяви кратките списъци и в категориите за документален филм, късометражен документален филм, чуждестранен филм, грим, саундтрак, оригинална песен, игрален късометражен филм и визуални ефекти. Елтън Джон попадна в надпреварата за най-добра оригинална песен с две парчета – „Never Too Late“ от „Цар Лъв“ и „(I’m Gonna) Love Me Again“ от „Рокетмен“. Бионсе осигури на „Цар Лъв“ двоен шанс за класиране – нейната песен „Spirit“ също бе избрана. Номинациите за наградите „Оскар“ ще бъдат обявени на 13 януари. Церемонията по раздаването на престижните статуетки ще се състои на 9 февруари.", "date": "2019.12.17", "title": "Теодор Ушев една стъпка по-близо до „Оскар“"}
{"url": "https://standartnews.com/svyat/strelba-v-kazino-pogubi-trima-409456.html", "text": "Трима души загинаха в резултат на стрелба в казино в американския град Грейт Фолс, Монтана, предаде Ен Би Ес. \"Малко след 2:00 часа местно време е получено обаждане на 911 с искане за спешна медицинска помощ за “Емералд Казино“. Служители на полицията и парамедици са открили телата на трима души в сградата на казиното. Четвърти пострадал е откаран в болница и се възстановява от получените наранявания“, заяви във Фейсбук полицията на Грейт Фолс. След издирване нападателят е бил намерен и елиминиран. От полицията казаха още, че днес ще бъде затворено основното училище, разположено в близост до казиното. \"Основно училище „Линкълн“ ще бъде затворено днес, защото инцидентът е станал близо до сградата.“ Отбелязва се, че ученици и служители на училището не са участвали в инцидента.", "date": "2019.12.17", "title": "Стрелба в казино погуби трима"}
{"url": "https://standartnews.com/kultura/khit-na-maraya-keri-oglavi-top-100-na-bilbord-409407.html", "text": "Марая Кери ще изпрати годината със сбъднато желание - 25 години след излизането си коледният й хит \"All I Want For Christmas Is You\" най-после оглави класацията   за сингли, съобщават bnr, цитирайка сайтът на изданието. Хитовото парче на Кери е първият празничен сингъл, който оглавява чарта след \"The Chipmunk Song\" през 1958-1959 и едва вторият, достигнал върха в чарта. Издадена през 1994 г., песента   е част от албума \"Mery Christmas\"  . Парчето за първи път попада в Топ 10 на класацията Хот 100 едва през декември 2017 г. Година по-късно хитът бележи най-високото си класиране - трето място в чарта, което зае и при подредбата и миналата седмица. \"All I Want For Christmas Is You\" освен това става 19-ият сингъл на Марая Кери, оглавил класацията Хот 100. Така Кери подобрява собственото си постижение сред самостоятелните изпълнители и се приближава с крачка напред към едноличните рекордьори \"Бийтълс\" с 20 сингъла под номер едно. Второ място в чарта заема рапърът   с парчето  . Третата позиция бележи още едно коледно завръщане - на сингъла   от 1960 г.  . Парчето става едва третата празнична песен, намерила място в челната тройка. В класацията   на първо място е рапърът Роди Рич с дебютния си албум \"Please Excuse Me for Being Antisocial\", следван от група \"Ху\" с \"Who\" и певицата Камила Кабело с \"Romance\". фото ЕПА/БГНЕС", "date": "2019.12.17", "title": "Хит на Марая Кери оглави топ 100 на \"Билборд\""}
{"url": "https://standartnews.com/kultura/kotkite-debyutira-v-nyu-york-409421.html", "text": "В Ню Йорк се състоя бляскавата световна премиера на една от най-впечатляващите продукции тази година – „Котките“. Събитието по повод новата революционна филмова адаптация на феноменалния сценичен мюзикъл на Андрю Лойд Уебър и поемата „Old Possum’s Book of Practical Cats“ от Т. С. Елиът се превърна в арена на блясъка и красотата, както отива само на едно недостижимо произведение на изкуството. Членовете на брилянтния актьорски състав преминаха по червения килим и впечатлиха не само с елегантна визия, но и с аристократична осанка, истински достойна за повода. Звездите демонстрираха изключителна класа, именно заради която превръщат и продукцията в революционна филмова сензация. В неотразим тоалет на събитието беше Тейлър Суифт, чиято песен „Beautiful Ghosts“, специално написана за „Котките“, бе отличена с номинация за „Златен глобус“ за „най-добра оригинална песен“. Сред звездните гости на вечерта бяха Идрис Елба, който се превъплъщава в ролята на злодея в продукцията, Джейсън Деруло с модерна и ексцентрична визия, Дженифър Хъдсън, която изпява емблематичната „Memory”, уникалната Ребъл Уилсън, както и прекрасната прима балерина на Кралския балет Франческа Хейуърд. Впечатляваща история, уникална картина и оригинално присъствие, които спират дъха - всичко това са „Котките“, които идват в кината на 27 декември.", "date": "2019.12.17", "title": "„Котките“ дебютира в Ню Йорк"}
{"url": "https://standartnews.com/regionalni/khudozhnik-risuva-futbolisti-na-ludogorets-409412.html", "text": "Футболисти на Лудогорец станаха вдъхновение  за художник от Разград. Живописецът Орхан Исмаилов, който откри своя изложба в града, показа няколко платна на футболна тематика. Сред тях най-голям успех пожъна картината, на която е изрисуван централният нападател на зелените Клаудиу Кешеру докато атакува с топката. Изпълнителният директор на Лудогорец Ангел Петричев лично поздрави художника и докато течеше вернисажа, снима и изпрати на  футболиста картината с неговия  образ. „Необикновена! Къде е това?“, попита веднага в онлайн връзка нападателят и съобщи, че сам ще посети галерията, за да види  творбата. Живописецът Орхан Исмаилов представи 27 платна. Освен футболните сюжети, той показа  пейзажи и натюрморти. Председателят на общинския съвет в Разград връчи на художника поздравителен адрес от кмета на града Денчо Бояджиев.  ", "date": "2019.12.17", "title": "Художник рисува футболисти на Лудогорец"}
{"url": "https://standartnews.com/regionalni/ruse-shche-ima-moderna-stantsiya-za-kontrol-na-vzdukha-409443.html", "text": "Днес в София кметът на Русе Пенчо Милков се е срещнал с министъра на околната и водите Нено Димов. По време на срещата Милков е поставил искането в града да има постоянно действаща мобилна модерна станция за контрол на чистотата на въздуха, съобщават от община Русе. Кметът Милков е посочил, че станцията трябва да бъде модерна, да отчита органични замърсители и да бъде мобилна. Той е получил подкрепа и уверение от министър Димов, че градът трябва да бъде снабден с новата техника. Пенчо Милков е обяснил на министъра колко чувствителен е за гражданите на Русе проблемът с въздуха. Той е обсъдил с министъра и проекта за тролейбусен и електробусен транспорт, както и забавените с години проекти за изграждане на сепарираща и анаеробна инсталации в Русе. От кметството обясняват, че инсталациите трябва да ги има, за да намалеят отчисленията към Министерството на околната среда и водите. През тази година те са били на стойност 3,5 млн. лева, но догодина ще бъдат 4,5 млн. лева. Според Милков постоянната мобилна станция ще е стъпка към установяване на действителните замърсители, както и категорично възпиране на всеки, който си позволява да замърсява въздуха на Русе.", "date": "2019.12.17", "title": "Русе ще има модерна станция за контрол на въздуха"}
{"url": "https://standartnews.com/regionalni/zeleni-shapki-na-spirkite-za-po-chist-vzdukh-409435.html", "text": "Една иновативна идея, наложена в Европа, си пробива път и в Бургас - Общината постави \"зелени шапки\" на три автобусни спирки. Едната от тях се намира при Индустриален и логистичен парк, а другите две са при Дома на нефтохимика. Поставянето на зеленина върху автобусните спирки се прави на определени места, където няма широколистни дървета. Заради липсата на сянка през летните месеци въздухът там е по-горещ, а нивото на прахови частици по-високо. \r\nРастителността върху автобусните спирки е специфична. Използва се предимно при изграждането на градини върху покриви на сгради, тераси и паркове. Тя издържа на високи температури и липса на влага през лятото. Устойчива е на минусови температури през зимата. Растенията имат способността да асимилират праховите частици, което ще спомогне за частичното подобряване на качеството на въздуха. Община Бургас проучва възможностите за озеленяване на още автобусни спирки, което да стане още една от стъпките към опазване на природата и формиране на екологично мислене в обществото.", "date": "2019.12.17", "title": "\"Зелени шапки\" на спирките за по-чист въздух"}
{"url": "https://standartnews.com/regionalni/rekord-na-novorodeni-vv-varna-409454.html", "text": "Рекорден брой бебета за едно денонощие регистрира родилното отделение в МБАЛ “Света Анна - Варна” днес. От 9 ч. сутринта на 16 декември до обяд на 17 декември в сектора са родени 15 живи и здрави момиченца и момченца, сред които няма нито едно недоносено бебе. Няма и близнаци. До края на деня има вероятност да приключат и други 4 започнали раждания. Това съобщи началникът на най-старото родилно отделение във Варна (110 г. от създаването му) д-р Милко Папазов (обичайният брой раждания на денонощие е средно 6-8). Ако темпът от началото на годината се запази, отделението ще е сред малкото, които в сравнение с 2018 г. реализират ръст в броя на новородените. Прогнозата е до края на 2019 г. екипът на преобразеното родилно отделение на МБАЛ “Света Анна - Варна” да се поздрави с 1500 раждания.", "date": "2019.12.17", "title": "Рекорд на новородени във Варна"}
{"url": "https://standartnews.com/sport/prvoto-za-sezona-el-klasiko-v-sryada-po-max-sport-4-409411.html", "text": "Първото за сезона Ел Класико между Барселона и Реал Мадрид ще се изиграе тази сряда от 21:00 часа на „Камп Ноу“ и ще се предава пряко по  . Един от най-очакваните двубои в света на футбола трябваше да се изиграе по програма на 26 октомври, но заради събитията в Каталуня беше отложен с почти два месеца. Двата тима влизат в Ел Класико с равен брой точки – по 35, и на върха на класирането в Ла Лига, въпреки че в последните си мачове през уикенда не достигнаха до успеха. Барселона завърши 2:2 в Сан Себастиан срещу Реал Сосиедад, докато Реал Мадрид спечели точката с късен изравнителен гол при гостуването си на „Местая“ срещу Валенсия. Барселона е фаворитът на букмейкърите в мача, което се дължи както на по-добрата форма на каталунците, така и на факта, че в последните пет издания на Ел Класико Лео Меси и компания имат 4 победи и едно равенство при голова разлика 14:5. Големия двубой на „Камп Ноу“ ще пропуснe новото попълнение на Реал Мадрид – Еден Азар, който е с контузия в глезена от началото на декември. Зинедин Зидан няма да може да разчита и на трайно контузените Марко Асенсио, Лукас Васкес и Марсело. Двубоя за Барселона пък ще пропуснат Осман Дембеле и Артур Мело.", "date": "2019.12.17", "title": "Първото за сезона Ел Класико в сряда по MAX Sport 4"}
