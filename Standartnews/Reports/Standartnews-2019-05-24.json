{"url": "https://standartnews.com/regionalni/energetik-podari-na-shkolo-drvorezba-s-lika-na-sv-bratya-kiril-i-m-392818.html", "text": "Специален подарък на професионалната гимназия по енергетика и електротехника в Гълъбово направи един от най-опитните енергетици в ТЕЦ „КонтурГлобал Марица изток-3\" , Стойчо Андреев, в навечерието на празника на славянската писменост и култура. Той подари на школото специална дърворезба с ликовете на Св. братя Кирил и Методий. Андреев е дългогодишен служител на централата, целият му трудов стаж преминава в електроцентралата, а днес е ръководител на производствена смяна. С дърворезба се занимава от 2005 г., като самоук майстор, и вече има зад гърба си няколко изложби, включително в Трявна – люлката на дърворезбарската школа. Стойчо Андреев е ръководил лятната практика на учениците от гимназията, които избраха да стажуват в ТЕЦ „КонтурГлобал Марица Изток 3“ през миналата година година.  Той призова младите хора да продължат да учат, да изберат енергетиката за своя професия и някой ден да работят в централата. \r\n  Възпитаници на основното училище „ХристоБотев“ в Гълъбово посетиха преди 24 май ТЕЦ „КонтурГлобал Марица Изток-3\" в рамките на областната панорама на професионалното образование и кариерното ориентиране. \r\n ", "date": "2019.05.23", "title": "Енергетик дари на школо дърворезба  с ликовете на Кирил и Методий"}
{"url": "https://standartnews.com/regionalni/vrchikha-nagradite-uchilishche-na-godinata-2019-392875.html", "text": "Тази вечер в зала „Яворов” кметът на Благоевград д-р Атанас Камбитов връчи престижното отличие „Училище на годината 2019“. Наградените тази година са две учебни заведения. В първа възрастова група от 1 до 7 клас престижната награда получи XI ОУ „Христо Ботев“, а във втората - от 7 до 12 клас наградата получи ЕГ „Акад. Людмил Стоянов“. По време на церемонията кметът д-р Камбитов изрази своето удовлетворение от работата на директорите, учителите и възпитанието на учениците. „Изключително ми е приятно да дам началото на шестото поредно издание на конкурса „Училище на годината“ в навечерието на един от най-светлите, най- хубавите, най-българските празници- 24 май. Шест години не са малко! Спомняте ли си първото издание на инициативата? Имаше едно недоверие, притеснение, имаше и сърдене кой е пръв, кой е взел награда, кой не е взел. Но виждате, че с годините, когато се работи в правилната посока, нещата се случват. Най-радващото е, че успяхме да създадем една еуфория, атмосфера, в която виждам радост, очакване, напрежение, хъс и стремеж за победа, желание. Но водещото е друго,  че всички правят нещо общо, нещо заедно, в името на една идея - всички да покажат нещо общо и в същото време да представят своята индивидуалност. Задачата на учениците беше да погледнат образованието от  друга гледна точка. И искам да Ви кажа, скъпи ученици, учете! Дълбоко смятам, уверен съм, че доброто образование дава шанс и база, за да успее човек в живота. Тук е мястото да благодаря на учителите. Благодаря за всичко, което правите за нашите деца, за любовта, за грижите, за всеотдайността, за това,че ги приемате като свои деца. Великият Нелсън Мандела е казал, че образованието е най- мощното оръжие, което може да се използва, за да се промени светът. Вие им го давате. И аз съм сигурен, че с Вашите усилия, упорство, със знанията, които давате ще променят света към по-добро. Бъдете здрави!Честит празник!“, каза в приветствието си кметът Камбитов. На церемонията присъстваха народният представител Даниела Савеклиева, областният управител Бисер Михайлов, председателят на ОбС- Благоевград Радослав Тасков, общественият посредник на територията на община Благоевград доц. д-р Валентин Василев, заместник-кметовете Христина Шопова, Иво Николов, Зорница Кралева, инж. Емилия Тунева, учители, ученици, родители, общественици, граждани.  Бяха връчени награди още на Учител на годината в категория “Училища”, учител на годината в категория “Детски градини”, директор на годината в категория “Училища”, директор на годината в категория “Детски градини“, категория “Културни дейци”,категория „Детски ясли“. Грамоти получиха и талантливите деца на Благоевград представили се отлично в международни и национални състезания. Община Благоевград бе подготвила грамоти за днешните посланици на науката, образованието и културата, които полагат изключителни грижи, за да съхранят народните традиции и  ценности, които поддържат духа и националната идентичност. По традиция програмата започна с шествие на училищните знамена, което тръгна от Съдебна палата и пристигна в зала „Яворов“ за предаване на знамената. По време на програмата Биг Бенд- Благоевград изпълниха  химна на България и химна  на Кирил и Методий. Участие взеха и много деца, които излязоха на сцената и изпяха тематични песни.", "date": "2019.05.23", "title": "Връчиха наградите „Училище на годината 2019”"}
{"url": "https://standartnews.com/svyat/yusein-bolt-i-elektromobila-392876.html", "text": "Олимпийският шампион по бягане Юсеин Болт представи електромобила Bolt Nano по време на изложението Viva Tech в Париж. Компактният градски модел е дело на компанията Bolt от Флорида, която е финансирана от легендарния спортист. Bolt Nano или B-Nano е компактен градски електромобил, който възражда идеята за возило със сменяеми батерии – нещо, върху което големите автомобилни производители работеха преди десетилетие, но изоставиха като идея. Пробегът на новия електромобил е скромен – едва 30 километра. Идеята е той да се използва за споделено пътуване и след всяка употреба в града екип на компанията да сменя батериите, за да може следващият клиент да се възползва от возилото. Планираната цена на Bolt Nano е 9999 щатски долара.", "date": "2019.05.23", "title": "Юсеин Болт и електромобилът"}
{"url": "https://standartnews.com/regionalni/nagrazhdavat-prventsite-ot-vipusk-2019-v-shumen-392850.html", "text": "Първенците-зрелостници на випуск, 2019 в Шумен ще бъдат наградени по традиция в навечерието на 24 май. Тържеството е днес след обяд пред паметника „Създатели на българската държава“, информираха от общината.   \r\n Денят на славянската писменост и култура ще бъде отбелязан с празничното шествие наплощад \"Кристал\". В него ще участват деца от детските градини, ученици, студенти и преподаватели от учебните заведения и институтите в града.  \r\n Наградата на Шумен в системата на образованието и науката ще бъде обявена и връчена на площад \"Освобождение\". \r\n ", "date": "2019.05.23", "title": "Награждават първенците от випуск, 2019 в Шумен"}
{"url": "https://standartnews.com/regionalni/mladi-dizayneri-sbdnakha-mechtata-na-abiturientka-392821.html", "text": "\r\n   Участниците в проекта по моден дизайн „Дебют“ на Център за млади таланти в Бургас заедно с преподавателката си, дизайнерката Мария Танева, сбъднаха мечтата на абитуриентка с ограничени финансови възможности. Младите дизайнери изработиха специално за нея прекрасна рокля за абитуреентския бал. \r\n Дванадесетокласничката е била избрана сред множество кандидатки заради оригиналното и вълнуващо мотивационно писмо на тема „Моята мечта, моето бъдеще”, което е написала. Моделът на мечтаната рокля е бил според желанието на абитуриентката, с което са се съобразили талантливите дизайнерки при изработката и ушиването на роклята  \r\n  За децата и младежите от центъра за млади дарования благотворителността върви ръка за ръка с развитието и усъвършенстването на талантите им Вече осем години те участват в най-различни благотворителни кампании на фондация „Шанс за децата и природата на България“. ", "date": "2019.05.23", "title": "Млади дизайнери сбъднаха мечтата на абитуриентка"}
{"url": "https://standartnews.com/biznes/galaksi-investmnt-grup-s-priz-za-intercontinental-392853.html", "text": "Галакси Инвестмънт Груп е големият победител в тазгодишното издание на първия и най-голям интериорен конкурс в България, организиран от списание \"Идеален дом\". Призът се връчва на инвестиционната компания за реновацията и реконструкцията на петзвездния хотел InterContinental Sofia, който беше открит миналата година. На церемонията по награждаването присъстваха много официални лица, сред които кметът на София Йорданка Фандъкова, главният архитект на столицата Здравко Здравков, водещи професионалисти и експерти в областта на архитектурата, интериора и дизайна, представители на бизнеса. \r\n„Водещ принцип на екипа при реализацията на проекта беше отношението към детайла във всеки етап на реконструкцията, довършителните работи и обзавеждането. В този процес взеха участие утвърдени специалисти, сред които проектанти, дизайнери и консултанти, които приеха предизвикателството да направят този проект възможен“, сподели по време на церемонията управителят на Галакси Инвестмънт Груп Константин Бояджиев. Той допълни, че едва година след откриването си, Intercontinental Sofia вече е символ на най-висок хотелски стандарт и безкомпромисно качество. „Поредното доказателство в тази посока е фактът, че хотелът в София е на трето място по качество на услугата сред общо 150-те най-луксозни обекта от веригата в Европа“, каза той. \r\nЗа да отговори на последните тенденции в бранша и на високите стандарти на оператора, сградата на пл. „Народно събрание“ 4 е изцяло реновирана от компанията инвеститор Галакси Инвестмънт Груп, като в контекста на съществуващата сграда е изградено напълно ново крило. Така хотелът предлага на своите посетители общо 194 стаи, отговарящи на най-високите световни стандарти за качество и лукс, а на последния етаж е разположен и първият по рода си президентски апартамент у нас. Той се простира върху 268 кв. м от седмия етаж на сградата и осигурява несравним комфорт, което го прави идеално място за визити от най-високо ниво. Съвременният интериор на InterContinental Sofia предоставя несравним комфорт и уют, създавайки подходяща атмосфера както за работа и бизнес срещи, така и за релакс с най-близките хора. Изисканият дизайн в стаите и общите помещения оставят у гостите усещането за дискретен лукс, а вдъхновяващото изкуство, дело на подбрани български творци, пресъздава живия дух на дестинацията. Емблематичното лоби е предпочитана локация за срещи и фотосесии, а статуята на момичето с глухарчетата въплъщава надеждата и неспирния стремеж към развитие. \r\nКато допълнение, луксозната дестинация предлага на своите посетители и 5 модерни мултифункционални зали за събития, удобно разположени на един етаж, които осигуряват разнообразни възможности за организиране на корпоративни срещи, конференции, коктейли, вечери или частни мероприятия. Обществените пространства са просторни и взаимно свързани, подходящи за срещи и събития, за уединение и работа.", "date": "2019.05.23", "title": "Галакси Инвестмънт Груп с приз за InterContinental"}
{"url": "https://standartnews.com/regionalni/khudozhnitsi-na-blagoevgrad-s-obshcha-izlozhba-za-24-may-392873.html", "text": "Традиционната изложба по повод 24 май, Деня на българската просвета и култура и на славянската писменост, бе открита тази вечер в голямата зала на художествената галерия  от зам.-кмета на Благоевград Христина Шопова. Тази година в изложбата участват 25 творци от региона с около 40 творби. Сред участниците има както утвърдени майстори на четката, така и млади художници. В експозицията са включени творби с голямо жанрово многообразие - живопис, графика, дърворезба и приложно изкуство. Изложбата има конкурсен характер. Първите три места бяха за Анна Васева – живопис, Георги Ашиков – графика, Кирил Стоилов – живопис. Наградата на Съюза на българските художници бе отредена за Пламен Бонев. Грамоти получиха художниците Антон Гошев, Димка Ставрева, Емил Куков, Христо Шапкарев.", "date": "2019.05.23", "title": "Художници от Благоевград с обща изложба за 24 май"}
{"url": "https://standartnews.com/biznes/vlak-plovdiv-odrin-trgva-ot-1-yuni-392790.html", "text": "На среща между Българските държавни железници и Държавните железници на Република Турция е било договорено откриване от 1 юни на жп връзка между Пловдив и Одрин. Това съобщи служител на турските железници, цитиран от местните медии. По думите му Одрин приема множество гости от България и откриването на жп връзката ще спомогне за тяхното по-лесно завръщане в страната ни същия ден. Разписанията и цените на билетите ще бъдат обявени по-късно.", "date": "2019.05.23", "title": "Влак Пловдив-Одрин тръгва от 1 юни"}
{"url": "https://standartnews.com/biznes/narodt-kharchi-tsenite-skachat-392846.html", "text": "Българите са готови да харчат повече през тази година, а инфлацията може да стигне 4% в края на 2019 г. Това сочат икономически данни, които бяха публикувани през седмицата.  \r\nТе показват как се отразява увеличението на заплатите върху потреблението у нас.  \r\nСпоред  , 62% от сънародниците ни са готови да харчат повече през тази година в сравнение с 2018-а. Тези цифри нареждат българите на трето място в ЕС по отношение на плановете за по-голямо потребление. Преди нас са Словакия /73%/ и Румъния /63%/. А средното ниво за ЕС е 41%.  \r\n30% от нашенците са на мнение, че покупателната им способност се е повишила. За Съюза средното ниво е 23%. Така по отношение на повишаването на покупателната способност България е в топ 5 на ЕС. \r\nВ същото време обаче  , което е под средното за ЕС от 44%. Най-песимистично настроени са французите /59%/. Българите планират да похарчат повече пари за ваканции и пътувания /67%/, да си купят нови електроуреди /60%/. Всеки втори смята да ремонтира дома си, което е с 19% повече от средното за ЕС. \r\nЛюбопитна тенденция е, че 68% от хората у нас са готови да платят между 5 и 10% повече за местни продукти. Според 72% от българите, закупуването на национални стоки е проява на патриотизъм и подкрепа на икономиката. В това отношение ние сме в топ 3, като пред нас са Италия /75%/ и Швеция /71%/. Сънародниците ни най-често купуват български храни /94%/, мебели /75%/ и козметика /74%/.  \r\nНа фона на нагласите за повишаване на потреблението, отчетени от \"Обсерватория\", съвсем логично идват прогнозите на БНБ за инфлацията през 2019 г. В най-новия брой на тримесечното си издание „Икономически преглед“ Централната банка ревизира нагоре прогнозите си за края на 2019-а - от 2,2% в началото на годината, през 2,6% през март, до 4 на сто през май. Според макроикономистите на БНБ,   В края на 2020 г. обаче инфлацията ще забави темпа си до 2,1%.  От БНБ очакват през 2019 г. и 2020 г. растежът на БВП да се ускори спрямо 2018 г. Това ще се определя главно от частното потребление и в по-малка степен от нарастване на инвестициите. Темпът на нарастване обаче ще се забави в сравнение с предходните години. Забавянето на глобалния икономически растеж в резултат на редица външни фактори ще доведе до по-слабо търсене на български стоки и услуги през настоящето и следващото тримесечие на годината. Успоредно с това нарастването на вноса в отговор на силното вътрешно търсене ще ограничи приноса на нетния експорт към БВП в сравнение с 2018 г. \r\nКато рискове в международен план в доклада се посочват повишената глобална несигурност, свързана с търговските спорове, неблагоприятните тенденции на финансовите пазари в някои развиващи се икономики, забавянето на икономическия растеж в Китай и липсата на яснота около Брекзит. Най-осезаемо отражение върху износа на България през следващите две тримесечия ще окаже по-слабата икономическа активност в Турция, която е основен търговски партньор за страната ни извън ЕС, както и очакваното забавяне на растежа в някои от основните партньори в Еврозоната. \r\nТенденцията за повишаване на кредитирането ще се задържи и през следващите няколко месеца, но ще е по-слаба в сравнение с миналата година. Депозитите ще продължат да растат с бързи темпове. \r\n ", "date": "2019.05.23", "title": "Народът харчи,  цените скачат"}
{"url": "https://www.standartnews.com/sport/voleybolistkite-s-vtora-zaguba-392805.html", "text": "Женският национален отбор на България по волейбол допусна втора загуба в турнира Лига на Нациите в Русе. В петгеймова драма момичетата на треньора Иван Петков отстъпиха пред тима на Белгия с 2:3 гейма (25:19, 25:15, 22:25, 16:25, 13:15), а днес ще играят срещу фаворита - тимът на Съединените щати. В генералното класиране на Лигата България е на 11-о място с 1 точка след двете загуби в Русе. За Белгия това е първа победа и този отбор е на 9-о място с 2 точки.", "date": "2019.05.23", "title": "Волейболистките с втора загуба"}
{"url": "https://standartnews.com/svyat/albanskiyat-prezident-protiv-obedinenieto-na-albantsite-392806.html", "text": "Президентът на Албания Илир Мета разкритикува идеята за обединение на албанците в една държава, предава агенция „Макфакс“. „Слушаме неща от типа – Защо албанците не се обединят? Но, в такъв случай, защо всички сърби, хървати и бошняци не направят същото“, пита държавният глава, цитиран от косовската телевизия RTK. Според държавния глава този делириум е класически диаболизъм, предаде \"Фокус\". „Това е опит на авторитарните политици, много често координирано, да пренасочат вниманието от вътрешните въпроси и да провокират теми, за да избегнат собствената си отговорност“, уверява Мета. Той смята, че единственото решение на Балканите е съвместното съществуване и спазване на европейските стандарти за малцинствата. „На Балканите всяка нация някъде е в мнозинство, а другаде – в малцинство. Единственото решение е съвместното съществуване и спазване на европейските стандарти за малцинствата. Знаем много добре какво ще се случи на Балканите. Стотици хиляди бяха убити, а нито сантиметър от границите не беше променен“, добавя албанският президент.  Мета твърди, че Албания има възможност да бъде фактор за стабилност на Балканите. „Прекрояването на границите не е лесно. Знаем колко са добри отношенията между Черна гора и Косово, но знаем и какво се случи с договора за демаркация. Искам да бъда ясен, имаме всички възможности, както и показахме, че можем да бъде фактор на стабилността“, заяви държавният глава. \r\n ", "date": "2019.05.23", "title": "Албанският президент против  обединението на албанците"}
{"url": "https://www.standartnews.com/sport/grigor-veche-e-v-parizh-392812.html", "text": "Най-добрият български тенисист Григор Димитров вече е в Париж. Първата ни ракета при мъжете очаква жребия за Откритото първенство на Франция, в което му предстои участие. Жребият е тази вечер. Квалификациите на \"Ролан Гарос\" започват в петък, а първите срещи от основната схема са в неделя. Димитров публикува снимки от Париж в социалните мрежи, споделяйки с феновете си, че вече е във френската столица.", "date": "2019.05.23", "title": "Григор вече е в Париж"}
{"url": "https://www.standartnews.com/sport/istoricheski-dubl-za-slaviya-392813.html", "text": "Отборът на Славия Прага спечели Купата на Чехия по футбол, като на финала победи Баник Острава с 2:0. Головете за Славия вкараха Томаш Соучек в 37-ата минута от дузпа и Лукаш Масопуст в 78-ата. По този начин шампионите от Славия регистрираха дубъл в страната, който е първи за тях след разделянето на Чехословакия, тъй като за последно са го постигали преди 77 години. Славия доминираше в петия си финал за трофея на независима Чехия, като преди това са триумфирали през 1997-а, 1999-а, 2002-а и 2018-а година. Баник, който остава на 6-о място в крайното класиране и няма да играе в Лига Европа, губи мача за трофея за трети път при четири участия. Единствената им победа е през 2005-а година с успех над Словачко. Успехът на Славия е радост и за отбора на Яблонец, който завърши на 4-а позиция в първенството, защото това им осигурява участие в квалификациите за Лига Европа. Според коефицента на УЕФА обаче, ако Арсенал спечели Лига Европа тази година, то Спарта (Прага)- на трето място в първенството, попада директно в групите на Лига Европа, тъй като коефицентът на артилеристите се маха заради влизането им в Шампионската лига. ", "date": "2019.05.23", "title": "Исторически дубъл за Славия"}
{"url": "https://standartnews.com/svyat/tereza-mey-obyavyava-ostavkata-si-na-24-may-392801.html", "text": "Според вестника, цитиран от ТАСС, тя може да обяви за оттеглянето си от поста на насрочената за петък среща с Греъм Брейди - председател на \"Комитета 1922\", обединяващ депутати от Консервативната партия и решаващ въпросите по избора или смяната на лидера на партията. В правителството, това е предизвикало истински шок у някои министри и на заседание на кабинета по въпроса за Брекзит такава възможност не е била одобрена. Редица министри, включително тези на вътрешните и на външните работи и по въпросите за Шотландия, се опитали лично да доведат до знанието на Тереза Мей своята позиция и поискали среща с нея. Тя обаче отказала. Тогава последвала оставката на Андреа Ледсъм - лидерка на Камарата на общините и по същество личен представител на Мей в долната камара на парламента. В писмо до премиерката тя изрази несъгласие с курса ѝ по въпроса за развода с ЕС.", "date": "2019.05.23", "title": "Тереза Мей обявява оставката си на 24 май"}
{"url": "https://standartnews.com/svyat/50-detsa-spaseni-ot-pedofilski-krg-392820.html", "text": "Девет души са били арестувани в Тайланд, Австралия и САЩ и 50 деца са били спасени, след като следователите от Интерпол са разбили педофилски кръг, съобщават от международната полицейска група, цитирани от БГНЕС. Очаква се да има повече арестувани, докато полицията в близо 60 страни провежда разследвания във връзка с операцията на Интерпол, която започна преди 2 години в сайт в „тъмната мрежа”, който има 63 000 потребители в света. 50 деца бяха спасени след арестите. Полицията се опитва да идентифицира и децата, които са на други 100 снимки, които са били споделяни в тази част от Интернет. От Интерпол казват, че операцията им \"Черна китка\" е започнала, след като са намерили материали, които са били проследени до сайт в „тъмната мрежа”, където потребителите са използвали софтуер за криптиране, за да се скрият. „Тъмната мрежа” може да бъде достигната чрез различни търсачки и потребителите трябва да имат точния адрес, за да посетят сайта. Първият арест е бил реализиран в началото на 2018 г., когато основният администратор на един от сайтовете Монтри Салангам е бил задържан в Тайланд, а друг администратор – Река Токпутза е бил задържан в Австралия. Част от жертвите на Салангам са били собствените му племенници. Той е получил присъда от 146 години затвор. Токпутза бе осъден на 40 години затвор.", "date": "2019.05.23", "title": "50 деца спасени от педофилски кръг"}
{"url": "https://standartnews.com/svyat/britanskata-kralitsa-na-pazar-392815.html", "text": "Кралица Елизабет II се появи на рождения ден на Sainsbury's – една от най-големите вериги супермаркети във Великобритания. Това съобщи BBC. Веригата става на 150 години и имаше честта да бъде посетена от британския монарх. Тя се разходи из един от магазините и дори разгледа реплика на оригиналния магазин от 1869 г. , който е продавал само масло, мляко и яйца.  „Беше много приятно – кратко, но прекрасно. И основно си говорихме за масло и мляко”, разказа един от актьорите, поставени да играят продавачи от миналото. „Мисля, че тя се интересуваше от начина, по който използваме технологиите. Обсъдихме ефективността и точността им”, сподели от своя страна Деймиън Коркоран, представител на Sainsbury's.", "date": "2019.05.23", "title": "Британската кралица - на пазар"}
{"url": "https://standartnews.com/svyat/reshavat-sdbata-na-boing-737-makh-392816.html", "text": "Авиорегулатори от цял свят се събират, за да решат кога \"Боинг 737 МАХ\" ще се върне в небето, съобщава БГНЕС. Срещата ще се води от американската Федерална авиационна администрация (ФАА) и на нея може да се определи график за това, кога самолетите от този модел може да се използват отново. Моделът бе заземен през март след две катастрофи за пет месеца, в които загинаха общо 346 души. \"Боинг\" завърши софтуерните си подобрения по самолетите, които ФАА трябва да одобри. Регулаторът заяви, че ще даде своят анализ за безопасността на делегати от 33 страни включително Великобритания, ЕС и Китай при срещата им в Тексас. Анализът на безопасността ще определи кога \"737 МАХ\" може да се върне отново в небето. От ФАА казаха, че „ще предоставят експерти по безопасност, които да отговорят на всички въпроси на участващите, свързани с техните решения, за да може самолетите да се използват отново”. Очаква се от американска администрация да извършат тестов полет за сертификация на модела в следващите седмици.", "date": "2019.05.23", "title": "Решават съдбата на \"Боинг 737 МАХ\""}
{"url": "https://standartnews.com/svyat/maymunite-atakuvat-392862.html", "text": "Бясна маймуна 9 дни тероризирала хората в северноиндийския град Бандауар. Тя нападала и хапела жителите, като една от пострадалите - 60-годишна жена, по-късно е починала от нараняванията си. Други 10 души били ранени. Абсурден бил фактът, че в местната болница не се предлагат медикаменти срещу бяс, което разгневило гражданите. Протестиращите по този повод блокирали движението, причинявайки сериозни смущения. Властите реагирали навреме и доставили лекарства срещу бяс, а след три часа издирване от горски рейнджъри маймуната била заловена. Интересното е, че това не е прецедент - седмица преди това друга индийска маймуна взела за заложник банков служител, което било излъчено в странно видео. Инцидентът се случил в Аксис Банк в Нирман Вихар. Маймуната също се опитала няколко пъти да захапе главата на човека, преди да си тръгне.", "date": "2019.05.23", "title": "Маймуните атакуват"}
{"url": "https://www.standartnews.com/sport/ministr-kralev-otkri-obnovenata-pista-za-leka-atletika-v-kyustendil-392831.html", "text": "Министърът на младежта и спорта Красен Кралев и кметът на Кюстендил Петър Паунов откриха обновената закрита писта за лека атлетика, която се намира на стадион „Осогово“.  “За мен е удоволствие да бъда тук сред Вас.  Щастлив съм, че с един от най-добрите български кметове Петър Паунов успяхме заедно да реализираме този проект за Царицата на спортовете. Аз знам, че той прави много за спорта в Кюстендил и когато дойдох да разговарям с него, за да изберем обект, от който децата на града ще имат голяма нужда, ние се спряхме на тази зала. Спомням си в какво състояние беше преди това и знам каква голяма нужда имате от съоръжението, за да може да се занимавате с любимия си спорт. Сега съм много доволен как е реализиран проектът и с нетърпение очаквам Вашите успехи”, заяви министър Кралев. На събитието присъстваха още Виктор Янев, областен управител на Кюстендил, Кирил Калфин и Радослава Чеканска, народни представители от ПП ГЕРБ, Михаела Крумова, председател на общинския съвет, както и представители на над 10 спортни клуба на община Кюстендил. “Искам искрено да благодаря на министър Кралев. Той е единственият човек, когото нито болести, нито болки го спряха да дойде в Кюстендил. Само преди малко повече от 15 месеца в декемврийския студ дойде да види тази зала и пое ангажимента. Благодарим за голямото сърце”, каза кметът на Кюстендил Петър Паунов. Ремонтът е на стойност 381 640 лв., като средствата за него са осигурени от Министерството на младежта и спорта. В залата за лека атлетика са извършени демонтажни дейности, монтаж на газови инсталации, машини и съоръжения за осигуряване на микроклимата в спортните съоръжения и са поставени нови осветителни тела. Ремонтирани са стените, положена е нова настилка върху пистата и са разчертани коридорите за бягане.", "date": "2019.05.23", "title": "Министър Кралев откри обновената писта за лека атлетика в Кюстендил"}
{"url": "https://www.standartnews.com/sport/v-portugaliya-ludogorets-vzima-brazilets-ot-avesh-392814.html", "text": "Португалското авторитетно издание \"А Бола\" информира за предстоящ трансфер в Лудогорец. Според медията разградчани са отправили оферта към бразилския атакуващ халф на Авеш Лукиняш. Той е 22-годишен и е висок 169 см. Според \"А Бола\" разградчани са готови да платят 800 000 евро за правата му. Интересното е обаче, че те са поделени по 50% между Бенфика и Авеш. Лисабонските \"орли\" обаче имат клауза, според която могат да си върнат играча, като откупят останалите 50%. Ако не се възползват от това, то Авеш е свободен да приеме офертата на Лудогорец. За Бенфика Лукиняш е ритал главно за втория отбор и вероятността да се стигне до връщането му е малка.", "date": "2019.05.23", "title": "В Португалия: Лудогорец взима бразилец от Авеш"}
{"url": "https://www.standartnews.com/sport/svetovnoto-v-katar-2022-ostava-s-32-otbora-392828.html", "text": "Световното първенство по футбол в Катар през 2022 година ще се проведе с 32 отбора. Това обявихаднес  от Международната футболна федерация (ФИФА). Президентът на федерацията Джани Инфантино излезе с предложение за увеличаване броя на участниците на 48, но от ФИФА излязоха с официално изявление: „След обстоятелствен и подробен консултативен процес, включващ всички важни и налични собственици, се стигна до заключението, че при настоящите обстоятелства подобна идея не може да бъде осъществена“, пише в съобщението на централата. Мондиалът през 2026, който ще се проведе в САЩ, Канада и Мексико, ще включва 48 отбора. ФИФА и Катар разгледаха и казуса, при който държавата от Персийския залив може да приеме най-големия международен форум самостоятелно с 48 отбора, променяйки поставените критерии за спортни съоръжения. „След подробен анализ по този въпрос, се стигна до заключение, че поради напредналата фаза на подготовка и нужда от детайлна оценка на евентуалното логистично влияние на страната-домакин, ще има нужда от повече време и решение не бе взето преди крайния срок през юни“, се казва в официалното изявление на ФИФА.", "date": "2019.05.23", "title": "Световното в Катар 2022 остава с 32 отбора"}
{"url": "https://www.standartnews.com/sport/izvesten-khirurg-spasil-bilyana-dudova-392819.html", "text": "Един от най-добрите хирурзи в България д-р дмн Антони Филипов е направил операция, с която е спасил от увреждания ръката на трикратната европейска шампионка Биляна Дудова. Тя постъпи във вторник вечерта в болница \"Св. Иван Рилски\" в с прорезни рани на горния крайник.  Впоследствие стана ясно, че тя се е самонаранила под афект, но важното е, че се чувства добре и си е тръгнала от лечебното заведение около 11:00 часа в четвъртък сутринта, съобщава \"Нова\". Биляна Дудова е била намерена в хотел в София от съотборничката си Сезан Белберова. До нея е имало окървавен кухненски нож.  Последната титла на българската състезателка по борба беше европейската от април тази година. Тя трябваше да участва и в държавното първенство във Враца в края на месеца, но заради възстановяването си няма да е част от него. ", "date": "2019.05.23", "title": "Известен хирург спасил Биляна Дудова"}
{"url": "https://standartnews.com/svyat/otiva-li-si-tereza-mey-392864.html", "text": "Повод за такава хипотеза стана обещанието й пред депутатите, че ще могат да гласуват за провеждане на втори референдум за Брекзит, ако подкрепят нейното споразумение с ЕС. В правителството това е предизвикало истински шок у някои министри и на заседание на кабинета по въпроса за Брекзит такава възможност не е била одобрена. Според лондонския вестник „Таймс“, цитиран от ТАСС, тя може да обяви оттеглянето си от поста на насрочената за 24-и среща с Греъм Брейди - председател на „Комитета 1922“, обединяващ депутати от Консервативната партия и решаващ въпросите по избора или смяната на лидера на партията. Редица министри, включително тези на вътрешните и на външните работи и по въпросите за Шотландия, се опитали лично да обсъдят с Тереза Мей своята позиция и поискали среща с нея. Тя обаче отказала. Тогава последвала оставката на Андреа Ледсъм - лидерка на Камарата на общините и по същество личен представител на Мей в Долната камара на парламента. В писмо до премиерката тя изразила несъгласие с курса ѝ по въпроса за развода с ЕС. Оставката й може да се окаже пагубна за премиерството на Мей. Британската преса без изключение е на мнение, че Мей е загубила контрол над положението и оттеглянето й е въпрос на часове.", "date": "2019.05.23", "title": "Отива ли си Тереза Мей?"}
{"url": "https://standartnews.com/sport/voleybolistkite-s-vtora-zaguba-392805.html", "text": "Женският национален отбор на България по волейбол допусна втора загуба в турнира Лига на Нациите в Русе. В петгеймова драма момичетата на треньора Иван Петков отстъпиха пред тима на Белгия с 2:3 гейма (25:19, 25:15, 22:25, 16:25, 13:15), а днес ще играят срещу фаворита - тимът на Съединените щати. В генералното класиране на Лигата България е на 11-о място с 1 точка след двете загуби в Русе. За Белгия това е първа победа и този отбор е на 9-о място с 2 точки.", "date": "2019.05.23", "title": "Волейболистките с втора загуба"}
{"url": "https://standartnews.com/sport/istoricheski-dubl-za-slaviya-392813.html", "text": "Отборът на Славия Прага спечели Купата на Чехия по футбол, като на финала победи Баник Острава с 2:0. Головете за Славия вкараха Томаш Соучек в 37-ата минута от дузпа и Лукаш Масопуст в 78-ата. По този начин шампионите от Славия регистрираха дубъл в страната, който е първи за тях след разделянето на Чехословакия, тъй като за последно са го постигали преди 77 години. Славия доминираше в петия си финал за трофея на независима Чехия, като преди това са триумфирали през 1997-а, 1999-а, 2002-а и 2018-а година. Баник, който остава на 6-о място в крайното класиране и няма да играе в Лига Европа, губи мача за трофея за трети път при четири участия. Единствената им победа е през 2005-а година с успех над Словачко. Успехът на Славия е радост и за отбора на Яблонец, който завърши на 4-а позиция в първенството, защото това им осигурява участие в квалификациите за Лига Европа. Според коефицента на УЕФА обаче, ако Арсенал спечели Лига Европа тази година, то Спарта (Прага)- на трето място в първенството, попада директно в групите на Лига Европа, тъй като коефицентът на артилеристите се маха заради влизането им в Шампионската лига. ", "date": "2019.05.23", "title": "Исторически дубъл за Славия"}
{"url": "https://standartnews.com/sport/grigor-veche-e-v-parizh-392812.html", "text": "Най-добрият български тенисист Григор Димитров вече е в Париж. Първата ни ракета при мъжете очаква жребия за Откритото първенство на Франция, в което му предстои участие. Жребият е тази вечер. Квалификациите на \"Ролан Гарос\" започват в петък, а първите срещи от основната схема са в неделя. Димитров публикува снимки от Париж в социалните мрежи, споделяйки с феновете си, че вече е във френската столица.", "date": "2019.05.23", "title": "Григор вече е в Париж"}
{"url": "https://standartnews.com/sport/ministr-kralev-otkri-obnovenata-pista-za-leka-atletika-v-kyustendil-392831.html", "text": "Министърът на младежта и спорта Красен Кралев и кметът на Кюстендил Петър Паунов откриха обновената закрита писта за лека атлетика, която се намира на стадион „Осогово“.  “За мен е удоволствие да бъда тук сред Вас.  Щастлив съм, че с един от най-добрите български кметове Петър Паунов успяхме заедно да реализираме този проект за Царицата на спортовете. Аз знам, че той прави много за спорта в Кюстендил и когато дойдох да разговарям с него, за да изберем обект, от който децата на града ще имат голяма нужда, ние се спряхме на тази зала. Спомням си в какво състояние беше преди това и знам каква голяма нужда имате от съоръжението, за да може да се занимавате с любимия си спорт. Сега съм много доволен как е реализиран проектът и с нетърпение очаквам Вашите успехи”, заяви министър Кралев. На събитието присъстваха още Виктор Янев, областен управител на Кюстендил, Кирил Калфин и Радослава Чеканска, народни представители от ПП ГЕРБ, Михаела Крумова, председател на общинския съвет, както и представители на над 10 спортни клуба на община Кюстендил. “Искам искрено да благодаря на министър Кралев. Той е единственият човек, когото нито болести, нито болки го спряха да дойде в Кюстендил. Само преди малко повече от 15 месеца в декемврийския студ дойде да види тази зала и пое ангажимента. Благодарим за голямото сърце”, каза кметът на Кюстендил Петър Паунов. Ремонтът е на стойност 381 640 лв., като средствата за него са осигурени от Министерството на младежта и спорта. В залата за лека атлетика са извършени демонтажни дейности, монтаж на газови инсталации, машини и съоръжения за осигуряване на микроклимата в спортните съоръжения и са поставени нови осветителни тела. Ремонтирани са стените, положена е нова настилка върху пистата и са разчертани коридорите за бягане.", "date": "2019.05.23", "title": "Министър Кралев откри обновената писта за лека атлетика в Кюстендил"}
{"url": "https://standartnews.com/sport/izvesten-khirurg-spasil-bilyana-dudova-392819.html", "text": "Един от най-добрите хирурзи в България д-р дмн Антони Филипов е направил операция, с която е спасил от увреждания ръката на трикратната европейска шампионка Биляна Дудова. Тя постъпи във вторник вечерта в болница \"Св. Иван Рилски\" в с прорезни рани на горния крайник.  Впоследствие стана ясно, че тя се е самонаранила под афект, но важното е, че се чувства добре и си е тръгнала от лечебното заведение около 11:00 часа в четвъртък сутринта, съобщава \"Нова\". Биляна Дудова е била намерена в хотел в София от съотборничката си Сезан Белберова. До нея е имало окървавен кухненски нож.  Последната титла на българската състезателка по борба беше европейската от април тази година. Тя трябваше да участва и в държавното първенство във Враца в края на месеца, но заради възстановяването си няма да е част от него. ", "date": "2019.05.23", "title": "Известен хирург спасил Биляна Дудова"}
{"url": "https://standartnews.com/sport/v-portugaliya-ludogorets-vzima-brazilets-ot-avesh-392814.html", "text": "Португалското авторитетно издание \"А Бола\" информира за предстоящ трансфер в Лудогорец. Според медията разградчани са отправили оферта към бразилския атакуващ халф на Авеш Лукиняш. Той е 22-годишен и е висок 169 см. Според \"А Бола\" разградчани са готови да платят 800 000 евро за правата му. Интересното е обаче, че те са поделени по 50% между Бенфика и Авеш. Лисабонските \"орли\" обаче имат клауза, според която могат да си върнат играча, като откупят останалите 50%. Ако не се възползват от това, то Авеш е свободен да приеме офертата на Лудогорец. За Бенфика Лукиняш е ритал главно за втория отбор и вероятността да се стигне до връщането му е малка.", "date": "2019.05.23", "title": "В Португалия: Лудогорец взима бразилец от Авеш"}
{"url": "https://standartnews.com/sport/svetovnoto-v-katar-2022-ostava-s-32-otbora-392828.html", "text": "Световното първенство по футбол в Катар през 2022 година ще се проведе с 32 отбора. Това обявихаднес  от Международната футболна федерация (ФИФА). Президентът на федерацията Джани Инфантино излезе с предложение за увеличаване броя на участниците на 48, но от ФИФА излязоха с официално изявление: „След обстоятелствен и подробен консултативен процес, включващ всички важни и налични собственици, се стигна до заключението, че при настоящите обстоятелства подобна идея не може да бъде осъществена“, пише в съобщението на централата. Мондиалът през 2026, който ще се проведе в САЩ, Канада и Мексико, ще включва 48 отбора. ФИФА и Катар разгледаха и казуса, при който държавата от Персийския залив може да приеме най-големия международен форум самостоятелно с 48 отбора, променяйки поставените критерии за спортни съоръжения. „След подробен анализ по този въпрос, се стигна до заключение, че поради напредналата фаза на подготовка и нужда от детайлна оценка на евентуалното логистично влияние на страната-домакин, ще има нужда от повече време и решение не бе взето преди крайния срок през юни“, се казва в официалното изявление на ФИФА.", "date": "2019.05.23", "title": "Световното в Катар 2022 остава с 32 отбора"}
{"url": "https://www.standartnews.com/sport/khamiltn-s-nay-dobro-vreme-v-monte-karlo-392836.html", "text": "Люис Хамилтън с Мерцедес записа най-бърза обиколка в първата свободна тренировка преди Гран при на Монако във Формула 1 по улиците на Монте Карло в неделя. Световният шампион спря хронометрите на 1:12.106 мин. Втори остана пилотът на Ред Бул Макс Верстапен. Холандецът остана само с няколко десети по-бавен - 1:12.165. Трето време записа съотборникът на Хамилтън - Валтери Ботас (1:12.178 мин). Пилотите на Ферари Шарл Льоклер и Себастиян Фетел регистрираха четвърто и пето време. Двамата също успяха да слязат под 1 минута и 13 секунди. Времето на Льклер е 1:12.467, а това на Фетел - 1:12.823.  На пилотите на Хаас Магнусен и Грожан беше показан черен флаг да се приберат в бокса заради това, че телеметрията и радио комуникацията от колите не са достигали до ФИА, както е по правилник. 15 минути преди края на тренировката от Хаас отново излязоха на пистата, като явно бяха решили проблемите си. Преди началото на тренировката от Ф1 почетоха австрийската легенда Ники Лауда, който почина в понеделник. ", "date": "2019.05.23", "title": "Хамилтън с най-добро време в Монте Карло"}
{"url": "https://www.standartnews.com/sport/dots-filipov-bilyana-izvadi-ksmet-392843.html", "text": "Пациентката извади късмет с оглед нараняването. Това заяви доц. Антоний Филипов от УМБАЛ „Св. Иван Рилски“ на брифинг пред централния вход на болницата във връзка с инцидента със състезателката по борба Биляна Дудова. Трикратната европейска шампионка пострада и е с прорезна рана на лявата ръка. Ето какво каза още доц. Филипов по повод инцидента: „На 21-ви май между 20:00 и 21:00 часа бе докарана 21-годишна пациентка с прорезна рана в лява предмишница без засягане на съдово-нервен сноп, без засягане на магистрални кръвоносни съдове. Раната беше с давност минимум 10-15 часа, беше обработена хирургично, в последствие на следващия ден още веднъж превързана и изписана“, започна той. „С днешна дата няма никаква опасност за живота на пациентката, не е засегната инервaцията, мускулатурата или каквото и да е от двигателната активност на лявата й ръка. Категорично няма да й пречи да спортува, но с оглед на мястото, където е нараняването, смятам, че тя е извадила късмет”, каза още Антоний Филипов. „Не мога да ви кажа в момента дали си е вкъщи, но е изписана от болницата. Чувстваше се перфектно, спокойно си тръгна на собствен ход. Имахме намерение да извикаме психолог, но федерацията предпочете да работи с техен психолог, така че оттук-натам те ще имат отношение по този въпрос“, добави доц. Филипов. Дудова е втората известна българска спортистка, която в последните години прави опит за самоубийство. През юни 2016-а националката по художествена гимнастика Цветелина Стоянова падна от шестия етаж. С цената на много операции гимнастичката се възстанови. ", "date": "2019.05.23", "title": "Доц. Филипов: Биляна извади късмет"}
{"url": "https://www.standartnews.com/sport/bfs-prashcha-medali-i-kupi-v-razgrad-i-sofiya-392838.html", "text": "Във връзка с развитието на битката за шампионската титла в Първа професионална лига и факта, че два отбора имат реален шанс за първото място в крайното класиране, ръководството на Българския футболен съюз подчертава следното: Както подобава на развитите футболни федерации в Европа, БФС има пълната готовност да предостави шампионски трофей и златни медали на първенеца на страната и на двата стадиона непосредствено след изиграването на двубоите от последния кръг в Първа лига, съобщава официалният сайт и допълва: Ръководството на централата още веднъж изразява задоволството си от атрактивния и непредвидим завършек на шампионата и желае успех на съперниците в оспорваната битка за златото. \r\nКакто е известно, преди последния кръг шампионът Лудогорец има с точка повече от ЦСКА. На 24 май (петък) „орлите“ приемат Черно море, докато „червените“ са домакини на Ботев Пловдив. Двата мача са с начален час 20,00. \r\nПрочети още на:  \r\n ", "date": "2019.05.23", "title": "БФС праща медали и купи в Разград и София"}
{"url": "https://www.standartnews.com/sport/trenort-na-dudova-predpolagam-che-prichinata-e-lichna-392844.html", "text": "Старши треньорът на женския национален отбор по борба Петър Касабов даде специално интервю за \"Хоризонт\", в което сподели това, което знае във връзка с неприятния инцидент с трикратната ни европейска шампионка Биляна Дудова. \"Вече всичко е наред с нея. Неочаквано за всички нас е това, което се случи. В неделя, когато се прибрахме от Япония, всичко беше ОК. С усмивки и нетърпение чакахмe да се приберем вкъщи. Важното е, че всичко е наред в  момента и Биляна си е вкъщи.\" \"Не мисля, че е било нещо кой знае какво като инцидент. С подробностите не съм кой знае колко запознат. Не съм бил там и не съм видял. Нещо леко е, но важното е, че всичко е наред. Предполагам, че е лична причина. Някакъв моментен афект. С борбата няма какво да бъде свързано. В момента тя само трябва да се радва, на това, което постига\". \"Съотборничките на Биляна също не споделят да са забелязали у нея притеснение. Нямаше никакви такива намеци. Като се прибирахме от Япония, между нас имаше само шеги и майтапи.\" \"За възстановяването ще кажат докторите. Аз се радвам, че си е вкъщи. След такива травми никой не може да каже с точност кога ще бъде на тепиха отново\", сподели Петър Касабов.", "date": "2019.05.23", "title": "Треньорът на Дудова: Предполагам, че причината е лична"}
{"url": "https://www.standartnews.com/sport/modrich-ostava-v-real-madrid-392847.html", "text": "Актуалният носител на \"Златната топка\" Лука Модрич се е договорил да продължи контракта си с Реал до лятото на 2021 г, съобщава пресата в Испания. Хърватинът добавя една година към настоящия си контракт. Това слага край на спекулациите, че световният вицешампион с отбора на \"ватраните\" от Мондиал 2018 не попада в плановете на завърналия се начело на Реал Зинедин Зидан и че Модрич ще отиде в Интер. Очаква се официалното подписване да стане факт до дни. ", "date": "2019.05.23", "title": "Модрич остава в Реал Мадрид"}
{"url": "https://standartnews.com/kultura/ovatsii-za-vezhdi-v-london-392822.html", "text": "Биеналето за изкуство в Лондон аплодира  Вежди  Рашидов и неговото творчество. Шефът на парламентарната комисия по културата и медиите беше почетен гост на церемонията по откриването. Една от неговите скулптури, наречена „Странник“, заема най-централното място в забележителната експозиция от работи на 120 автори от 40 държави и предизвика истински фурор сред ценителите. Повече от 700 отбрани гости от лондонския арт елит изпълниха докрай всички пространства на  „Челси олд таун хол“. Десетки от тях се снимаха пред „Странника“ на Вежди. Лейди Софи Уиндзор, която е патрон на Биеналето, поздрави художника. „Творбите на Вежди Рашидов са силни, изключително въздействащи и изразяват неговия съществен талант - те са изключителна придобивка за изложението”, написа координаторът на Биеналето Джефри Андрюс. Лондонското Биенале за изкуството е от най-авторитетните световни арт прояви и се провежда в историческата зала „Челси олд таун хол” на емблематичната  улица „Кингс роуд” в британската столица. Сградата е изключително красива, построена е през 1850 година и е национален паметник на културата. На Биеналето се канят утвърдени световни автори, които са излагали творбите си в най-известните галерии в Европа и света. По-рано през деня Вежди Рашидов имаше работна среща с Ед Вейзи, член на британския парламент и бивш министър на културата и дигиталната икономика. Двамата обсъдиха възможности за обмяна на най-ценното от европейския опит в опазването на културното наследство. Ед Вейзи увери Вежди Рашидов, че успехът на българската изложба в Лувъра може да служи за пример на много страни и подобна инициатива за представяне на уникалното българско наследство в Лондон ще има голямо значение за укрепване на културните отношения между Великобритания и България.", "date": "2019.05.23", "title": "Овации за Вежди в Лондон"}
{"url": "https://www.standartnews.com/sport/izkhvrlikha-olimpiakos-s-vezenkov-vv-vtora-diviziya-392851.html", "text": "Баскетболният Олимпиакос в чиито състав е Александър Везенков официално бе пратен във Втора дивизия на гръцкия шампионат. Решението бе обявено днес от борда на лигата. Причината е, че гръцкият гранд не взе участие в първия мач от четвъртфиналните плейофи срещу Панатинайкос, заради което получи втората си служебна загуба в първенството. Олимпиакос ще преустанови участието си в плейофите, които ще продължат с участието на останалите отбори. Всички резултати на тима на Александър Везенков през сезона са анулирани, като съставът ще завърши на последно място в крайното класиране. Все още не е ясно дали при тази ситуация Олимпиакос ще задържи за новия сезон звездите си сред които е и Везенков.", "date": "2019.05.23", "title": "Изхвърлиха Олимпиакос с Везенков във втора дивизия"}
{"url": "https://www.standartnews.com/sport/grisho-pochva-ss-srbski-veteran-na-rolan-garos-392866.html", "text": "Намиращият се в криза Григор Димитров ще започне участието си на \"Ролан Гарос\" срещу добре познат съперник - сръбският ветеран Янко Типсаревич. Потенциален негов съперник във втори кръг е Марин Чилич, стига хърватинът да не допусне изненада срещу Томас Фабиано. Двамата имат шест мача помежду си, като 34-годишният Типсаревич води с 4:2 победи. За последно те се срещнаха в предишния турнир от Големия шлем през този сезон - Откритото първенство на Австраля, кято Гришо стигна до победата в четири сета. В \r\n момента Типсаревич се намира под №317 в ранглистата, като преди началото на тази седмица имаше само шест мача в ATP тура през сезона - три загуби и три победи. Типсаревич, подобно на Григор, взе участие на турнира в Женева, където в първи кръг победи Петер Гойовчик за четвъртата си победа през сезона, но във втори кръг загуби в два сета от боливиеца Хюго Делиен. За Григор Димитров това ще бъде девето участие на \"Ролан Гарос\", като той е бил по-назад в ранглистата спрямо сега само при първите си две участия. През миналата година българинът достигна до трети кръг, където загуби от Фернандо Вердаско. ", "date": "2019.05.23", "title": "Гришо почва със сръбски ветеран на \"Ролан Гарос\""}
{"url": "https://standartnews.com/kultura/kambitov-i-totev-vrchikha-nagradata-na-bg-radio-bg-debyut-392802.html", "text": "Кметовете на Благоевград д-р Атанас Камбитов и на Пловдив Иван Тотев връчиха наградата за „БГ Дебют“ на поп групата „4 Magic“. Церемонията за Годишните музикални награди на БГ Радио се проведе в сряда вечер в Пловдив. „От името на всички граждани на Благоевград, искам да поздравя Пловдив за дебюта на града като домакин на това бляскаво събитие“ , каза по време на церемонията кметът Камбитов. На 14 и 15 юни звездите на България ще пристигнат в Благоевград за двудневен грандиозен концерт. И в двете вечери  изпълнителите на БГ Радио ще радват меломаните в парк „Македония“. Огромна сцена ще бъде издигната на вече познатото място, а на нея ще се качат победителите в Годишните музикални награди през 2019 г.. Тази година Благоевград направи приятелски жест като подкрепи Пловдив, носител на приза Европейска столица на културата. Това е и причината през 2019 г. церемонията да се проведе еднократно именно в столицата на културата.", "date": "2019.05.23", "title": "Камбитов и Тотев връчиха наградата на БГ Радио „БГ Дебют”"}
{"url": "https://standartnews.com/kultura/mariya-ilieva-pevitsa-na-godinata-392826.html", "text": "Мария Илиева е певица № 1 за 2019-а. На церемонията по връчването на годишните музикални награди на БГ Радио в Пловдив слушателите излъчиха поп дивата за своя фаворитка. В препълнената зала „Колодрум” на една от най-бляскавите сцени в страната призовете бяха раздадени за 17-и път. Мария получи статуетката от  изпълнителния директор на БГ Радио Николай Янчовичин и спортната легенда Йордан Йовчев. „Благодаря на слушателите, че ме избраха. Благодаря на БГ Радио, че от самото начало вървим заедно по пътя на музиката. Щастлива съм, че получавам тази награда именно в Пловдив – Европейска столица на културата 2019, от където на 9 юли стартира националното ми турне”, еуфорично сподели Мария Илиева. Именно на годишните музикални награди на БГ Радио Мария представи за пръв път нова версия на песента ѝ „Нека вали”, която ще изпълни и по време на турнето си. Да припомним, че 2018-а беше от най-успешните за певицата. Тя издаде два хитови сингъла – „Всичко” и „Не си готов (Всичко част 2)” с участието на младите трап сензации V:RGO и TRF, както и албум, събрал с най-големите хитове от началото на кариерата ѝ до днес. Грабна призовете „Жена на годината” на списание Grazia и „Жена на десетилетието” на Woman.bg в категория „Музика“. Получи и най-големият подарък от Съдбата - сина ѝ Александър. Турнето „Всичко – най-доброто от Мария Илиева” започва на 9  юли в Античния театър в Пловдив, следват Летните театри на Бургас и Варна на 14 и 16 юли и НДК на 22 октомври.", "date": "2019.05.23", "title": "Мария Илиева - певица на годината"}
{"url": "https://standartnews.com/sport/khamiltn-s-nay-dobro-vreme-v-monte-karlo-392836.html", "text": "Люис Хамилтън с Мерцедес записа най-бърза обиколка в първата свободна тренировка преди Гран при на Монако във Формула 1 по улиците на Монте Карло в неделя. Световният шампион спря хронометрите на 1:12.106 мин. Втори остана пилотът на Ред Бул Макс Верстапен. Холандецът остана само с няколко десети по-бавен - 1:12.165. Трето време записа съотборникът на Хамилтън - Валтери Ботас (1:12.178 мин). Пилотите на Ферари Шарл Льоклер и Себастиян Фетел регистрираха четвърто и пето време. Двамата също успяха да слязат под 1 минута и 13 секунди. Времето на Льклер е 1:12.467, а това на Фетел - 1:12.823.  На пилотите на Хаас Магнусен и Грожан беше показан черен флаг да се приберат в бокса заради това, че телеметрията и радио комуникацията от колите не са достигали до ФИА, както е по правилник. 15 минути преди края на тренировката от Хаас отново излязоха на пистата, като явно бяха решили проблемите си. Преди началото на тренировката от Ф1 почетоха австрийската легенда Ники Лауда, който почина в понеделник. ", "date": "2019.05.23", "title": "Хамилтън с най-добро време в Монте Карло"}
{"url": "https://www.standartnews.com/sport/spechelikha-555-693-lv-ot-tototo-v-stara-zagora-392868.html", "text": "Джакпотът в 41-ия тираж на играта „Тото 2 - 6 от 42“ в размер на 555 693 лева беше спечелен тази вечер. Късметлията е от град Стара Загора. Джакпотът в играта стартира от нови 300 000 лева и се очаква в неделя да достигне 320 000 лева.  За следващия тираж в неделя печалбите ще достигнат общо 7 970 000 лева. Джакпотът в играта 6/49 ще бъде 4 400 000 лева. В играта 5/50 сумата е до 3 000 000 лева, а в Тото Джокер – 40 000 лева. Печелившите комбинации в игрите, които бяха изтеглени на живо в предаването на СПОРТ ТОТО в ефирите на БТВ и БНТ, са: „Тото 2 - 6 от 49” – 4, 46, 45, 2, 39, 35; Печалби от играта: Имa трима късметлии, които са познали пет от шестте печеливши числа и всеки от тях печели по 9 866 лева. По случай Деня на българската просвета и култура и на славянската писменост щастливец от Кюстендил си спечели допълнителна печалба – луксозен лек автомобил. „Тото 2 - 5 от 35”, първо теглене  – 6, 27, 25, 7, 19; второ теглене – 6, 17, 24, 2, 20; Печалби от играта: От първо теглене на играта само един късметлия е познал петте печеливши числа и печели 19 976 лева. От второ теглене на играта отново само един късметлия е уцелил вярната комбинация от пет числа и печели също 19 976 лева. „Тото Джокер”, 3-те двойки позиции и цифри – 5/7, 4/2, 2/4; Печалби от играта: Само един участник е познал печелившата комбинация от позиции и цифри и печели 55 872 лева. „Тото 2 – Рожден ден“ – 28 (година), 2 (месец февруари), 22 (дата), 7 (неделя - ден от седмицата) „Тото 2 - 6 от 42” – 33, 41, 34, 4, 30, 16 + 11 (допълнително число за Втори тото шанс на играта - „Пари плюс“) Късметлия от град Бургас спечели 5 000 лв. от Втори тото шанс на играта „Тото 2 – 6 от 42“ – „Пари плюс“. „Тото 2 - Зодиак” – 7, 34, 45, 43, 38 + 1 (зодия овен) Печалби от играта: Един късметлия е познал четири печеливши числа и зодията към тях и печели сумата от 5 000 лева. Печелившите числа в игрите Втори тото шанс на „Тото 2 - 5 от 35” и Втори тото шанс на „Тото 2 – 6 от 49“, които бяха изтеглени в понеделник, 20 май, за 40-ия тираж, са: „Втори тото шанс“ на „Тото 2  – 6 от 49“ – 20, 32, 19, 37, 4, 44 + 13; (допълнително число). Печалби от играта: Късметлия, заложил онлайн, е познал пет от първоначално изтеглените шест плюс седмото (допълнително) число и печели лек автомобил. „Втори тото шанс“ на „Тото 2 – 5 от 35“ – 33, 5, 35, 28, 8 + 1, 1; Печалби от играта: Трима щастливци от село Рибарица и градовете Ихтиман и Варна си разделят по 3 333 лева. В тях участваха всички играни комбинации за играта „Тото 2 - 5 от 35” и „Тото 2 – 6 от 49“ за предходния 40-и тираж без допълнителен залог. Утре, 24 май, ще бъдат изтеглени печелившите комбинации за 41-ия тираж. Във Втори тото шанс на играта „Тото 2 – 6 от 49“ печалбата ще достигне до 130 000 лева, а в „Тото 2 – 5 от 35“ – до 200 000 лева, отново без допълнителен залог. Единственото условие е да запазите фиша си до тегленето на двете игри на следващия ден. В играта с допълнителни печалби за почитателите на моментните лотарийни игри „ПЕЧАЛБИ ПЛЮС – СУМИ ЗА ДУМИ” победител стана Мария Милушева, която спечели 1 000 лева, защото беше по-бърза и съобразителна от своята съперничка Блага Кокошарова, която си тръгна с награда от 100 лева. В „ПЕЧАЛБИ ПЛЮС – СУМИ ЗА ДУМИ” могат да участват всички, които имат непечеливши талони от моментните лотарийни игри на Български спортен тотализатор. Необходимо е да регистрират кодовете за печалба от всеки талон в своя профил на https://lottery.toto.bg/ и да проследят дали някой от тях няма да бъде определен чрез жребий за участие на живо в предаванията по БНТ - четвъртък или неделя. Печалбата е до 1 000 лева. ", "date": "2019.05.23", "title": "Спечелиха 555 693 лв от тотото в Стара Загора"}
{"url": "https://standartnews.com/sport/modrich-ostava-v-real-madrid-392847.html", "text": "Актуалният носител на \"Златната топка\" Лука Модрич се е договорил да продължи контракта си с Реал до лятото на 2021 г, съобщава пресата в Испания. Хърватинът добавя една година към настоящия си контракт. Това слага край на спекулациите, че световният вицешампион с отбора на \"ватраните\" от Мондиал 2018 не попада в плановете на завърналия се начело на Реал Зинедин Зидан и че Модрич ще отиде в Интер. Очаква се официалното подписване да стане факт до дни. ", "date": "2019.05.23", "title": "Модрич остава в Реал Мадрид"}
{"url": "https://standartnews.com/sport/dots-filipov-bilyana-izvadi-ksmet-392843.html", "text": "Пациентката извади късмет с оглед нараняването. Това заяви доц. Антоний Филипов от УМБАЛ „Св. Иван Рилски“ на брифинг пред централния вход на болницата във връзка с инцидента със състезателката по борба Биляна Дудова. Трикратната европейска шампионка пострада и е с прорезна рана на лявата ръка. Ето какво каза още доц. Филипов по повод инцидента: „На 21-ви май между 20:00 и 21:00 часа бе докарана 21-годишна пациентка с прорезна рана в лява предмишница без засягане на съдово-нервен сноп, без засягане на магистрални кръвоносни съдове. Раната беше с давност минимум 10-15 часа, беше обработена хирургично, в последствие на следващия ден още веднъж превързана и изписана“, започна той. „С днешна дата няма никаква опасност за живота на пациентката, не е засегната инервaцията, мускулатурата или каквото и да е от двигателната активност на лявата й ръка. Категорично няма да й пречи да спортува, но с оглед на мястото, където е нараняването, смятам, че тя е извадила късмет”, каза още Антоний Филипов. „Не мога да ви кажа в момента дали си е вкъщи, но е изписана от болницата. Чувстваше се перфектно, спокойно си тръгна на собствен ход. Имахме намерение да извикаме психолог, но федерацията предпочете да работи с техен психолог, така че оттук-натам те ще имат отношение по този въпрос“, добави доц. Филипов. Дудова е втората известна българска спортистка, която в последните години прави опит за самоубийство. През юни 2016-а националката по художествена гимнастика Цветелина Стоянова падна от шестия етаж. С цената на много операции гимнастичката се възстанови. ", "date": "2019.05.23", "title": "Доц. Филипов: Биляна извади късмет"}
{"url": "https://standartnews.com/sport/bfs-prashcha-medali-i-kupi-v-razgrad-i-sofiya-392838.html", "text": "Във връзка с развитието на битката за шампионската титла в Първа професионална лига и факта, че два отбора имат реален шанс за първото място в крайното класиране, ръководството на Българския футболен съюз подчертава следното: Както подобава на развитите футболни федерации в Европа, БФС има пълната готовност да предостави шампионски трофей и златни медали на първенеца на страната и на двата стадиона непосредствено след изиграването на двубоите от последния кръг в Първа лига, съобщава официалният сайт и допълва: Ръководството на централата още веднъж изразява задоволството си от атрактивния и непредвидим завършек на шампионата и желае успех на съперниците в оспорваната битка за златото. \r\nКакто е известно, преди последния кръг шампионът Лудогорец има с точка повече от ЦСКА. На 24 май (петък) „орлите“ приемат Черно море, докато „червените“ са домакини на Ботев Пловдив. Двата мача са с начален час 20,00. \r\nПрочети още на:  \r\n ", "date": "2019.05.23", "title": "БФС праща медали и купи в Разград и София"}
{"url": "https://standartnews.com/sport/trenort-na-dudova-predpolagam-che-prichinata-e-lichna-392844.html", "text": "Старши треньорът на женския национален отбор по борба Петър Касабов даде специално интервю за \"Хоризонт\", в което сподели това, което знае във връзка с неприятния инцидент с трикратната ни европейска шампионка Биляна Дудова. \"Вече всичко е наред с нея. Неочаквано за всички нас е това, което се случи. В неделя, когато се прибрахме от Япония, всичко беше ОК. С усмивки и нетърпение чакахмe да се приберем вкъщи. Важното е, че всичко е наред в  момента и Биляна си е вкъщи.\" \"Не мисля, че е било нещо кой знае какво като инцидент. С подробностите не съм кой знае колко запознат. Не съм бил там и не съм видял. Нещо леко е, но важното е, че всичко е наред. Предполагам, че е лична причина. Някакъв моментен афект. С борбата няма какво да бъде свързано. В момента тя само трябва да се радва, на това, което постига\". \"Съотборничките на Биляна също не споделят да са забелязали у нея притеснение. Нямаше никакви такива намеци. Като се прибирахме от Япония, между нас имаше само шеги и майтапи.\" \"За възстановяването ще кажат докторите. Аз се радвам, че си е вкъщи. След такива травми никой не може да каже с точност кога ще бъде на тепиха отново\", сподели Петър Касабов.", "date": "2019.05.23", "title": "Треньорът на Дудова: Предполагам, че причината е лична"}
{"url": "https://www.standartnews.com/sport/etr-otiva-na-barazha-s-levski-392872.html", "text": "Етър победи Славия с 2:0 и по този начин си осигури седмото място в класирането и съответно бараж с Левски за участие в предварителните кръгове на Лига Европа. Отборът от Велико Търново изоставаше с 1:0 след първия двубой в София, но на своя стадион \"Ивайло\" успя да заличи този пасив и да преодолее \"белите\" Головете за \"болярите\" вкараха Яни Пехливанов (23) и Милчо Ангелов (37). Така с общ резултат 2:1 Етър си заслужи възможността да спори с Левски за последното място, даващо право на участие в квалификациите за групите на Лига Европа. Двубоят ще бъде на 3-ти юни на стадион \"Георги Аспарухов\". ", "date": "2019.05.23", "title": "Етър отива на баража с Левски"}
{"url": "https://standartnews.com/kultura/orkestrt-na-andre-riyo-ni-pozdravi-s-vrvi-narode-392845.html", "text": "\"Честит празник на буквите!”, ни поздравява в специалното видео Кралят на валса Андре Рийо, чийто оркестър ще свири в България на 8 и 9 юни. „Пазете идентичността си! Съхранявайте и се грижете за националната си култура!” Тя ви прави различни. А моята роля е да ви обединявам чрез музиката”, казва още известният холандски цигулар и диригент в празничния клип. \r\n Изпълнението на \"Върви, народе възродени\" е в студиото му в Маастрихт. Основната мелодия в него е на флейта. ", "date": "2019.05.23", "title": "Оркестърът на Андре Рийо  ни поздрави с \"Върви, народе..\""}
{"url": "https://standartnews.com/mneniya/shche-spechelim-li-bitkata-za-ezika-blgarski-392870.html", "text": "    С уникален език ни е дарил нам, българите, Творецът, когато се стреснал от градежа на онази Вавилонска кула на стремежа човешки да Го достигнат. Така се разлютил Бог на общото усилие на хората да докоснат небесата, че ги разпръснал в множество говорещи на различни езици племена по земята. Разделени от словото, което е било в началото, човеците загубили възможността за сговор помежду си. Всяко племе вече по своему започнало да търси връзката между земното и небесното, и да словослави Господа на своя си, неразбираем за другите ритуален език. Но словата звучали по-често като бойни викове, отколкото като зов за мир между племената. Вождовете и шаманите умело използвали езика в заклинанията си, настройвайки човека срещу човеку. После се появили графичните знаци, писменните символи, азбуките. И българското племе се сдобило с отличително от другите четмо и писмо. \r\nРазглаголствали се писарите ни в скрипториумите и плъзнали по земята различни от латиницата богослужебни текстове - от Бохемоморавските височини чак до Сибирската пустош. Случило се дори така, че половината френски крале, във времената, когато в Париж книжнината не била много на почит – при миропомазването да се кълнат Богу и Франция с ръка върху прословутото Реймско евангелие. Латините считали глаголицата по него за съчинено лично от Твореца в небесната му лаборатория тайнствено послание до самите императори. Кой знае, може и така да се окаже някой ден при това ускорено забързване към Космоса на днешния човек?!? Както твърдят някои: Божието величие било в това, да укрие нещо в свещените текстове... Що пък да няма логика и в онова конспиративно предположение, че на някакви си, опитващи се да установят всеобщ контрол над човечеството тайни общества чрез вече вездесъщия Интернет – им дошла от някаква си плесенясала Манасиева летопис идеята да обозначат върху клавиатурата “маймунската кльомба” с  онова изписаното от хроникьора...   @мин... “Да бъде!” - както се казва благопожелателно  “@” символът на електронната размяна на потребностите, чувствата и тайните между човеците, без да се налага дори да се погледат очи в очи.  Днес, реалността, но не онази измамната, в която се опитват да ни убедят, а заобикалящата ни действителност – крещящо поставя въпроса за последствията от превръщането на езика в основно оръжие в битка за власт върху земните богатства и душите човешки. Езикът като новата “атомна бомба” в модерната хибридна трета световна война. Какво се случи със словесността ни? – е време да се запитаме и ние българите. Тая наша уникална речовитост и писмовност, на родния ни език. Защо думите започнаха все повече да ни разделят, да пораждат ненавист, агресия дори и умело прикрити зад очевадно лицемерие между сродници? Как така, един и същи език се превърна в непреодолима пречка за разбирателството на един и същи народ? Нима се оказахме по-недалновидни от другите побратимени чрез дарената от нас писменост народи, които я използваха да съхранят националното си единство пред зейналата паст на отвореното общество на глобализирания свят и неговите транснационални интереси. \r\nПолитическите нрави на българския преход компрометираха езика и дискредитираха писмеността. Опиянението от промените изхвърли сакралността на думите, спояваща общия дух на цял един народ. Подарената свобода отприщи вакханалията на словосъчетания, мотивиращи разрушителни обществени процеси. Много думи, олицетворяващи вярвания и идеи, се превърнаха в клеймо за цели групи и дори поколения, интернирани в духовни концлагери от присвоилия си правото върху истината своеобразен словесен трибунал на силните на деня. Удовлетворяването от апетита на дълго сдържания от тоталитаризма материален глад заличи от бюджетите институциите на духа. \r\nЕзикът загуби своята държавност, а държавата своя език. Тълковният речник обедня откъм обяснения за любов и вярност, достойнство и чест, братство и съпричастност, род, нация, родина, отечество...  Народът и самопровъзгласилият се нов елит заговориха на различни езици - взаимно изключващи смисъла на какъвто и да е обществен договор. Безкнижието вече не се оказва непереодолима преграда по пътя към властта. Правото се сдоби със законотворци, недокоснали евангелските текстове и философските трактати за справедливостта в битката между доброто и злото. Не закъсняха и ордите на “новите еничари” на духовността българска - платеният кръвен данък от собствената ни плът за омилостивяването на новите Господари на съдбата ни. Те нахлуха в културата, науката, образованието, медиите  като администрираха “правоговора” в училищата, университетите, изкуствата, радиоефира, телевизионните екрани – навсякъде, откъдето би трябвало да струи търсенето на смисъла в съществуването на този народ върху тази земя, като равноправна и хармонична част от целия свят. Заработи най-злокобното, обесмислящо всяка илюзия за свободата на мисълта “Министерство на истината”, стриктно съблюдаващо преведените от чуждоземни езици инструкции – как да се манипулира мисленето на останалото, все по-малобройно, местно население в новата колония.  Пренапишете историята на този своенравен народ, дръзнал да пусне корените си на главното кръстовище между Изтока и Запада! – безапелативно гласи спусната на задокеански диалект най-главна инструкция към подопечното на голямата глобална игра нашенско Министерство на истината. - Да не остане и прашинка от миналото им, която може да просълзи от национална гордост, родолюбиво самочувствие, възрожденска сантименталност и бунтовна самопожертвователност този надживял няколко робства народ. Преквалифицирайте учителите по алгоритмите на “матрицата”. А най-опърничавите от тях, дето се имат за словослагатели в душите детски, и настояват за някакъв си суверенитет върху образованието на новите поколения – вън от образователната система. Университетите – под пълен наш контрол – научни титли, възхвала и развитие -  \r\nсамо на преминалите през задграничните ни методични центрове. \r\nТотален контрол върху историците културолозите, социолозите и разбира се – антрополозите обясняващи смисъла на битието и душевността българска. И най-важното – от редовия учител до професора, от твореца до журналиста, от издателя до библиотекаря, от композитора до певеца и танцьора... читалището, музеят, театъра, киното, оркестрите... всичко, което работи със словото, буквите, нотите, четките, кинокамерите и възпламенява непорочното детско въображение с ерестта на въпросите задавани от “Малкият принц” – всички тези да бъдат стриктно държани в дъното на социалната пирамида. Гладът е най-добрият стимулатор на автоцензурата върху мисълта. Генералната цел е... да се скарат помежду си поколенията – продължава инструкциите Глобалното Министерство на Истината към местния си, обилно спонсориран филиал. Бащи и синове, майки и дъщери, прощъпулници и старци, всичките родени от една словесност, изразяваща любовта между мъжкото и женското начало в тоя род – да заговорят на различни езици помежду си. И никой да не иска да чуе другия. Да не се допуска благодарност от младите към предците и родителите за съградената от тях държава и опазена народност, която наследниците й ще разграбят, разпродадат и разрушат по наша рецепта.  \r\nПревърнете паричните знаци в култ и анатемосайте думичките обясняващи тяхната порочност. Да се обяснява архаичноста на вярата, традициите, обредите и обичаите, националният класицизъм в изкуствата и най-вече литературата, песнопеенето и фолклора. Да се заличи филмографията пресъздала националната история на историческата съдба. Всяка мемоаристика на все още оцелелите през прехода бивши строители на държавата – само през контролирани от нас издателства... И книгите – несъразмерно скъпи спрямо доходите, а и смартфоните са им достатъчни, защото “чичко Гугъл” знае всичко. С други думи – накарайте самите дъщери и синове на този народ, да превърнат в една голяма метафора преживяната от предшествениците им история. В резюме – на колкото повече антагонистично настроени една срещу друга социални групи бъде разделен един народ, който обединен от езика на общото си минало, нерадостното си настояще и мечтата за достойно бъдеще би представлявал сериозна заплаха за глобалните планове относно територията и природните му богатства – толкова по-лесно ще бъде сломена своенравната воля на този народ, да бъде себе си. Още повече, когато става въпрос за единствения по земята народ, който чества като национален празник писмената и културата си.  Единственият празничен ден от препълнения му с какви ли не празници календар, който осмисля напълно определението – национален. Всъщност – дали след европредизборната, почти шизофренична какофония на твърде неразбираемата словестност на т.н. “политически елити” ще се сетим за истинския смисъл на празника на езика, писмената и духовността ни българска?!? Или сме вече толкова отвратени от словоблудството на целия набъбнал отвсякъде и откъм всичко спектър на политическите ни първенци, които увлечени в медийното шоу “Кой е по.. по... най...” във всяко едно отношение, пропуснаха да ни поканят нас, местните хорица, на един чисто български дебат, на един чисто български език по темата – в каква Европа би се чувствал достоен европеец, наша милост – българинът. Не съумяхме на нашенския си език да разкажем нито днешна Европа на българина, нито пък истинската България на европееца – попаднали в капана на мантрата на никога несъществувалите като едно цяло “прословути общоевропейски ценности”.  Но по-страшното е, че ако не успеем да спечелим битката за езика си между самите нас българите, ако не върнем оригиналното издание на общия за всите ни тълковен речник на прекрасните ни думички и тях да превеждаме на чуждите езици – ще загубим битката за земята българска, от която твърде много се интересуват напоследък всякакви чуждоезичници и друговерци. 24-тият май е май единственият останал празник, предполагащ все още някакво национално единение. Защото всички останали се оказаха... време разделно. \r\nP.S. Именити разказвачи на историйки вкарват често в литературните си сюжети, научно доказаното обстоятелство, че във финалните си родилни напъни при даряването на нов живот, майките изкрещяват слова единствено на родния си език и на конкретния диалект на землището, което ги е родило... Това е първият език, който чува още с проплакването си новороденото и докато диша на този свят, тази неотшумяваща вродена вибрация определя самосъзнанието му, независимо в коя географска ширина ще го захвърли впоследствие съдбата му житейска и от какъв чужд език ще си самопревежда на ум заобикалящата го действителност.", "date": "2019.05.23", "title": "Ще спечелим ли битката за езика български..."}
{"url": "https://standartnews.com/sport/etr-otiva-na-barazha-s-levski-392872.html", "text": "Етър победи Славия с 2:0 и по този начин си осигури седмото място в класирането и съответно бараж с Левски за участие в предварителните кръгове на Лига Европа. Отборът от Велико Търново изоставаше с 1:0 след първия двубой в София, но на своя стадион \"Ивайло\" успя да заличи този пасив и да преодолее \"белите\" Головете за \"болярите\" вкараха Яни Пехливанов (23) и Милчо Ангелов (37). Така с общ резултат 2:1 Етър си заслужи възможността да спори с Левски за последното място, даващо право на участие в квалификациите за групите на Лига Европа. Двубоят ще бъде на 3-ти юни на стадион \"Георги Аспарухов\". ", "date": "2019.05.23", "title": "Етър отива на баража с Левски"}
{"url": "https://standartnews.com/svyat/interpol-spasi-50-detsa-ot-pedofilska-mrezha-392874.html", "text": "Още около сто може да са станали жертва на същите хора. Сървърът, на който са били качвани материалите с посегателствата върху деца, се е намирал в България. Разследванията във връзка с операцията на Интерпол са се провели в близо 60 държави. Довели са до ареста на девет души в Тайланд, Австралия и САЩ и се очаква да има още арестувани. Мрежата е толкова мащабна, с толкова много разклонения, с близо 63 000 абонати в цял свят, че разследването може да продължи с години. Операцията на Интерпол „Черна китка“ е започнала преди 2 години, след като са били проследени материали с детска порнография до сайт в тъмната мрежа (darkweb), където потребителите са използвали софтуер за криптиране, за да се скрият. Тъмната мрежа може да бъде достигната чрез различни търсачки и потребителите трябва да имат точния адрес, за да посетят сайта. Първият арест е от началото на 2018 г., когато основният администратор на един от сайтовете Монтри Салангам е задържан в Тайланд, а друг администратор – Река Токпутза, е арестуван в Австралия за притежание на хиляди материали с детска порнография, заснети в Тайланд и Австралия. В повечето от тях той е главният извършител на посегателствата над невръстни. Едно от децата било едва 15-месечно към онзи момент. Жертви на Салангам са били дори собствените му племенници. Той е получил присъда от 146 години затвор, а Токпутза е осъден на 40 години затвор. Няколко от арестуваните в САЩ били хора на доверени позиции. Сред тях има и човек, посегнал на двегодишния си полубрат, каза регионалният представител на американското министерство на вътрешната сигурност в Банкок Ерик Маклафлин, цитиран от Интерпол. Българският отдел за борба с киберпрестъпността е дезактивирал сървъра на сайт, на който в течение на няколко години нов материал е бил качван всяка седмица.  ", "date": "2019.05.23", "title": "Интерпол спаси 50 деца от педофилска мрежа"}
{"url": "https://standartnews.com/sport/grisho-pochva-ss-srbski-veteran-na-rolan-garos-392866.html", "text": "Намиращият се в криза Григор Димитров ще започне участието си на \"Ролан Гарос\" срещу добре познат съперник - сръбският ветеран Янко Типсаревич. Потенциален негов съперник във втори кръг е Марин Чилич, стига хърватинът да не допусне изненада срещу Томас Фабиано. Двамата имат шест мача помежду си, като 34-годишният Типсаревич води с 4:2 победи. За последно те се срещнаха в предишния турнир от Големия шлем през този сезон - Откритото първенство на Австраля, кято Гришо стигна до победата в четири сета. В \r\n момента Типсаревич се намира под №317 в ранглистата, като преди началото на тази седмица имаше само шест мача в ATP тура през сезона - три загуби и три победи. Типсаревич, подобно на Григор, взе участие на турнира в Женева, където в първи кръг победи Петер Гойовчик за четвъртата си победа през сезона, но във втори кръг загуби в два сета от боливиеца Хюго Делиен. За Григор Димитров това ще бъде девето участие на \"Ролан Гарос\", като той е бил по-назад в ранглистата спрямо сега само при първите си две участия. През миналата година българинът достигна до трети кръг, където загуби от Фернандо Вердаско. ", "date": "2019.05.23", "title": "Гришо почва със сръбски ветеран на \"Ролан Гарос\""}
{"url": "https://standartnews.com/sport/spechelikha-555-693-lv-ot-tototo-v-stara-zagora-392868.html", "text": "Джакпотът в 41-ия тираж на играта „Тото 2 - 6 от 42“ в размер на 555 693 лева беше спечелен тази вечер. Късметлията е от град Стара Загора. Джакпотът в играта стартира от нови 300 000 лева и се очаква в неделя да достигне 320 000 лева.  За следващия тираж в неделя печалбите ще достигнат общо 7 970 000 лева. Джакпотът в играта 6/49 ще бъде 4 400 000 лева. В играта 5/50 сумата е до 3 000 000 лева, а в Тото Джокер – 40 000 лева. Печелившите комбинации в игрите, които бяха изтеглени на живо в предаването на СПОРТ ТОТО в ефирите на БТВ и БНТ, са: „Тото 2 - 6 от 49” – 4, 46, 45, 2, 39, 35; Печалби от играта: Имa трима късметлии, които са познали пет от шестте печеливши числа и всеки от тях печели по 9 866 лева. По случай Деня на българската просвета и култура и на славянската писменост щастливец от Кюстендил си спечели допълнителна печалба – луксозен лек автомобил. „Тото 2 - 5 от 35”, първо теглене  – 6, 27, 25, 7, 19; второ теглене – 6, 17, 24, 2, 20; Печалби от играта: От първо теглене на играта само един късметлия е познал петте печеливши числа и печели 19 976 лева. От второ теглене на играта отново само един късметлия е уцелил вярната комбинация от пет числа и печели също 19 976 лева. „Тото Джокер”, 3-те двойки позиции и цифри – 5/7, 4/2, 2/4; Печалби от играта: Само един участник е познал печелившата комбинация от позиции и цифри и печели 55 872 лева. „Тото 2 – Рожден ден“ – 28 (година), 2 (месец февруари), 22 (дата), 7 (неделя - ден от седмицата) „Тото 2 - 6 от 42” – 33, 41, 34, 4, 30, 16 + 11 (допълнително число за Втори тото шанс на играта - „Пари плюс“) Късметлия от град Бургас спечели 5 000 лв. от Втори тото шанс на играта „Тото 2 – 6 от 42“ – „Пари плюс“. „Тото 2 - Зодиак” – 7, 34, 45, 43, 38 + 1 (зодия овен) Печалби от играта: Един късметлия е познал четири печеливши числа и зодията към тях и печели сумата от 5 000 лева. Печелившите числа в игрите Втори тото шанс на „Тото 2 - 5 от 35” и Втори тото шанс на „Тото 2 – 6 от 49“, които бяха изтеглени в понеделник, 20 май, за 40-ия тираж, са: „Втори тото шанс“ на „Тото 2  – 6 от 49“ – 20, 32, 19, 37, 4, 44 + 13; (допълнително число). Печалби от играта: Късметлия, заложил онлайн, е познал пет от първоначално изтеглените шест плюс седмото (допълнително) число и печели лек автомобил. „Втори тото шанс“ на „Тото 2 – 5 от 35“ – 33, 5, 35, 28, 8 + 1, 1; Печалби от играта: Трима щастливци от село Рибарица и градовете Ихтиман и Варна си разделят по 3 333 лева. В тях участваха всички играни комбинации за играта „Тото 2 - 5 от 35” и „Тото 2 – 6 от 49“ за предходния 40-и тираж без допълнителен залог. Утре, 24 май, ще бъдат изтеглени печелившите комбинации за 41-ия тираж. Във Втори тото шанс на играта „Тото 2 – 6 от 49“ печалбата ще достигне до 130 000 лева, а в „Тото 2 – 5 от 35“ – до 200 000 лева, отново без допълнителен залог. Единственото условие е да запазите фиша си до тегленето на двете игри на следващия ден. В играта с допълнителни печалби за почитателите на моментните лотарийни игри „ПЕЧАЛБИ ПЛЮС – СУМИ ЗА ДУМИ” победител стана Мария Милушева, която спечели 1 000 лева, защото беше по-бърза и съобразителна от своята съперничка Блага Кокошарова, която си тръгна с награда от 100 лева. В „ПЕЧАЛБИ ПЛЮС – СУМИ ЗА ДУМИ” могат да участват всички, които имат непечеливши талони от моментните лотарийни игри на Български спортен тотализатор. Необходимо е да регистрират кодовете за печалба от всеки талон в своя профил на https://lottery.toto.bg/ и да проследят дали някой от тях няма да бъде определен чрез жребий за участие на живо в предаванията по БНТ - четвъртък или неделя. Печалбата е до 1 000 лева.", "date": "2019.05.23", "title": "Спечелиха 555 693 лв от тотото в Стара Загора"}
{"url": "https://standartnews.com/sport/izkhvrlikha-olimpiakos-s-vezenkov-vv-vtora-diviziya-392851.html", "text": "Баскетболният Олимпиакос в чиито състав е Александър Везенков официално бе пратен във Втора дивизия на гръцкия шампионат. Решението бе обявено днес от борда на лигата. Причината е, че гръцкият гранд не взе участие в първия мач от четвъртфиналните плейофи срещу Панатинайкос, заради което получи втората си служебна загуба в първенството. Олимпиакос ще преустанови участието си в плейофите, които ще продължат с участието на останалите отбори. Всички резултати на тима на Александър Везенков през сезона са анулирани, като съставът ще завърши на последно място в крайното класиране. Все още не е ясно дали при тази ситуация Олимпиакос ще задържи за новия сезон звездите си сред които е и Везенков.", "date": "2019.05.23", "title": "Изхвърлиха Олимпиакос с Везенков във втора дивизия"}
