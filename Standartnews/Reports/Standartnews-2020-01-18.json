{"url": "https://standartnews.com/sport/dzhokovich-poluchi-smrtni-zaplakhi-ot-mafiyata-412086.html", "text": "16-кратният шампион от Големия шлем - Новак Джокович си навлече сериозни проблеми след празненствата на триумфа в ATP Cup през миналата неделя, съобщи gong.bg. Успоредно с песента на Камелия - \"Луда по тебе\", сърбите пяха и тяхна песен за Косово - \"Видовдан\" на Гордана Лазаревич, която вбеси посланика на Косово в България - Едон Цана, определил тенисиста като \"примитивен, назадничав и обикновен балкански националист и шовинист\". Оказва се обаче, че Цана не е единственият обиден и по петите на Джокович вече е и албанската мафия. Близък до сърбина призна, че той е получил смъртни заплахи за собствения си живот и за този на семейството си в социалните мрежи, които обаче засега не приема особено сериозно. \r\n \r\n\"Ноле е първокласен спортист и патриот, който не е мрази и не е обидил никого. Всичко останало са мръсни политически игри. Не го е страх и няма да позволи това да помрачи радостта и е готов за още победи\", коментира източникът пред сръбските медии.", "date": "2020.01.17", "title": "Джокович получи смъртни заплахи от мафията"}
{"url": "https://standartnews.com/sport/uefa-blgarskite-klubove-sa-prikhodi-ot-42-mln-evro-412095.html", "text": "УЕФА публикува обширен доклад за доходите на европейските клубове през 2018 година, съобщаба gong.bg. От него става ясно, че българските отбори заемат 30-о място по приходи в Европа, възлизащи на 42 милиона евро. Най-големите приходи на родните тимове идват от спонсорски договори (37%). След това се нареждат парите от УЕФА (28%). Тези от ТВ права са в размер на 7 %, което е с два процента повече от приходите от продажба на билети и абонаментни карти. Любопитното е, че българските клубове взимат повече пари от ТВ права от държави като Хърватия и Сърбия, които са преди нас по общи приходи, а дори се доближаваме и до страна като Украйна, която е с много по-голямо население от България. Останалите 23 % от приходите попадат в графата “Други”.", "date": "2020.01.17", "title": "УЕФА: БГ клубовете на 30-то място по приходи в Европа"}
{"url": "https://standartnews.com/sport/slaviya-prodade-munos-v-rumniya-412081.html", "text": "Футболният Славия продаде испанския защитник Давид Уманес Муньос на румънския първодивизионен Академика Клинчени. Освен трансферна сума по сделката \"белите\" ще получат и процент при бъдеща продажба на 23 годишния играч. Уманес премина успешно медицинските изследвания и подписа договор за следващите 18 месеца. Той направи и първа тренировка с новите си съотборници. Централният бранител премина в Славия през миналата зима, като записа 16 мача с една асистенция с екипа на софиянци.", "date": "2020.01.17", "title": "Славия продаде Муньос в Румъния"}
{"url": "https://standartnews.com/sport/karlos-saynts-specheli-rali-dakar-za-treti-pt-412092.html", "text": "Испанецът Карлос Сайнс спечели за трети път Рали Дакар при автомобилистите. В последния, 12-и етап, в Саудитска Арабия 57-годишният Сайнс завърши на 3 минути и 56 секунди след победителя в него Насер Ал-Атия. Катарецът остана втори в генералното класиране, а трети в него е французинът Стефан Петерханзел. При мотоциклетистите победител в състезанието стана американецът Рики Брабец.", "date": "2020.01.17", "title": "Карлос Сайнц спечели рали \"Дакар\" за трети път"}
{"url": "https://standartnews.com/sport/travma-otlaga-vrshchaneto-na-mri-na-korta-412094.html", "text": "Контузия е причината Анди Мъри да отложи връщането си на корта най-рано за месец март. Според последната информация шотландецът ича оток на костта вследствие на операцията за смяна на тазобедрената става, която спаси кариерата му през миналата година. \r\nТрикратният шампион в турнирите от Големия шлем за последно игра в \"Купа Дейвис\" през ноември, а в края на декември той обяви, че не е се чувства в достатъчно добро състояние и ще пропусне започващото на 20 януари Открито първенство на Австралия, но се надява, че ще може да играе отново през февруари. \r\n\"Този оток на костта отне повече време за лечение от планираното, така че няма да участвам в турнирите в Монпелие и Ротердам през февруари\", заяви 32-годишният шотландец за \"Би Би Си\". \r\n\"Не искам да прибързвам. Ще послушам тялото си и ще се завърна на корта, когато дойде точното време\", допълни той. Мъри претърпя операцията за смяна на тазобердената става през февруари миналата година, след което се завърна в игра на двойки през юни.", "date": "2020.01.17", "title": "Травма отлага връщането на Мъри на корта"}
{"url": "https://standartnews.com/sport/kolko-kharchat-blgarskite-otbori-za-zaplati-412143.html", "text": "Българските клубове са обявили, че са платили 36 млн. евро (малко под 72 млн. лв.) за заплати през 2018 година, което ни отрежда 28-мо място в Европа, сочи публикуван от УЕФА доклад.  Увеличението спрямо предишната година е с 13%. Въпреки че сумата е сериозна, като цяло родните отбори изостават драстично спрямо разходите за заплати в държави, с които искаме да се борим на футболния терен. Страни като Австрия, Шотландия, Казахстан, Гърция, Израел, Швеция, Полша, Унгария, Норвегия, Хърватия, Чехия, Румъния, Сърбия и Кипър са значително преди нас по този показател, който е един от водещите в съвременния футбол. Най-много пари за заплати се дават в Англия. Общата сума е 3,235 милиарда евро. На второ място е Испания с 2,020 милиарда. След тях се нареждат Германия (1,664 милиарда), Италия (1,495 миларда) и Франция (1,281 милиарда).  ", "date": "2020.01.17", "title": "Колко плащат българските отбори за заплати"}
{"url": "https://standartnews.com/sport/aoyama-s-chetvrta-pobeda-v-tokio-412108.html", "text": "Даниел Иванов-Аоияма постигна четвърти успех на големия януарски турнир по сумо \"За купата на Императора\" в японската столица Токио. В двубой от шестия кръг българинът, който е с ранг \"маегашира-8\", спечели с хватката \"хатакикоми\" срещу \"маегашира-6\" Такарафуджи. Аоияма е с положителен баланс от 4 победи и 2 поражения. Утре българинът излиза срещу \"маегашира-10\" Саданоуми, срещу когото има 4 успеха и 5 загуби. \"Маегашира-4\" Шодай вече е едноличен лидер в класирането с пълен актив от шест победи.", "date": "2020.01.17", "title": "Аояма с четвърта победа в Токио"}
{"url": "https://www.standartnews.com/sport/travma-otlaga-vrshchaneto-na-mri-na-korta-412094.html", "text": "Контузия е причината Анди Мъри да отложи връщането си на корта най-рано за месец март. Според последната информация шотландецът ича оток на костта вследствие на операцията за смяна на тазобедрената става, която спаси кариерата му през миналата година. \r\nТрикратният шампион в турнирите от Големия шлем за последно игра в \"Купа Дейвис\" през ноември, а в края на декември той обяви, че не е се чувства в достатъчно добро състояние и ще пропусне започващото на 20 януари Открито първенство на Австралия, но се надява, че ще може да играе отново през февруари. \r\n\"Този оток на костта отне повече време за лечение от планираното, така че няма да участвам в турнирите в Монпелие и Ротердам през февруари\", заяви 32-годишният шотландец за \"Би Би Си\". \r\n\"Не искам да прибързвам. Ще послушам тялото си и ще се завърна на корта, когато дойде точното време\", допълни той. Мъри претърпя операцията за смяна на тазобердената става през февруари миналата година, след което се завърна в игра на двойки през юни.", "date": "2020.01.17", "title": "Травма отлага връщането на Мъри на корта"}
{"url": "https://standartnews.com/sport/avstriets-specheli-senzatsionno-kombinatsiyata-v-skite-412121.html", "text": "Австриецът Матиас Майер спечели сензационно алпийската комбинация във Венген (Швейц). Двукратният олимпийски шампион на спускане и Супер-Г се възползва от промяната на правилата за комбинацията и с отлично спускане по-рано през деня по \"Лауберхорн\" и стабилен слалом даде най-доброто общо време от 2:32,45 мин. Втори на само 0,07 сек остана фаворитът за победата Алекси Пентюро. Трети на 0,67 е другия ас на Франция Виктор Муфа-Жанде. За Майер това е първа победа в комбинация и общо седма за него за световната купа (по 3 в спускане и супер-Г). С второто си място днес Пентюро поведе в класирането за голямата световна купа с 613 т. Втори с 611 е Хенрик Кристоферсен (Нор), а трети е Александър Аамод Килде с 551. Пентюро води и за купата в комбинацията със 180 т. Утре е класическото спускане във Вегнен, което Евроспорт 1 ще излъчи пряко от 13,00 ч.", "date": "2020.01.17", "title": "Австриец спечели сензационно комбинацията в ските"}
{"url": "https://www.standartnews.com/sport/zavrshchaneto-na-konr-makgregr-pryako-po-max-sport-2-tozi-uikend-412104.html", "text": "Дългоочакваното завръщане на Конър Макгрегър в октагона на UFC ще се излъчи на живо по  . Прословутият ирландец, чиято последна битка бе загубата от Хабиб Нурмагомедов, на UFC 229 през октомври 2018 година, ще се изправи в основния сблъсък на UFC 246 срещу ветерана Доналд Серони – Каубоя. Последният мач на Макгрегър бе загуба, която завърши с безпрецедентен масов бой в залата в Лас Вегас. През следващите година и половина той успя да се забърка в доста скандали и неприятности. През март 2019 г. беше арестуван в Маями за това, че е взел и счупил смартфона на фен, който е искал да го снима, а през август влезе в криминалните хроники за предизвикване на бой в кръчма в Дъблин, след като удари възрастен човек, отказващ да пие от собствената марка уиски на ирландеца. Бившият шампион в две категории на UFC и един от най-популярните спортисти в света твърди, че всичко това е зад гърба му и има амбициозни планове за 2020 година, включително реванш срещу Хабиб Нурмагомедов. Пътят му към нов мач за титлата обаче минава през сериозен съперник в лицето на Доналд Серони, който е рекордьор по брой победи (23) и по победи с нокаут или отказване на съперника (16) в организацията. UFC 246 ще започне на 19 януари от 05:00 часа сутринта, а всички пет двубоя от основната част на събитието ще можете да проследите пряко по MAX Sport 2. Освен екшънa от UFC 246, за спортните емоции в ефира на MAX Sport ще се погрижат и поредните кръгове от испанското и италианското първенство. Най-сериозен интерес предизвиква сблъсъкът от Ла Лига между Реал Мадрид и Севиля. Кралският клуб, който миналия уикенд спечели Суперкупата на страната след победа с дузпи над Атлетико Мадрид, приемат андалусийците в събота от 17:00 часа, като мачът ще се излъчва пряко по MAX Sport 4. Основният съперник на Реал Мадрид за титлата в Испания – Барселона, има наглед лесната задача да вземе трите точки в домакинството си на Гранада. Мачът е в неделя от 22:00 часа и ще се излъчва по MAX Sport 4. Ювентус и Интер, които са разделени от две точки на върха във временното класиране на Серия А, ще изиграят мачовете си от XX кръг в неделя. Първо нерадзурите на Антонио Конте излизат от 16:00 часа за гостуването си на Лече, а в 21:45 часа Кристиано Роналдо и компания са домакини на Парма. Всички най-вълнуващи двубои от италианското първенство през уикенда ще се излъчат по  .", "date": "2020.01.17", "title": "Завръщането на Конър Макгрегър пряко по MAX Sport 2 този уикенд"}
{"url": "https://standartnews.com/sport/levski-s-ultimatum-km-tiam-412075.html", "text": "Левски планира да “замрази” сенегалския полузащитник - Кали Тиам на резервната пейка през пролетния полусезон, ако не поднови контракта си с клуба. Договорът на играча изтича е до лятото, но той отказва да го преподпише, въпреки че преговорите текат от половин година. От “Георги Аспарухов” се твърди, че Тиам претендира за непосилна за Левски заплата и това е в основата на проблема. Вероятно сега той ще получи ултиматум да вземе решение до определена дата, а след това ще седне трайно на пейката. През пролетта на миналата година същото се случи с други двама, които отказваха да преподпишат. Това бяха Давид Яблонски и Жерсон Кабрал, които също настояваха за солидно увеличение на заплатите. Двамата бяха изкарани от стартовия състав в последната третина на първенството и след това напуснаха “Герена” като свободни агенти.", "date": "2020.01.17", "title": "Левски с ултиматум към Тиам"}
{"url": "https://www.standartnews.com/sport/uefa-blgarskite-klubove-sa-prikhodi-ot-42-mln-evro-412095.html", "text": "УЕФА публикува обширен доклад за доходите на европейските клубове през 2018 година, съобщаба gong.bg. От него става ясно, че българските отбори заемат 30-о място по приходи в Европа, възлизащи на 42 милиона евро. Най-големите приходи на родните тимове идват от спонсорски договори (37%). След това се нареждат парите от УЕФА (28%). Тези от ТВ права са в размер на 7 %, което е с два процента повече от приходите от продажба на билети и абонаментни карти. Любопитното е, че българските клубове взимат повече пари от ТВ права от държави като Хърватия и Сърбия, които са преди нас по общи приходи, а дори се доближаваме и до страна като Украйна, която е с много по-голямо население от България. Останалите 23 % от приходите попадат в графата “Други”.", "date": "2020.01.17", "title": "УЕФА: БГ клубовете на 30-то място по приходи в Европа"}
{"url": "https://www.standartnews.com/sport/aoyama-s-chetvrta-pobeda-v-tokio-412108.html", "text": "Даниел Иванов-Аоияма постигна четвърти успех на големия януарски турнир по сумо \"За купата на Императора\" в японската столица Токио. В двубой от шестия кръг българинът, който е с ранг \"маегашира-8\", спечели с хватката \"хатакикоми\" срещу \"маегашира-6\" Такарафуджи. Аоияма е с положителен баланс от 4 победи и 2 поражения. Утре българинът излиза срещу \"маегашира-10\" Саданоуми, срещу когото има 4 успеха и 5 загуби. \"Маегашира-4\" Шодай вече е едноличен лидер в класирането с пълен актив от шест победи.", "date": "2020.01.17", "title": "Аояма с четвърта победа в Токио"}
{"url": "https://standartnews.com/sport/na-ostrova-dzhoshua-nyama-da-se-bie-v-turtsiya-412064.html", "text": "Английските медии не са убедени в информацията, която се появи днес, че Кубрат Пулев и Антъни Джошуа ще се бият през месец май в Истанбул на стадиона на Бешикташ „Водафон Парк“. По-рано вчера самият Кубрат потвърди новината, споделяйки статията на колегите от БТВ. В последствие пък брат му Тервел заяви, че преговорите са на финалната фаза като месецът и мястото (Истанбул) са сигурни. Водещите издания на Острова не пропуснаха голямата новина, долетяла от България, но не са убедени, че е вярна. „Daily Mail” и „The Sun” вкупом споделят, че официално потвърждение за мача няма като според тях преговорите между двете страни продължават. От „The Sun” са категорични, че няма шанс суперсблъсъкът да бъде в Турция като по тяхна информация Джошуа е съгласен единствено да се боксира във Великобритания, САЩ и Саудитска Арабия. „Daily Mail” пък припомня, че Джошуа се е боксирал само два пъти извън Великобритания, в двете срещи с Анди Руис в Ню Йорк и Саудитска Арабия. Според изданието шансът това да се случи отново е минимален и най-вероятният домакин на двубоя с Пулев ще бъде новият стадион на Тотнъм.", "date": "2020.01.17", "title": "На Острова: Джошуа няма да се бие в Турция"}
{"url": "https://standartnews.com/sport/bez-blgarki-na-australian-open-412080.html", "text": "Без български тенисистки ще премине тазгодишното издание на Australian Open. Изабелла Шиникова отпадна в квалификациите в Мелбърн, след като загуби срещу шестата в схемата Наталия Вихлянцева (Русия) с 2:6, 3:6. Шиникова загуби първите четири гейма с два пробива и върна един от тях за 1:4, но Вихлянцева спря опита на българката за обрат и спечели първия сет. Шиникова, 163-а в ранглистата на УТА спечели подаването на рускинята в началото на втория сет, но загуби следващия си сервис-гейм за 1:1.  В крайна сметка българката допусна още два пробива до края и Вихлянцева завърши с 40:0 на собствен сервис с първия си мачпойнт. Шиникова беше последната българка на турнира в Мелбърн, след като Виктория Томова и Елица Костова вече отпаднаха.", "date": "2020.01.17", "title": "Без българки на Australian Open"}
{"url": "https://standartnews.com/kultura/slipknot-idvat-za-prvi-pt-v-blgariya-412082.html", "text": "Култовите Slipknot бяха обявени като първия хедлайнер на тазгодишното издание на Hill of Rock, което ще се проведе от 24 до 26 юли. Те ще оглавят сцената на Гребния канал в Пловдив на третия ден от феста – 26 юли, неделя. Slipknot е сред най-популярните хеви-метъл групи в съвременната музикална история. Още от формирането им през 1995 година в щата Айова, те постигат не само невероятни успехи с проектите си, но се превръщат и в идоли на няколко поколения. През август 2019-a излезе новият албум на групата - „ който е шестият студиен запис в кариерата им. Считан за един от най-добрите албуми на бандата, той оглавява класациите „Billboard 200“ в САЩ  и „Albums Chart“ в Обединеното кралство и заема челни позиции в чартовете на десетки държави по света. Сингълът към албума, „ се превръща в глобален феномен и видеото към него става номер едно в стрийминг платформите по света за 24 часа, като събира над 60 милиона гледания в Youtube само за няколко седмици. Вокалистът Кори Тейлър споделя: „Чувството да сме отново на турне в Европа е несравнимо! Без значение колко пъти се връщаме, винаги усещаме нужда да свирим там отново и отново. Едно е сигурно – европейската публика винаги е една от най-добрите в света!“ От днес, 17 януари 2020 година, в продажба са тридневни билети за фестивала на цени: 120 лв (от 17.01 до 29.02.2020), 140 лв (от 01.03 до 30.04.2020), 160 лв (от 01.05 до 30.06.2020), 180 лв (от 01.07.2020). В продажба и еднодневни билети за отделните фестивални дни, които ще бъдат на цена 100 лева", "date": "2020.01.17", "title": "Slipknot идват за първи път в България"}
{"url": "https://standartnews.com/sport/petra-vlkhova-sshcho-idva-v-bansko-412125.html", "text": "Словачката Петра Влъхова допълни групата на топ състезателките, които ще участват на Световната купа в Банско от 24 до 26 януари. Тя последна потвърди участието си на писта \"Марк Жирардели\". В момента Влъхова е втора в генералното класиране за Световната купа с 613 точки. Пред нея е Микаела Шифрин (САЩ) с 886 точки. Американката, която е олимпийска шампионка от Пьончан 2018, трикратна световна в слалома и актуална носителка на голямата Световна купа, също ще участва в Банско. За стартовете под връх Тодорка идват и олимпийските шампионки в спускането София Годжа (Италия), в супергигантския слалом - Естер Ледецка (Чехия) и в комбинацията - Мишел Гизин (Швейцария). Общо заявените за стартовете в Банско са 58 алпийки от 15 нации.", "date": "2020.01.17", "title": "Петра Влъхова също идва в Банско"}
{"url": "https://www.standartnews.com/sport/avstriets-specheli-senzatsionno-kombinatsiyata-v-skite-412121.html", "text": "Австриецът Матиас Майер спечели сензационно алпийската комбинация във Венген (Швейц). Двукратният олимпийски шампион на спускане и Супер-Г се възползва от промяната на правилата за комбинацията и с отлично спускане по-рано през деня по \"Лауберхорн\" и стабилен слалом даде най-доброто общо време от 2:32,45 мин. Втори на само 0,07 сек остана фаворитът за победата Алекси Пентюро. Трети на 0,67 е другия ас на Франция Виктор Муфа-Жанде. За Майер това е първа победа в комбинация и общо седма за него за световната купа (по 3 в спускане и супер-Г). С второто си място днес Пентюро поведе в класирането за голямата световна купа с 613 т. Втори с 611 е Хенрик Кристоферсен (Нор), а трети е Александър Аамод Килде с 551. Пентюро води и за купата в комбинацията със 180 т. Утре е класическото спускане във Вегнен, което Евроспорт 1 ще излъчи пряко от 13,00 ч.", "date": "2020.01.17", "title": "Австриец спечели сензационно комбинацията в ските"}
{"url": "https://standartnews.com/sport/redi-se-nov-transfer-v-levski-412124.html", "text": "Ръководството на Левски се надява в близките дни да финализира още един трансфер. \"Сините\" водят преговори с халф, чието име се пази в тайна на този етап.  Твърди се, че става дума за полузащитник, който е с дефанзивни функции. Може да играе и като централен защитник. На \"Герена\" се надяват сделката да бъде финализирана в близките часове и дори въпростният играч да се появи на лагера в Сандански.  С евентуалното привличане на въпростният халф, Петър Хубчев планира да подмени изцяло халфовата си линия за втория полусезон на първенството. На \"Герена\" вече дойдоха Симеон Славчев и Стайн Спиерингс, който са гласени за титуляри. Не е изключено, ако всичко по привличането на дефанзивния полузащитник мине по план, Левски да се откаже от Хали Тиам, който има договор до края на сезона. ", "date": "2020.01.17", "title": "Реди се нов трансфер в Левски"}
{"url": "https://standartnews.com/sport/zavrshchaneto-na-konr-makgregr-pryako-po-max-sport-2-tozi-uikend-412104.html", "text": "Дългоочакваното завръщане на Конър Макгрегър в октагона на UFC ще се излъчи на живо по  . Прословутият ирландец, чиято последна битка бе загубата от Хабиб Нурмагомедов, на UFC 229 през октомври 2018 година, ще се изправи в основния сблъсък на UFC 246 срещу ветерана Доналд Серони – Каубоя. Последният мач на Макгрегър бе загуба, която завърши с безпрецедентен масов бой в залата в Лас Вегас. През следващите година и половина той успя да се забърка в доста скандали и неприятности. През март 2019 г. беше арестуван в Маями за това, че е взел и счупил смартфона на фен, който е искал да го снима, а през август влезе в криминалните хроники за предизвикване на бой в кръчма в Дъблин, след като удари възрастен човек, отказващ да пие от собствената марка уиски на ирландеца. Бившият шампион в две категории на UFC и един от най-популярните спортисти в света твърди, че всичко това е зад гърба му и има амбициозни планове за 2020 година, включително реванш срещу Хабиб Нурмагомедов. Пътят му към нов мач за титлата обаче минава през сериозен съперник в лицето на Доналд Серони, който е рекордьор по брой победи (23) и по победи с нокаут или отказване на съперника (16) в организацията. UFC 246 ще започне на 19 януари от 05:00 часа сутринта, а всички пет двубоя от основната част на събитието ще можете да проследите пряко по MAX Sport 2. Освен екшънa от UFC 246, за спортните емоции в ефира на MAX Sport ще се погрижат и поредните кръгове от испанското и италианското първенство. Най-сериозен интерес предизвиква сблъсъкът от Ла Лига между Реал Мадрид и Севиля. Кралският клуб, който миналия уикенд спечели Суперкупата на страната след победа с дузпи над Атлетико Мадрид, приемат андалусийците в събота от 17:00 часа, като мачът ще се излъчва пряко по MAX Sport 4. Основният съперник на Реал Мадрид за титлата в Испания – Барселона, има наглед лесната задача да вземе трите точки в домакинството си на Гранада. Мачът е в неделя от 22:00 часа и ще се излъчва по MAX Sport 4. Ювентус и Интер, които са разделени от две точки на върха във временното класиране на Серия А, ще изиграят мачовете си от XX кръг в неделя. Първо нерадзурите на Антонио Конте излизат от 16:00 часа за гостуването си на Лече, а в 21:45 часа Кристиано Роналдо и компания са домакини на Парма. Всички най-вълнуващи двубои от италианското първенство през уикенда ще се излъчат по  .", "date": "2020.01.17", "title": "Завръщането на Конър Макгрегър пряко по MAX Sport 2 този уикенд"}
{"url": "https://standartnews.com/svyat/frantsiya-izprashcha-spetschasti-v-blizkiya-iztok-412059.html", "text": "Франция изпраща самолетоносача \"Шарл де Гол\" в подкрепа на операциите срещу \"Ислямска държава\" в Близкия изток. Президентът Еманюел Макрон отбеляза, че по време на мисията, самолетоносачът ще бъде ескортиран от кораби от Германия, Белгия, Нидерландия, Испания, Португалия и Гърция. Макрон допълни още, че радикалната групировка продължава да представлява сериозна заплаха, макар и под друга, по-прикрита форма. Изпращането на френския самолетоносач става на фона на растящо напрежение между Иран и Съединените  щати.", "date": "2020.01.17", "title": "Франция изпраща спецчасти в Близкия изток"}
{"url": "https://standartnews.com/svyat/trmp-protsest-sreshchu-men-shche-priklyuchi-brzo-412061.html", "text": "Първа реакция на Доналд Тръмп, след като процедурата по импийчмънт беше предадена в Сената. Американският президент заяви, че процесът за свалянето му от власт ще приключи много бързо и за пореден път  определи случващото се като лов на вещици. В четвъртък Сенатът откри процеса срещу Тръмп, но към момента не се очаква той да бъде отстранен от длъжност, тъй като нито един от републиканците, които са мнозинство, не е обявил, че ще гласува срещу президента.", "date": "2020.01.17", "title": "Тръмп: Процесът срещу мен ще приключи бързо"}
{"url": "https://standartnews.com/svyat/pochina-sint-na-avtora-na-vlastelint-na-prstenite-412070.html", "text": "Кристофър Толкин, синът на великия Дж. Р. Р. Толкин, почина на 95-годишна възраст. Това съобщиха от Tolkein Society. Като дете Кристофър обичал да слуша вълшебните разкази на баща си, а в началото на тридесетте години бил единствения слушател на ранните истории за Средната земя, разказва Endorion. За Кристофър и братята му бил написан „Хобит”, а в написването на „Властелинът на пръстените” участвал и самият той, като рисувал карти и преписвал цели глави. Кристофър Толкин постъпил в Оксфорд и така се срещнал и с Инклингите. Обучението му било прекъснато от Втората световна война. Той служил към Кралските военновъздушни сили в Южна Африка. Баща му често му изпращал новите глави на „Властелинът на пръстените”. След войната Кристофър Руел се върнал в Оксфорд и под ръководството на К. С. Луис изучавал английски. Постепенно той се превърнал в пълноправен член на клуба на Инклингите. След това Кристофър работил като лектор и преподавател в Оксфорд във факултета по английски език. Заедно с Невил Кохил редактирал творбите на Чосър „Разказът на продавача на индулгенции” (1958), „Разказът на игуменката” (1959), „Разказът на правника” (1969). Откъси от своите научни студии той публикувал през 1960 г. под заглавие „Сага за крал Хейдрек Мъдри”. През 1963 г. Кристофър бил избран за член на Братството „Ню Колидж”, Оксфорд и започнал да чете лекции по англосаксонски, средноанглийски и старонорвежки език и литература. През 1975 г., две години след смъртта на баща си, Кристофър прекратил работата си като преподавател и се заел с редактирането и публикуването на неиздаваните творби на баща си. Под негова редакция се появили „Сър Гауейн и Зеления рицар, Пърл и Сър Орфео” (1975), „Силмарилион” (1977), „Недовършени предания” (1980), „Чудовищата и критиците и други есета” (1983). Също така, през 1983 г. той се заел и с грандиозната работа по публикуването на ръкописите на баща си под общото заглавие „История на Средната земя”. От дълги години Кристофър Толкин бе директор на „Толкин естейт” — дружество, ръководещо лицензите за литературното наследство на Толкин и правата над героите от Средната земя (без филмовите права за „Хобит” и „Властелинът на пръстените”. През 2017 г., на 93-годишна възраст, Кристофър се оттегли от ръководството на „Толкин естейт” и обяви, че няма повече да редактира и издава ръкописите на баща си.", "date": "2020.01.17", "title": "Отиде си Кристофър Толкин"}
{"url": "https://standartnews.com/svyat/kitay-s-nay-niska-razhdaemost-ot-70-godini-412068.html", "text": "Краят на „политиката за едно дете“ не можа да спре намаляващата раждаемост в Китай, съобщи Би Би Си. \r\n \r\nНивото на раждаемостта е спаднал до най-ниското си ниво от създаването на Китайската народна република преди 70 години - въпреки премахването на „политиката за едно дете“. \r\n \r\nКоефициентът на раждаемост е 10,48 на хиляда през 2019 г. - най-ниският от 1949 г., съобщи Националното статистическо бюро. \r\nБроят на бебетата, родени през 2019 г., спадна с 580 000 до 14,65 милиона. \r\n \r\nРаждаемостта в страната намалява от години и това е предизвикателство пред втората най-голяма икономика в света. \r\nВъпреки намаляването на раждаемостта, населението на Китай достигна 1,4 милиарда през 2019 г., съобщи статистическото бюро. Смъртността през 2019 г. е била 7,14 на хиляда - което води до \"естествен прираст\" от 3,34%. \r\n \r\nПрез 1979 г. китайското правителство въведе общонационална „политика за едно дете“ - с различни изключения - за забавяне на растежа на населението. Семействата, нарушили правилото бяха изправени пред глоби, загуба на работа и понякога принудителни аборти. \r\n \r\nНо политиката е обвинявана за тежкия дисбаланс между половете - мъжете все още надхвърлят жените с повече от 30 милиона, сочат данните за 2019 г. \r\n \r\nПрез 2015 г. правителството прекрати „политиката за едно дете” и позволи на двойките да имат две деца. Но тази реформа не успя да обърне спадащата раждаемост в страната. \r\n \r\nЕкспертите казват, че това е така, защото облекчаването на политиката не беше придружено с други важни промени, които подкрепят семействата: парична подкрепа за отглеждане на деца и увеличен отпуск по майчинство. \r\n \r\nПовечето хора всъщност не могат да си позволят повече от едно дете, казват анализатори.", "date": "2020.01.17", "title": "Китай с най-ниска раждаемост от 70 години"}
{"url": "https://standartnews.com/sport/posledno-ali-sou-bil-shchastliv-v-tsska-412128.html", "text": "Нападателят на ЦСКА Али Соу призна, че е отказал да премине в египетския гранд Ал Ахли. Гамбиецът сподели при прибирането на клуба от Турция, че на \"Армията\" се чувства като у дома си.  \"Тренировките бяха успешни и всички играчи бяха доволни. Аз съм играч на ЦСКА сега. Щастлив съм тук, затова се върнах. В моя мозък е само да бъда тук и се чувствам у дома. Спекулациите не ми повлияха, но имаше мисли в главата ми. Аз съм играч, който искам да се концентрирам върху тренировката си. Щастлив съм да остана в отбора.  Имах оферта от Ал Ахли, но я отказах. Сега четох само спекулации, но аз не знам нищо. Отборите трябва да говорят, но накрая става въпрос за мен и чак тогава аз знам повече\", заяви Соу. ", "date": "2020.01.17", "title": "Последно - Али Соу бил щастлив в ЦСКА"}
{"url": "https://standartnews.com/sport/voleybolna-legenda-ostavete-prandi-412133.html", "text": "Българската волейболна федерация очевидно иска да отстрани Силвано Пранди от поста старши-треньор на държавния ни тим. Легендата на българския волейбол Владимир Николов  обаче подкрепи италианеца и иска специалистът да продължи да работи с мъжкия национален отбор. Ето какво сподели той пред БНР: \"В периода, в който се намира България - преходен, започва нов олимпийски цикъл, има необходимост от нови лица, тъкмо Силвано Пранди е човекът, който може да го постигне. През 2009 година хората, които за първи път попаднаха под негово ръководство, бяха близнаците Братоеви, Виктор Йосифов, Слави Гоцев, Теодор Тодоров. Сега под негово ръководство в отбора започна Мартин Атанасов. Той наложи Алекс Грозданов. Сеганов вече играе през цялото време, тоест, той има нюх. Знае как да развива млади играчи. Според мен в този период той е точният човек за националния отбор\", каза Николов. Той коментира и оттеглянето от националния отбор на Теодор Салпаров и Виктор Йосифов. \"Искам да им пожелая успех в оставащото им време от кариерата и да ги поздравя за добре свършената работа. Теди особено, казвам особено, защото с него съм от 2003 година до 2015 година. Това са 12 сезона, в които сме делили всичко. Вики се включи в отбора през 2009 година, ударно с трето място на европейското първенство и с награда за най-добър блокиращ и оттогава е неизменно в отбора. Винаги, в най-тежките моменти, е давал най-доброто от себе си\", завърши бившият капитан на \"лъвовете\".", "date": "2020.01.17", "title": "Волейболна легенда : Оставете Пранди!"}
{"url": "https://standartnews.com/svyat/blgarin-e-otkrit-mrtv-v-doma-si-v-london-412071.html", "text": "Българин е открит мъртъв в дома му в Лондон, образувано е разследване за убийство, съобщи в. \"Дейли мейл\". Полицията е била извикана на мястото на престъплението в Кройдън от \"Бърза помощ\" в понеделник сутринта, след съобщения, че мъж е бил открит мъртъв в дома си, предаде БНР.  Органите на реда идентифицираха жертвата като К. К. на 60 г. Съдебно-медицинската експертиза е установила, че българинът е починал от множество наранявания. Близките му са уведомени за смъртта му. Полицията призовава всеки, който може да има информация за случилото се да се свърже с нея. Детектив Хелън Ранс, която води разследването заяви, че би искала да разговаря с всеки, който е видял или говорил с Къртиков след 16 ч в събота, 11 януари.", "date": "2020.01.17", "title": "Убийство на българин в дома му в Лондон"}
{"url": "https://standartnews.com/svyat/nashenets-v-london-zhertva-na-serien-ubiets-412076.html", "text": "Българин е намерен мъртъв в дома си в Лондон, което е трето убийство в английската столица от началото на 2020 година, пише Дейли Мейл. Полицията е извикана на местопроизшествието в Кройдън след съобщение, че мъж е бил открит мъртъв в къщата му. Красимир Картиков, 60-годишен, е посочен като жертвата, открита в дома му на Уайтхорс Роуд. Аутопсията разкри, че българинът е починал от множество наранявания. Главният инспектор детектив Хелън Ранс, която ръководи разследването, казва: „Нашето разследване се движи бързо, но искаме да говорим с всеки, който е видял или говорил с Красимир. „Семейството на Красимир е разбираемо опустошено след смъртта на любимия човек и ние сме ангажирани да разберем какво точно се е случило през онази нощ и да открием лицето или лицата, отговорни за това.“ Все още не са извършени арести. На 3 януари полицията в района на Финсбъри парк в града бе извикана, след като друг мъж е бил намушкан. Алжирският гражданинТакиедин Будан живял в Обединеното кралство от три години и работил като шофьор за доставка на Uber Eats и Deliveroo и също бил открит мъртъв. На 3 януари полицията започна ново разследване на убийство, след като останките на друг 53-годишен мъж бяха открити в Барнс. Той беше идентифициран като Уилям Алгар. \r\n ", "date": "2020.01.17", "title": "Нашенец в Лондон жертва на сериен убиец"}
{"url": "https://standartnews.com/svyat/premiert-na-ukrayna-podade-ostavka-412077.html", "text": "Премиерът на Украйна Алексей Гончарук съобщи, че е подал оставката си. Той я е предал на президента Владимир Зеленски, за да бъде внесена във Върховната рада, предаде БГНЕС. \"Приех длъжността, за да изпълнявам програмата на президента. За мен той е пример за откритост и благоприличие. За да отхвърля всякакви съмнения относно нашето взаимно уважение и доверието си към него, му предадох оставката си, за да я внесе в парламента“, написа Гончарук на страницата си във Facebook. ", "date": "2020.01.17", "title": "Премиерът на Украйна подаде оставка"}
{"url": "https://standartnews.com/svyat/premiert-na-ukrayna-podade-ostavka-412089.html", "text": "инистър-председателят на Украйна Алексей Гончарук подаде оставката си. За това стана ясно от негов пост в социалната мрежа Фейсбук. Гончарук подчертава, че е дошъл на поста, за да изпълнява програмата на президента, защото той „е модел на откритост и благоприличие“.  „Въпреки това, за да премахна съмненията относно нашето уважение и доверие към президента, подписах оставката си и я предадох на президента с правото да я внеса в парламента“, гласи съобщението на Гончарук. Премиерът спомена и клипове, публикувани в мрежата. „През последните дни всички бяхте свидетели на събития, разгръщащи се в мрежови файлове, събрани от фрагменти от записи на заседания в правителството. Съдържанието им изкуствено създава впечатление, че аз и моят екип не уважаваме президента, който е нашият политически лидер“, добави той.", "date": "2020.01.17", "title": "Премиерът на Украйна  даде оставка"}
{"url": "https://standartnews.com/svyat/prodadokha-ryadka-moneta-za-1-milion-liri-412074.html", "text": "Уникална монета от 1 лира беше продадена за рекордните 1 милион британски лири. Медиите на Острова съобщават, че това е първата подобна реликва, купена за толкова сериозна сума. Монетата е златна и е с лика на Едуард VIII. Новият собственик е частен колекционер, който обяви, че шансът да върне ценната находка от Америка във Великобритания се случва веднъж в живота.", "date": "2020.01.17", "title": "Продадоха рядка монета за 1 милион лири"}
{"url": "https://www.standartnews.com/sport/na-ostrova-dzhoshua-nyama-da-se-bie-v-turtsiya-412064.html", "text": "Английските медии не са убедени в информацията, която се появи днес, че Кубрат Пулев и Антъни Джошуа ще се бият през месец май в Истанбул на стадиона на Бешикташ „Водафон Парк“. По-рано вчера самият Кубрат потвърди новината, споделяйки статията на колегите от БТВ. В последствие пък брат му Тервел заяви, че преговорите са на финалната фаза като месецът и мястото (Истанбул) са сигурни. Водещите издания на Острова не пропуснаха голямата новина, долетяла от България, но не са убедени, че е вярна. „Daily Mail” и „The Sun” вкупом споделят, че официално потвърждение за мача няма като според тях преговорите между двете страни продължават. От „The Sun” са категорични, че няма шанс суперсблъсъкът да бъде в Турция като по тяхна информация Джошуа е съгласен единствено да се боксира във Великобритания, САЩ и Саудитска Арабия. „Daily Mail” пък припомня, че Джошуа се е боксирал само два пъти извън Великобритания, в двете срещи с Анди Руис в Ню Йорк и Саудитска Арабия. Според изданието шансът това да се случи отново е минимален и най-вероятният домакин на двубоя с Пулев ще бъде новият стадион на Тотнъм.", "date": "2020.01.17", "title": "На Острова: Джошуа няма да се бие в Турция"}
{"url": "https://standartnews.com/svyat/chakaniyat-dzhd-v-avstraliya-dokara-navodneniya-412078.html", "text": "След горските пожари, засягащи огромни горски площи, Австралия беше обхваната от бури. В някои райони на Нов Южен Уелс дори имаше наводнения, а местните разказаха, че това не се е случвало от няколко години. След горските пожари, засягащи огромни горски площи, Австралия беше обхваната от бури. Въпреки че е необходимо да вали още доста, за да изгаснат пожарите, дъждът беше посрещнат с радост, предава NOVA. В някои райони на Нов Южен Уелс дори имаше наводнения, а местните разказаха, че това не се е случвало от няколко години.", "date": "2020.01.17", "title": "Чаканият порой в Австралия докара наводнения"}
{"url": "https://standartnews.com/svyat/da-instsenirash-otvlichane-za-da-ne-se-ozhenish-412103.html", "text": "55-годишен колумбиец инсценира собственото си отвличане, за да избегне брачния хомот, съобщиват ДПА и БТА. Миналия уикенд приятели на бъдещия младоженец подали сигнал в полицията, че мъжът е отвлечен в южния гр. Питалито. Според показанията на приятелите двама въоръжени мъже на мотоциклети отвлекли мъжа броени часове преди сватбата му. Полицията започнала разследване и затворила пътищата, извеждащи от града. Младоженецът бил намерен в къща на свой роднина, съобщи говорител на полицията пред местния тв канал Каракол. Приятелите, съобщили за отвличането, признали, че са излъгали, за да помогнат на мъжа, който \"не искал и да чуе за женитба\", съобщава местният в.\"Ел Тиемпо\". Оказва се, че мъжът за втори път инсценира отвличането си, за да не мине под венчило, съобщи Каракол. Срещу него би могло да бъде повдигнато наказателно обвинение.", "date": "2020.01.17", "title": "Да инсценираш отвличане, за да не се ожениш"}
{"url": "https://www.standartnews.com/sport/levski-s-ultimatum-km-tiam-412075.html", "text": "Левски планира да “замрази” сенегалския полузащитник - Кали Тиам на резервната пейка през пролетния полусезон, ако не поднови контракта си с клуба. Договорът на играча изтича е до лятото, но той отказва да го преподпише, въпреки че преговорите текат от половин година. От “Георги Аспарухов” се твърди, че Тиам претендира за непосилна за Левски заплата и това е в основата на проблема. Вероятно сега той ще получи ултиматум да вземе решение до определена дата, а след това ще седне трайно на пейката. През пролетта на миналата година същото се случи с други двама, които отказваха да преподпишат. Това бяха Давид Яблонски и Жерсон Кабрал, които също настояваха за солидно увеличение на заплатите. Двамата бяха изкарани от стартовия състав в последната третина на първенството и след това напуснаха “Герена” като свободни агенти.", "date": "2020.01.17", "title": "Левски с ултиматум към Тиам"}
{"url": "https://standartnews.com/svyat/grtsiya-se-izpravya-sreshchu-turtsiya-v-libiya-412113.html", "text": "Сили за постигане на примирие в Либия е готова да изпрати гръцката страна, обяви министърът на външните работи Никос Дендиас след срещата си с командващия Либийската национална армия Халифа Хафтар в Атина. ЛНА воюва срещу Правителството на националното съгласие в Триполи и подкрепя базираната в Тобрук алтернативна държавна власт. „Казах (на Хафтар), че Гърция е готова да помогне за утрешния ден на Либия или със сили, за да има примирие, или с помощ за вдигане на оръжейното ембарго (на ООН). Всичко това е принос в бъдещето на либийския народ. Ние искаме Либия да стане една модерна демократична страна“, заяви гръцкият първи дипломат. Вчера турският президент Реджеп Тайип Ердоган съобщи, че Турция започва да изпраща в Либия войници в подкрепа на правителството в Триполи. Според гръцкия министър с Хафтар са се обединили около желанието си за прекратяване на огъня в Либия, изтегляне на наемниците и отмяна на незаконните меморандуми (между Триполи и Анкара - бел.ред.). На срещата, продължила час и половина, Дендиас е поискал от Хафтар да постави на предстоящата в неделя конференция за Либия в Берлин въпроса за анулирането на меморандума, подписан в края на ноември от Турция и либийското Правителство на националното съгласие в Триполи за морско делимитиране, съобщава „Катимерини“. Според Атина документът нарушава суверенните ѝ права на изключителна икономическа зона край остров Крит. Без предварителна информация и при строга секретност в Атина снощи пристигна Халифа Хафтар. Според коментари на политически анализатори вероятно Европейският съюз използва добрите дипломатически отношения между Гърция и Либия, за да окаже натиск за успешен резултат от международната среща в Берлин в неделя. Сделка за примирие в Москва не беше постигната след отказ на генерал Хафтар да приеме условията. С включването на Атина в дипломатическата инициатива се очаква да се постигне в Берлин споразумение за примирие и решаване на конфликта в Либия. Берлин отказа участие на Гърция в предстоящата международна среща по либийския конфликт, което предизвика реакция лично  от страна на генерал Хафтар, който реши сам да разговаря с гръцкото правителство преди да застане на масата за преговори в Германия, подчертават първите коментари по неочакваното посещение в Атина.", "date": "2020.01.17", "title": "Гърция се изправя срещу Турция в Либия?"}
{"url": "https://standartnews.com/svyat/iranskiyat-top-ayatolakh-spomena-trmp-v-molitvata-si-412116.html", "text": "Доналд Тръмп е клоун, който само се преструва, че подкрепя иранския народ, заяви днес върховният лидер на Иран аятолах Али Хаменей, който се появи на петъчната проповед в джамия в Техеран. Иранският лидер заяви, че присъствието на огромен брой хора при погребението на убития ирански генерал Касем Солеймани е признак, че иранският народ подкрепя Ислямската република въпреки трудностите през последните години. Хаменей изтъкна, че убивайки иранския генерал Касем Солеймани, САЩ са убили най-ефективния командир в борбата срещу терористичната организация \"Ислямска държава\". Върховният лидер засегна и темата със сваления погрешка от Иран самолет на украинските авиолинии. Според Хаменей свалянето на самолета е ужасна катастрофа, която е натъжила Иран и е станала повод за радост за враговете на Иран. Аятолах Хаменей разкритикува западните държави и заяви, че те са прекалено слаби, че \"да поставят иранците на колене\". Правителствата на Великобритания, Франция и Германия, които задвижиха тази седмица механизма за уреждане на спорове, предвиден в иранското ядрено споразумение от 2015 г., са слуги на САЩ, заяви Хаменей. Иранският върховен лидер каза, че страната му е готова да преговаря, но не със Съединените щати. Аятолах Хаменей за последен път изнесе петъчна проповед в Техеран през 2012 г., отбелязва Асошиейтед прес. Тогава той нарече Израел \"раков тумор\" и обеща Иран да подкрепи всеки, който се бори срещу еврейската държава, припомня Асошиейтед прес. При последната си проповед Хаменей предупреди САЩ да не предприемат удари срещу Иран заради ядрената му програма, защото те ще пострадат десет пъти по-сериозно.", "date": "2020.01.17", "title": "Иранският топ аятолах спомена Тръмп в молитвата си"}
{"url": "https://www.standartnews.com/sport/bez-blgarki-na-australian-open-412080.html", "text": "Без български тенисистки ще премине тазгодишното издание на Australian Open. Изабелла Шиникова отпадна в квалификациите в Мелбърн, след като загуби срещу шестата в схемата Наталия Вихлянцева (Русия) с 2:6, 3:6. Шиникова загуби първите четири гейма с два пробива и върна един от тях за 1:4, но Вихлянцева спря опита на българката за обрат и спечели първия сет. Шиникова, 163-а в ранглистата на УТА спечели подаването на рускинята в началото на втория сет, но загуби следващия си сервис-гейм за 1:1.  В крайна сметка българката допусна още два пробива до края и Вихлянцева завърши с 40:0 на собствен сервис с първия си мачпойнт. Шиникова беше последната българка на турнира в Мелбърн, след като Виктория Томова и Елица Костова вече отпаднаха.", "date": "2020.01.17", "title": "Без българки на Australian Open"}
{"url": "https://standartnews.com/svyat/sstezanie-s-bikove-v-indiya-vze-zhertva-412134.html", "text": "Един човек загина, а над 60 получиха различни наранявания по време на състезание по укротяване на бикове. Той се устройва в чест на ежегодния празник на плодородието Понгал в южния индийския щат Тамил Наду, съобщава „Times of India”. Бикът побягнал, след като чул биенето на барабаните. При опит да го хване животното, 40-годишен участник в церемонията е бил стъпкан от копитата му. \r\n \r\nанени са били 66 човека, от които 37 укротители на бикове, а останалите – собственици на бикове и зрители. Става въпрос за участници в знаменитата „индийска корида” Джаликату, която представлява зрелищно състезание по укротяване на бикове. Смята се, че тази традиция датира от най-малко 2,5 хиляди години. За разлика от испанската корида, Джаликату не е битка на човека с бика, а именно укротяване. В отделните райони тази традиция е представена в различни вариации, но всички си приличат в едно – мъжът трябва да хване бика с две ръце за рогата и да се задържи така известно време или да измине определено разстояние върху него. \r\n \r\n ", "date": "2020.01.17", "title": "Състезание с бикове в Индия взе жертва"}
{"url": "https://www.standartnews.com/sport/slaviya-prodade-munos-v-rumniya-412081.html", "text": "Футболният Славия продаде испанския защитник Давид Уманес Муньос на румънския първодивизионен Академика Клинчени. Освен трансферна сума по сделката \"белите\" ще получат и процент при бъдеща продажба на 23 годишния играч. Уманес премина успешно медицинските изследвания и подписа договор за следващите 18 месеца. Той направи и първа тренировка с новите си съотборници. Централният бранител премина в Славия през миналата зима, като записа 16 мача с една асистенция с екипа на софиянци.", "date": "2020.01.17", "title": "Славия продаде Муньос в Румъния"}
{"url": "https://www.standartnews.com/sport/redi-se-nov-transfer-v-levski-412124.html", "text": "Ръководството на Левски се надява в близките дни да финализира още един трансфер. \"Сините\" водят преговори с халф, чието име се пази в тайна на този етап.  Твърди се, че става дума за полузащитник, който е с дефанзивни функции. Може да играе и като централен защитник. На \"Герена\" се надяват сделката да бъде финализирана в близките часове и дори въпростният играч да се появи на лагера в Сандански.  С евентуалното привличане на въпростният халф, Петър Хубчев планира да подмени изцяло халфовата си линия за втория полусезон на първенството. На \"Герена\" вече дойдоха Симеон Славчев и Стайн Спиерингс, който са гласени за титуляри. Не е изключено, ако всичко по привличането на дефанзивния полузащитник мине по план, Левски да се откаже от Хали Тиам, който има договор до края на сезона. ", "date": "2020.01.17", "title": "Реди се нов трансфер в Левски"}
{"url": "https://standartnews.com/svyat/verkhofstat-velikobritaniya-shche-se-vrne-v-es-vse-nyakoga-412140.html", "text": "Великобритания няма автоматично да депортира граждани на ЕС, които не са подали молби за правото на пребиваване в страната след нейното излизане от съюза, заяви в петък главният координатор на Европейския парламент по въпроса за Брекзит Ги Верхофстат, който се срещна в четвъртък с британски министри, включително с министъра за Брекзит - Стивън Баркли, и посочи, че е получил уверения от тях, че ще има гратисен период за онези, които не са кандидатствали по схемата за \"статут на уседналост\" на Великобритания до крайния срок през юни 2021 година. \"Какво ще се случи с тези хора дори след гратисния период? Е, няма да има автоматично депортиране\", посочи той пред радио Би Би Си. \"След гратисния период те ще имат възможност да кандидатстват, предоставяйки основание, поради което не е било възможно да направят това в рамките на нормалните процедури и срокове\". Попитан от Би Би Си за истинността на думите на Верхофстат, говорителят на британския премиер Борис Джонсън потвърди, че няма да има автоматично депортиране след Брекзит. Към края на миналата година са кандидатствали за статут на уседналост над 2,7 милиона от приблизително 3,5 милиона граждани на ЕС, живеещи във Великобритания. На около 2,5 милиона европейци е било казано, че могат да продължават да живеят и да работят в Обединеното кралство след Брекзит, като на този етап само 6 заявления на \"сериозни и закоравели престъпници\" са били отхвърлени, отбеляза Би Би Си.. По-рано тази седмица обаче ЕС изрази загриженост относно \"противоречиви сигнали“ за това какво ще се случи с тези, които не успеят да го направят навреме. Великобритания ще напусне ЕС на 31 януари, след като договори условията за развода в края на миналата година, но ще остане обвързана към всички правила на блока до края на 2020 година в рамките на т.нар. преходна фаза, целяща контролирано, а не хаотично излизане от съюза. Ги Верхофстат също така посочи, че гражданите на ЕС, на които е предоставен статут на уседналост, желаят да им бъде предоставен реален документ, за да могат да докажат, че имат право да останат във Великобритания. Той отбеляза, че управляващите в Лондон са му казали, че се разглежда възможността за подобни документи. Запитан от радио Би Би Си дали смята, че Великобритания някога може да се върне в ЕС, Ги Верхофстат отговори утвърдително, но не се ангажира с време. \"Ще има ново поколение, което ще каже: Какво направихме? Искаме да се върнем обратно\", прогнозира той.", "date": "2020.01.17", "title": "Верхофстат: Великобритания ще се върне в ЕС все някога"}
{"url": "https://standartnews.com/svyat/20-000-spyat-pod-zvezdite-v-puerto-riko-412145.html", "text": "В резултат от поредицата земетресения, разтърсили Пуерто Рико, около 20 000 души са били принудени да напуснат домовете си, съобщават властите на островната държава. Някои са предпочели да спят на улицата, съобщи РИА Новости. Карибският остров беше сполетян от поредица земетресения, които нарушиха електроснабдяването, инфраструктурата и разрушиха много къщи. Най-силното от тях беше с магнитуд 6,6-а степен. Властите в страната обявиха извънредно положение. Сеизмолозите продължават да регистрират вторични трусове. Според губернатора на острова нанесените щети възлизат на 110 000 долара. Около 8200 души са настанени в държавни приюти, а около 20 000 се намират в неофициални такива. Много хора предпочитат да спят на улиците, а не в домовете си, тъй като на въздух се чувстват в по-голяма безопасност.", "date": "2020.01.17", "title": "20 000 спят под звездите в Пуерто Рико"}
{"url": "https://www.standartnews.com/sport/posledno-ali-sou-bil-shchastliv-v-tsska-412128.html", "text": "Нападателят на ЦСКА Али Соу призна, че е отказал да премине в египетския гранд Ал Ахли. Гамбиецът сподели при прибирането на клуба от Турция, че на \"Армията\" се чувства като у дома си.  \"Тренировките бяха успешни и всички играчи бяха доволни. Аз съм играч на ЦСКА сега. Щастлив съм тук, затова се върнах. В моя мозък е само да бъда тук и се чувствам у дома. Спекулациите не ми повлияха, но имаше мисли в главата ми. Аз съм играч, който искам да се концентрирам върху тренировката си. Щастлив съм да остана в отбора.  Имах оферта от Ал Ахли, но я отказах. Сега четох само спекулации, но аз не знам нищо. Отборите трябва да говорят, но накрая става въпрос за мен и чак тогава аз знам повече\", заяви Соу. ", "date": "2020.01.17", "title": "Последно - Али Соу бил щастлив в ЦСКА"}
{"url": "https://www.standartnews.com/sport/dzhokovich-poluchi-smrtni-zaplakhi-ot-mafiyata-412086.html", "text": "16-кратният шампион от Големия шлем - Новак Джокович си навлече сериозни проблеми след празненствата на триумфа в ATP Cup през миналата неделя, съобщи gong.bg. Успоредно с песента на Камелия - \"Луда по тебе\", сърбите пяха и тяхна песен за Косово - \"Видовдан\" на Гордана Лазаревич, която вбеси посланика на Косово в България - Едон Цана, определил тенисиста като \"примитивен, назадничав и обикновен балкански националист и шовинист\". Оказва се обаче, че Цана не е единственият обиден и по петите на Джокович вече е и албанската мафия. Близък до сърбина призна, че той е получил смъртни заплахи за собствения си живот и за този на семейството си в социалните мрежи, които обаче засега не приема особено сериозно. \r\n \r\n\"Ноле е първокласен спортист и патриот, който не е мрази и не е обидил никого. Всичко останало са мръсни политически игри. Не го е страх и няма да позволи това да помрачи радостта и е готов за още победи\", коментира източникът пред сръбските медии.", "date": "2020.01.17", "title": "Джокович получи смъртни заплахи от мафията"}
{"url": "https://standartnews.com/regionalni/trnovtsi-dva-dni-na-studeno-zaradi-avariya-412106.html", "text": "Жителите на няколко квартала в старата ни столица Велико Търново два дни са без парно отопление заради сериозна авария на магистрален топлопровод. От началото на този отоплителен сезон това е десета авария по топлопреносната мрежа на града. Екипи отстраняват аварията, а от \"Топлофикация\" предупреждават, че са възможни смущения в подаването на топлинна енергия в целия град. Всички учебни заведения и Старческия дом в града ще преминат на алтернативно отопление с газ. \r\nТоплоподаването се очаква да бъде възстановено най-рано утре. Заради зачестилите проблеми от държавния енергиен регулатор разпоредиха през декември извънредна проверка на \"Топлофикация\" Велико Търново, като резултатите от нея все още не са оповестени.", "date": "2020.01.17", "title": "Търновци два дни на студено заради авария"}
{"url": "https://standartnews.com/biznes/nokia-23-s-moshchen-izkustven-intelekt-i-na-dostpna-tsena-412107.html", "text": "HMD Global, домът на телефоните на Nokia, представя на българския пазар новия смартфон Nokia 2.3. Многофункционална камера, захранвана от изкуствен интелект, който ви помага да изберете най-добрия кадър. голям 6,2-инчов HD+ екран и двудневен живот на батерията са сред предимствата на Nokia 2.3, които ви предоставят повече време и възможности за забавлявате. Освен че е готов за Android 10, новият Nokia 2.3 ще получава месечни актуализации за сигурност за период от три години и ъпдейти на операционната система за две години, което гарантира, че смартфонът ще се подобрява с течение на времето. Nokia 2.3 е с двойна камера и чисто новата функция на телефоните Nokia „Препоръчан кадър“, която ви помага да изберете най-добрата от серия снимки на един обект. Независимо дали искате да уловите задното салто на приятел, семеен портрет, на който всички се усмихват, или победен гол на любимия отбор, „Препоръчан кадър“ автоматично заснема алтернативни изображения преди и след натискане на бутона на камерата и ви предлага най-доброто изображение. Заедно с останалите захранвани с изкуствен интелект опции като „Портретен режим“ и заснемане при ниска осветеност, феновете могат да разгърнат креативността си. С Nokia 2.3 и неговия Google Assistant бутон пестите ценно време. Просто използвайте гласови команди, за да видите следващите срещи в календара си, разписанието на градския транспорт и още много информация. Устройството има и биометрично лицево разпознаване, което ви позволява да го отключвате буквално с един поглед. Юхо Сарвикас, Главен продуктов директор на HMD Global: „Потребителите по цял свят вече познават и оценяват качествата на продуктите от серията Nokia 2, а новият Nokia 2.3 е стъпка напред в нашата мисия да им предлагаме преживяване, което непрекъснато се обновява – моделът е с достъп до двугодишни ъпдейти на операционната система, както и ежемесечни актуализации на сигурността за период от три години и то в най-достъпния клас телефони. Нивото на изкуствения интелект в Nokia 2.3 е без конкуренция в своя сегмент и заедно с големия му дисплей и двудневния живот на батерията той е оптимален вариант за онези, които ползват телефона си като основен източник на информация и забавление.“ Nokia 2.3 разполага с „Портретен режим“ за акцентиране върху основния обект и деликатно замъгляване на фона, което прави портретните снимки наистина забележителни. Просто използвайте Google Photos, за да регулирате замъгляването, след като направите снимката. С двойната 13MP/2MP камера можете да правите уникални портрети с разнообразие от ексклузивни боке ефекти или опции за замъгляване на фона като Classic, Butterfly, Heart или Star. При обработката пък имате възможност да се почувствате като истински професионалист, като адаптирате фокуса в снимката. С комбинацията от усъвършенстван синтез на изображенията и подреждане на експозицията (прави многобройни кадри при различни нива на осветеност и ги обединява в една снимка), можете да правите впечатляващи снимки с дълбочина на детайлите, дори при ниска осветеност. Благодарение на изкуствения интелект, технологията на адаптивната батерия дава на Nokia 2.3 двудневна активност само с едно зареждане. Устройството ще опознае навиците ви при ползването на различните приложения и така ще можете да се потопите в любимите си филми и сериали за по-дълго. Просто седнете, отпуснете се и се насладете на историите, които оживяват на големия 6,2-инчов HD+ екран в ръцете си. Вдъхновен от скандинавското си наследство, дизайнът на Nokia 2.3 е комбинация от непреходна естетика и устойчивост. С 3D нано-текстурирания си гръб, който няма да се изплъзне от ръката ви, този телефон има зашеметяващо покритие, което оставя дълготрайно впечатление. Посредством усъвършенстваната конструкция на гърба са интегрирани двойна камера и светкавица без релеф. Вътрешното шаси, отлято от алуминий с висока прецизност прави корпуса твърд и издръжлив, предпазвайки всички вътрешни компоненти. Nokia 2.3 е готов за Android 10, което означава ежемесечни актуализации на сигурността за период от три години и актуализации на операционната система за две години, което гарантира, че смартфонът ще се подобрява с времето и инвестицията е подсигурена и занапред. Най-новите функции на Android 10 ще предоставят постъп до „тъмна тема“, за намаляване разхода на енергия и по-добра видимост на дисплея, както и повишено ново поверителност и други преимущества, когато премине на последната версия Android. Nokia 2.3 е наличен в търговската мрежа в България в сив, зелен и пясъчен цвят, на препоръчителна цена от 229 лева.", "date": "2020.01.17", "title": "Nokia 2.3 с мощен изкуствен интелект и на достъпна цена"}
{"url": "https://www.standartnews.com/sport/karlos-saynts-specheli-rali-dakar-za-treti-pt-412092.html", "text": "Испанецът Карлос Сайнс спечели за трети път Рали Дакар при автомобилистите. В последния, 12-и етап, в Саудитска Арабия 57-годишният Сайнс завърши на 3 минути и 56 секунди след победителя в него Насер Ал-Атия. Катарецът остана втори в генералното класиране, а трети в него е французинът Стефан Петерханзел. При мотоциклетистите победител в състезанието стана американецът Рики Брабец.", "date": "2020.01.17", "title": "Карлос Сайнц спечели рали \"Дакар\" за трети път"}
{"url": "https://standartnews.com/biznes/a1-videoteka-prenasya-kholivud-u-doma-412118.html", "text": "Вероятно не малка част от поколението вече пораснали деца все още си спомня предаването „Милион и едно желания“, което веднъж на няколко месеца радваше тогавашните подрастващи с повторения на култови филми. Споменът е ярък, защото тогава това беше май единствената възможност да се насладим отново на приключенията на любимите си телевизионни герои. Разбира се, оттогава взискателността на зрителите доста се е повишила, а телевизията отдавна вече предлага много повече възможности за зрителите от всички възрасти. Ежедневието и навиците на потребителите също се променят, и за да отговори на тези нови желания, една от най-големите технологични компании в България – А1, развива своя интерактивна телевизионна платформа A1 Xplore TV. Тя надгражда върху вече добре познатите и удобни интерактивни функции за спиране на пауза, връщане назад, гледане на минали предавания и запис на телевизионно съдържание с пускането на А1 Видеотека, която включва редица хитови филми от големия екран.  А1 Видеотека дава възможност на потребителите да гледат най-новите заглавия малко след като приключи излъчването им в киносалоните. Компанията е единствената на родния пазар, която чрез своята видеотека предлага на зрителите водещи заглавия, направили своята премиера преди не повече от 6 месеца в киносалоните. Наличните филмови продукции са от водещи студия като Warner Bros., Universal, Paramount, Sony, Fox, както и Disney и Pixar. Видеотеката е с постоянно развиващ се каталог от филми от всеки жанр. А1 Видеотека предлага също филмови продукции на принципа Video-on-Demand (VOD), или съдържание при поискване от HBO и Voyo, които могат да бъдат наети в рамките на 48 часа. По този начин киноманите, които предпочитат удобството на домашната атмосфера, ще имат шанса да организират своя любим филмов маратон у дома. Закупуването на филми става директно през платформата, като желаното заглавие се визуализира в „Моята секция“, а сумата се добавя директно към месечния абонамент към А1. Филмите са добре субтитрирани и с кристално качество на картината, което допринася за приятното преживяване на зрителите.  Сред предимствата на А1 Xplore TV е и функцията за персонализирани препоръки, които получават потребителите на база на своите предпочитания. С помощта на алгоритъм, подходящи според конкретните интереси на зрителя филми се визуализират в секция „Препоръчани”. Така вечната дилема „какво да гледаме” вече се решава доста по-лесно, а любителите на седмото изкуство могат да бъдат сигурни, че няма да изпуснат нищо от това, което обичат да гледат. Друга иновация на интерактивната телевизионна платформа е, че тя се синхронизира между отделните устройства. По този начин предаването, гледано на телевизор продължава от същото място при стартирането на приложението на мобилен телефон или таблет, и обратно. Създаването на услугата А1 Видеотека е част от стратегията на А1 да осигури достъпно премиум съдържание на своите клиенти. Така вече не е задължително да отделяме часове в подготовка и планиране, за да се насладим на семейно кино с децата или с приятели, защото филмите вече са у дома. А1 Видеотека се предлага само за абонати на ТВ услуга с технологията А1 Xplore TV.", "date": "2020.01.17", "title": "А1 Видеотека пренася Холивуд у дома"}
{"url": "https://www.standartnews.com/sport/petra-vlkhova-sshcho-idva-v-bansko-412125.html", "text": "Словачката Петра Влъхова допълни групата на топ състезателките, които ще участват на Световната купа в Банско от 24 до 26 януари. Тя последна потвърди участието си на писта \"Марк Жирардели\". В момента Влъхова е втора в генералното класиране за Световната купа с 613 точки. Пред нея е Микаела Шифрин (САЩ) с 886 точки. Американката, която е олимпийска шампионка от Пьончан 2018, трикратна световна в слалома и актуална носителка на голямата Световна купа, също ще участва в Банско. За стартовете под връх Тодорка идват и олимпийските шампионки в спускането София Годжа (Италия), в супергигантския слалом - Естер Ледецка (Чехия) и в комбинацията - Мишел Гизин (Швейцария). Общо заявените за стартовете в Банско са 58 алпийки от 15 нации.", "date": "2020.01.17", "title": "Петра Влъхова също идва в Банско"}
{"url": "https://www.standartnews.com/sport/voleybolna-legenda-ostavete-prandi-412133.html", "text": "Българската волейболна федерация очевидно иска да отстрани Силвано Пранди от поста старши-треньор на държавния ни тим. Легендата на българския волейбол Владимир Николов  обаче подкрепи италианеца и иска специалистът да продължи да работи с мъжкия национален отбор. Ето какво сподели той пред БНР: \"В периода, в който се намира България - преходен, започва нов олимпийски цикъл, има необходимост от нови лица, тъкмо Силвано Пранди е човекът, който може да го постигне. През 2009 година хората, които за първи път попаднаха под негово ръководство, бяха близнаците Братоеви, Виктор Йосифов, Слави Гоцев, Теодор Тодоров. Сега под негово ръководство в отбора започна Мартин Атанасов. Той наложи Алекс Грозданов. Сеганов вече играе през цялото време, тоест, той има нюх. Знае как да развива млади играчи. Според мен в този период той е точният човек за националния отбор\", каза Николов. Той коментира и оттеглянето от националния отбор на Теодор Салпаров и Виктор Йосифов. \"Искам да им пожелая успех в оставащото им време от кариерата и да ги поздравя за добре свършената работа. Теди особено, казвам особено, защото с него съм от 2003 година до 2015 година. Това са 12 сезона, в които сме делили всичко. Вики се включи в отбора през 2009 година, ударно с трето място на европейското първенство и с награда за най-добър блокиращ и оттогава е неизменно в отбора. Винаги, в най-тежките моменти, е давал най-доброто от себе си\", завърши бившият капитан на \"лъвовете\".", "date": "2020.01.17", "title": "Волейболна легенда : Оставете Пранди!"}
{"url": "https://standartnews.com/regionalni/otkradnakha-400-000-leva-ot-chasten-dom-v-krdzhali-412117.html", "text": "Районна прокуратура–Кърджали образува досъдебно производство за това, че в периода от 11 до 16 януари 2020 г. в Кърджали, е извършена кражба на парична сума в размер на 400 000 лева от апартамент в жилищна кооперация, съобщават от пресцентъра на Апелативна прокуратура–Пловдив. В хода на разследването е установено, че собствениците на жилището са отсъствали от дома си няколко дни, като преди заминаването си те заключили входната врата. При завръщането им в апартамента са установили кражбата на парите. От жилището не липсват други вещи или документи. От разследващ  полицай при ОД на МВР–Кърджали,  под ръководството и надзора на прокурор при Районна прокуратура–Кърджали, се извършват множество активни първоначални процесуално-следствени действия с оглед разкриване извършителя на престъплението. Работи се по всички версии.", "date": "2020.01.17", "title": "Откраднаха 400 000 лева от апартамент в Кърджали"}
{"url": "https://standartnews.com/regionalni/nad-1200-novi-knigi-obogatikha-bibliotekata-na-vratsa-412112.html", "text": "За миналата 2019 година във фонда на Регионална библиотека \"Христо Ботев\" във Враца са постъпили общо 1211 нови книги и периодични издания. Те са закупени по програма \"Българските библиотеки - съвременни центрове за четене и информираност\", финансирана от Министерство на културата. Разработката е насочена към обновяване на библиотечните колекции с книги и други информационни носители. Проектът на библиотеката във Враца е на стойност 16 546 лв. Заглавията са художествена, детска, справочна, научно-популярна литература и включват книжни носители от всички отрасли на знанието. По проекта е направен абонамент и за 16 периодични издания, които ще бъдат на разположение в отдел „Обща читалня”. Това е втори проект по програма „Българските библиотеки – съвременни центрове за четене и информираност“, по който Регионална библиотека „Христо Ботев” печели финансиране през 2019 година. През ноември книжният фонд беше обновен с над 1900 книги на стойност 21 824 лв.", "date": "2020.01.17", "title": "Над 1200 нови книги обогатиха библиотеката на Враца"}
{"url": "https://standartnews.com/regionalni/mikrobus-se-zapali-v-dvizhenie-412141.html", "text": "Микробус с метанова уредба се запали на автомагистрала „Хемус“ в района преди тунела „Витиня“. Към мястото веднага са насочени екипи на пожарната. Временно е спряно движението по магистралата, съобщиха от пресцентъра на МВР. Сигналът за инцидента е постъпил в 18.40 часа. Шофьорът е напуснал превозното средство, няма пострадали. До потушаване на огъня движението по магистралата в посока Варна в участъка преди тунела \"Витиня\" временно ще бъде спряно. Екипи на Пътна полиция обезопасяват мястото на инцидента.", "date": "2020.01.17", "title": "Микробус се запали на АМ \"Хемус\""}
{"url": "https://standartnews.com/regionalni/ekoministr-dimitrov-nyama-opasnost-za-khorata-v-pernishko-412147.html", "text": "Предстоят още претърсвания и изземвания в администрацията на ТЕЦ \"Бобов дол\", съобщи министърът на околната среда и водите Емил Димитров, след като направи проверка в топлоцентралата днес. Там той се срещна и с представители на РИОСВ-Перник. \"Материалите са подписани, заминават за Кюстендил, ще чакаме разпореждане на окръжния прокурор на Кюстендил или на главния прокурор, за да видим какво ще правим след това\", каза министър Димитров. Той допълни, че в понеделник документацията по случая ще бъде на бюрото му. Емил Димитров посочи, че няма задържани, разпитани или хора в ареста след направената вчера проверка по сигнал на ТД \"Национална сигурност\" и Икономическа полиция при Областната дирекция на МВР в Кюстендил, от екип от прокурори и следователи, във връзка с информация за управление на опасни отпадъци не по установения ред и горене на същите без комплексно разрешително от РИОСВ-Перник. \"Трябва да се изземат документи, за да се види каква е била цялата процедура. Упрек към комина нямаме, предстоят още замервания. Няма опасност за хората\", категоричен беше министърът. Той посочи още, че е посъветвал ръководството на централата да спре мощността, която все още е в процедура на разрешение, докато се уточни какво се случва. \"Няма вредни емисии, не става въпрос за отравяне на хората, става въпрос за неспазване на процедури, поне това показват замерванията\", допълни Емил Димитров. Той посочи, че случаят е в ръцете на Окръжната прокуратура в Кюстендил, а той е дошъл в централата, за да окаже съдействие. Според него няма вредни емисии, но централата няма нужните разрешителни. \"Затова им казах да преустановят тези мощности, докато си получат разрешителното. Като се напрегнат за месец и половина, като си доставят необходимите съоръжения, ще продължат\", каза той. Според Димитров централата имала разрешение за експлоатация само за една от три машини и не е получила официален документ от екоинспекцията.", "date": "2020.01.17", "title": "Екоминистър Димитров: няма опасност за хората в Пернишко"}
{"url": "https://www.standartnews.com/sport/kolko-kharchat-blgarskite-otbori-za-zaplati-412143.html", "text": "Българските клубове са обявили, че са платили 36 млн. евро (малко под 72 млн. лв.) за заплати през 2018 година, което ни отрежда 28-мо място в Европа, сочи публикуван от УЕФА доклад.  Увеличението спрямо предишната година е с 13%. Въпреки че сумата е сериозна, като цяло родните отбори изостават драстично спрямо разходите за заплати в държави, с които искаме да се борим на футболния терен. Страни като Австрия, Шотландия, Казахстан, Гърция, Израел, Швеция, Полша, Унгария, Норвегия, Хърватия, Чехия, Румъния, Сърбия и Кипър са значително преди нас по този показател, който е един от водещите в съвременния футбол. Най-много пари за заплати се дават в Англия. Общата сума е 3,235 милиарда евро. На второ място е Испания с 2,020 милиарда. След тях се нареждат Германия (1,664 милиарда), Италия (1,495 миларда) и Франция (1,281 милиарда).  ", "date": "2020.01.17", "title": "Колко плащат българските отбори за заплати"}
{"url": "https://standartnews.com/balgariya/vzemete-noviya-broy-na-vestnik-standart-412109.html", "text": "         ", "date": "2020.01.17", "title": "Вземете новия брой на вестник \"Стандарт\""}
