{"url": "https://www.standartnews.com/sport/aoiyama-zapochna-s-pobeda-v-tokio-382228.html", "text": "Даниел Иванов - Аоияма стартира с победа участието си на Големия новогодишен турнир по сумо в Токио. В схватка от първия кръг \"маегашира-5\" Аоияма се наложи над \"маегашира-5\" Йошикадзе, изтласквайки го извън дохиото с \"ошидаши\". Във втория кръг на турнира в понеделник съперник на Аоияма ще бъде \"маегашира-4\" Котошогико, който също започна с победа. Победи на старта постигна и двама от \"великите шампини\" - \"йокодзуните\" Какурю и Хакухо. Третият от тях - \"йокодзуна\" Кисеносато обаче отстъпи пред \"комусуби\" Митакеуми.", "date": "2019.01.13", "title": "Аоияма започна с победа в Токио"}
{"url": "https://www.standartnews.com/mneniya/shest-stryaskashchi-prognozi-za-2019-g-382251.html", "text": "Една от ключовите прогнози на Saxo Bank е за президента на САЩ Доналд Тръмп. Той може да поиска оставката на шефа на Федералния резерв Джером Пауъл, когото постоянно критикува за монетарната политика, и да го замени с председателя на Банката на Федералния резерв на Минеаполис Нийл Кашари. „Повишението на лихвения процент през декемеври е последната капка, американската икономика и акциите ще започнат бързо да падат през първото тримесечие на 2019 г. Към лятото фондовият пазар може да е в дълбока дупка”, отбелязват авторите на доклада.  \r\nПри декемврийското повишение на ставките фондовият пазар на САЩ реагира със срив, а Тръмп нарече случващото се �ужасно�. Агенция Bloomberg съобщи, че шефът на Белия дом обмисля възможността да уволни Пауъл. Официално потвърждение за това няма, а финансовият министър Стив Мнучин увери, че президентът никога не е предлагал подобно нещо. Той обаче не веднъж е твърдял, че именно ФЕД убива американската икономика.   Основателят на Tesla Илон Маск нарича 2018 г. най-лошата година в живота си заради проблеми, свързани с производството на електромобила Model 3. Загубите на компанията поставят нови рекорди всяко тримесечие, но през 2019 г. мъченията на проблемния производител на автомобили и неговия главен изпълнителен директор ще приключат. \r\nСпоред Saxo Bank, нуждите на Tesla от капитал ще бъдат удовлетворени от Apple, която разполага с 237 милиарда долара свободни средства. \"На Tesla са нужни пари, а на Apple — развитие на собствени екосистеми и излизане зад предела на смартфоните и свързаните с тях услуги и аксесоари.  Очевидно е, че следващата крачка ще е автомобилът\", се казва в доклада.  \r\nApple направи първа стъпка на автомобилния пазар през 2014 г., пускайки приложението  \r\nApple CarPlay, позволяващо включването на смартфона към мултимедийната система на автомобила. Освен това, според слуховете,  Apple вече няколко години разработва самоуправляващ се автомобил в рамките на секретния проект Titan, който е далече от завършване. \r\nПо оценка на Saxo Bank, стойността на една акция на Tesla при сделка ще е 520 долара — с 40% над номинала и на 100% от цената, посочена от Илон Мъск относно намерението да оттегли компанията от борсата и да я  превърне в частна корпорация. \r\nФинансовите възможности на Apple ще позволят на Илон Мъск \"да осъществи най-смелите си мечти\", отбелязват анализаторите. Като начало компанията може да построи няколко нови завода и производствени мощности в Европа и Китай. През третото тримесечие на 2019 г. Германия ще изпадне в рецесия, като икономиката на страната ще бъде потопена от водещата й индустрия - автомобилната. \r\n\"Германия изостава в използването на високи технологии за своите автомобили, а също така и в прехода към електромобилите\", посочват авторите на прогнозата. По техни оченки, към 2040 г. 55% от продажбите на нови автомобили в света ще са на електромобили, а германците по това направление сериозно отстъпват лидерската позиция.   \r\nАнтиглобалистките настроения, които през 2019 г. ще достигнат пик, ще изведат на преден план битката за екологична чистота – тенденция, противоположна на тази, която изстреля Германия на лидерска позиция през 80-те години на миналия век.  В Saxo Bank не изключват, че икономистите на МВФ и Световната банка ще прекратят изчисляването на БВП, тъй като този показател не е способен адекватно да отразява състоянието на икономиката. Вместо БВП, отразяващо пазарната стойност на всички стоки и услуги, МВФ и СБ ще предложат да се определя производителността на труда: от този показател зависи благополучието и състоянието на здравето на гражданите и именно той характеризира производствения потенциал на икономиката. \r\n\"Както написа Нобеловият лауреат Пол Кругман през 1994 г., производителността — това не е всичко, но в крайна сметка почти всичко\", напомнят анализаторите. \r\nЕкспертите наричат това решение безпрецедентно и символизиращо края на епохата на доминация на централните банки.   Остър проблем може да станат увеличаващите се емисии въглероден диоксид, което на фона на очакваното горещо лято в Европа ще предизвика истинска \"екологична паника\". В резултат ще бъде въведен световен транспортен данък на авиобилетите и товарните кораби. Ставката на налога ще зависи от обема на  вредните емисии. Става въпрос за 50 долара на тон – два пъти повече от предлаганото по-рано и три пъти повече от средните показатели в рамките на европейската система за търговия с квоти на въглеродни емисии (15 евро). \r\nЗа потребителите това ще доведе до поскъпване на авиобилетите и морските превози, както и до повишени цени на продуктите. Най-апокалиптичната прогноза на Saxo Bank е, че на Западното полукълбо ще се разрази слънчева буря от най-висока степен на  слънчево изригване — клас X.  \r\nАналитиците на банката обясняват, че през 2019 г. ще започне  25-ят цикъл на слънчева активност и мощно слънчево изригване е напълно вероятно. Космическият катаклизъм ще унищожи повечето спътникови връзки.   \r\nВ транспортната и електрическата инфраструктура на Западното полукълбо ще възникне хаос. Авио- и наземните съобщения, зависими от GPS, ще са парализирани. Вероятните щети се оценяват от Saxo Bank на 2 трилиона долара. ", "date": "2019.01.13", "title": "Шест стряскащи  прогнози за 2019 г."}
{"url": "https://www.standartnews.com/biznes/750-khil-evro-shche-otidat-za-gradsko-razvitie-na-obshchinite-382208.html", "text": "Нови, до 750 хил. евро на проект, могат да получат общините за градско развитие. Средствата ще се отпускат по линия на европейската програма за градско развитие УРБАКТ ІІІ 2014-2020 г., която в България се управлява от Министерството на регионалното развитие и благоустройството. От 7 януари стартира втората, последна за периода 2014-2020 г., покана за набиране на проектни предложения за Мрежи за планиране на действия. С наличния бюджет се очаква да бъдат финансирани около 23 проекта. Основната цел на Мрежите за планиране на действия е да се подобри капацитетът на градовете да управляват градски политики посредством интегрирани планове за действие. Програмата финансирани проекти, свързани със засилване на научноизследователската дейност; технологичното развитие и иновации, подобряване достъпа до информационни и комуникационни технологии; повишаване конкурентоспособността на малки и средни предприятия; подпомагане преминаването към нисковъглеродна икономика във всички сектори; насърчаване адаптацията към изменението на климата, превенцията и управлението на риска; съхраняване и опазване на околната среда и насърчаване ресурсната ефективност; насърчаване устойчивия транспорт; насърчаване заетостта и подкрепа за мобилността на работната сила; насърчаване социалната интеграция, борба с бедността и всяка форма на дискриминация; инвестиции в образованието, обучението, включително професионално обучение за придобиване на умения и учене през целия живот. Кандидатите по втората покана се насърчават да включат в партньорските планове за действие и някоя от темите на Градския дневен ред на ЕС, в т.ч.: осигуряване на достъпни жилища, адаптиране към климатичните промени, интегриране на имигранти и бежанци, борба с бедността в градовете, дигитализацията, намиране на решения за устойчиво ползване на земята и природата, работни позиции и умения, подобряване качеството на въздуха, кръгова икономика (удължаване жизнения цикъл на продуктите), иновативни и отговорни обществени поръчки, градска мобилност, култура и културно наследство, енергиен преход и сигурност на обществените места. Проектите ще се одобряват и изпълняват в 2 фази с обща продължителност 30 месеца. Допустимият максимален бюджет за един проект за мрежа за планиране на действия е 750 000 евро общо за двете фази. Първоначалният бюджет, отпускан за първа фаза на проекта, не трябва да надвишава 150 000 евро.  Партньорите в проекти от по-слабо развитите региони, включително регионите в България, се съфинансират с 85% от ЕФРР. Проектните предложения трябва включват минимум 7 и максимум 10 партньори от 28-те държави от Европейския съюз, Норвегия и Швейцария, бенефициенти на програмата. Поканата за набиране на проекти ще бъде отворена до 15.00 часа на 17 април 2019 г. Дирекция „Управление на териториалното сътрудничество“ при Министерството на регионалното развитие и благоустройството, която е определена за Национален орган по Програма УРБАКТ ІІІ 2014-2020, ще сключва договори за предоставяне на национално съфинасиране в размер на 15% от одобрения бюджет на българските партньори в проекти и ще определя контрольори за извършване на верификация на разходите на българските партньори. Допустими партньори по програмата са „градове“ (общини), административни райони и др. еквивалентни на тях, дефинирани като публични местни власти, сдружения и местни агенции, които притежават правомощия да планират и прилагат специфични урбанистични политики. Подробна информация за кандидатстване по поканата е публикувана  на сайта на програма УРБАКТ ІІІ 2014-2020.", "date": "2019.01.13", "title": "750 хил. евро ще отидат за градско развитие на общините"}
{"url": "https://www.standartnews.com/biznes/pokazvame-na-chuzhdi-eksperti-nashiya-opit-sreshchu-svinskata-chuma-382235.html", "text": "В периода от 14 януари до 18 януари 2019 г. Българската агенция за безопасност на храните /БАБХ/ ще бъде домакин на първата за Европа мисия за обмяна на опит във връзка със заболяването Африканска чума по свинете (АЧС). В този формат, който за първи път ще се проведе в България в рамките на Глобалната стратегия за борба с АЧС, ще участват водещи експерти от държавния сектор и ветеринарните служби на Италия, Литва и Русия и от Световната организация по прехрана и земеделие на ООН (FAO). Участниците в мисията ще посетят регионите с констатирани случаи на Африканска чума по свинете в областите Силистра, Добрич и Варна. Целта на мисията е обмяна на опит по отношение на борбата с бързо разпространяващата се и опустошителната на места в Европа зараза. Във връзка с нарастващите случаи на АЧС в Европа, Европейската комисия (ЕК), ФАО и Световната организация за здравеопазване на животните (OIE) организират регулярни срещи на експертно ниво с представители на засегнатите от заболяването държави. На последната среща в Полша през 2018 г., бе взето решение да бъдат проведени мисии от експерти в страните с потвърдено наличие на вируса на болестта с цел обмяна на опит и развитието на бъдеща и ефективна глобална стратегия за овладяване на АЧС. За ЕК, OIE и FAO начинът, по който България се справя до момента със заболяването, представлява изключителен интерес. За разлика от другите засегнати държави, у нас болестта е открита в ранен етап, както при домашните, така и при дивите свине, и се овладява с минимални загуби за свиневъдството и ловното стопанство. За Европа предизвикателството със справянето със заболяването предстои в дългосрочен план.  ", "date": "2019.01.13", "title": "Показваме на чужди експерти нашия опит срещу свинската чума"}
{"url": "https://www.standartnews.com/biznes/speshni-merki-sreshchu-skpiya-tok-na-borsata-382256.html", "text": "Спешни мерки за стабилизиране на цените на индустриалния ток, който се търгува на енергийната борса, започват енергийното министерство и Комисията за енергийно и водно регулиране (КЕВР). Очаква се на 14 януари председателят на КЕВР Иван Иванов да свика на разговор ръководителите на трите ЕРП-та, шефовете на НЕК, АЕЦ „Козлодуй“, ТЕЦ „Марица Изток“ 2, НЕК, енергийната борса. На срещата се очаква да присъства и енергийният министър Теменужка Петкова, но не и реалните купувачи от бизнеса, съобщи \"Епицентър\". Ръководителите на дружествата ще обсъждат възможност да се доставят на борсата различни количества енергия във всички сегменти, не само в този „Ден напред“, заради който скочиха синдикатите, че цените се манипулират и заради това бяха регистрирани шокови изменения с 350% в рамките за ден през тази есен.  До 25 януари в трите електроразпределителни дружества ЧЕЗ, ЕВН, Енерго про ще текат проверки. Обект на инспекцията ще бъдат техническото състояние на съоръженията и електромерите. Целта е да се види дали компаниите доставят реалната услуга, за която потребителите плащат. Ще се проверяват на случаен принцип електромерите както на битови, така и на бизнес потребители дали дават технически отклонения. МЕ и КЕВР ще проверят също лицензионната дейност на трите ЕРП-та. \r\n ", "date": "2019.01.13", "title": "Спешни мерки срещу скъпия ток на борсата"}
{"url": "https://www.standartnews.com/biznes/nap-proveryava-trgovtsite-na-kriptovaluti-382221.html", "text": "НАП започва проверки на дружества, чийто предмет на дейност е покупко-продажба на криптовалути, съобщиха от приходната агенция. Целта е да се установи дали фирмите и техните клиенти спазват данъчното и осигурително законодателство. Данъчните ще изследват също принципа на работа на платформите за покупко-продажба на такива активи. Според НАП тъй като транзакциите, свързани с търговия с  виртуални валути, са анонимни, има риск от укриване на приходи и неплащане на данъци. От приходната агенция е направено проучване на български дружества, които притежават уеб сайтове за покупко-продажби на криптовалути и вече са възложили контролни действия спрямо 9 дружества.. След приключване на проверките, данъчните ще анализират събраната информация и за клиентите на тези платформи, за да установят дали са декларирали доходите от извършените от тях сделки. От НАП напомнят още, че доходите на физически лица от продажба или замяна на виртуална валута се декларират с годишната данъчна декларация и върху тях се дължи данък върху общата годишна данъчна основа (10%).  За целите на данъчното третиране, доходите от продажба на валутата се третират като доходи от продажба на финансов актив. Печалбите, които фирмите реализират от тази дейност, също подлежат на облагане по реда на Закона за корпоративното подоходно облагане. Срокът за подаване на годишните декларации за облагане на доходите на физическите лица, придобити през 2018 г., изтича на 30 април. В същият срок трябва да се плати и дължимия данък за довнасяне. Срокът, в който фирмите подават годишни декларации за облагане с корпоративни данъци е 31 март. Повече информация за декларирането и плащането на доходи от криптовалути клиентите на НАП могат да получат от Информационния център на НАП на телефон 0700 18 700.", "date": "2019.01.13", "title": "НАП проверява търговците на криптовалути"}
{"url": "https://www.standartnews.com/sport/zografski-specheli-tochki-za-svetovnata-kupa-v-10-i-poreden-start-382260.html", "text": "Асът ни в ски скока Владимир Зографски завърши на 27-мо място в кръга от Световната купа във Вал ди Фиеме (Италия). Българинът беше 21-ви след първия скок, но заради нарушаване на стира на приземяване остана 6 места по-назад с актив от 229.2 точки и скокове от 118.0 и 122.5 метра. Победител стана е Давид Кубацки, за когото това е първи успех през сезона. Полякът поведе още след първия скок и в крайна сметка триумфира с 271.1 точки (129.5 метра и 131.5 метра). Втори завърши австриеца Щефан Крафт с 257.2 точки (125.5 метра и 122.5 метра), а трети е друг поляк- Камил Стох, с резултат 256.9 точки (120.0 метра, 128.5 метра). Лидерът в генералното класиране Рьою Кобаяши преследваше седма поредна победа през сезона, но след 2-ата позиция в първия скок, накрая трябваше да се задоволи със 7-о място с 249.2 точки (128.0 и 122.5 метра). Въпреки това японецът остава начело в генералното класиране с 1092 точки, следван от Камил Стох с 624. Трети е друг поляк Пьотър Зила с 591, а днешният победител Кубацки е 4-и с 532. След 10-ото си поредно влизане в точките за Световната купа Зографски е на 24-о място в генералното класиране със 117 т.", "date": "2019.01.13", "title": "Зографски спечели точки за Световната купа в 10-и пореден старт"}
{"url": "https://www.standartnews.com/balgariya-obshtestvo/blok-v-ruse-kato-kulata-v-piza-382252.html", "text": "Блок \"Русия\" е българският аналог на кулата в Пиза. В него 50 семейства от 40 години живеят под наклон от 1 метър. Толкова е разстоянието от първия до последния етаж на блока, който обитават, защото нямат друг избор. Строен преди 54 години, блок \"Русия\" е считан за едно от архитектурните бижута в града. На площ от 5000 кв. м тухлените кутийки побират 200 семейства. След опустошителното земетресение във Вранча през 1977г. обаче, блокът се пропуква и започва да се накланя застрашително. 73-годишният Хачик Лебикян е сред първите русенци, заселили се в блока. За 50 години от страх половината му съседи се изнасят пред очите му, а апартаментите им пустеят. \"Буди притеснение сред хората. Наклонен е. Този блок е известен и трудно може да се продаде някой апартамент и някой да дойде тук да живее\", коментира той пред БНТ. \"Неудобно се чувствам. Дори мисля, ако намеря начин да се преместя на друго място\", казва Детелина Панайотова. \"Много съм притеснена, вижте в кухнята. Не мога да отворя нито един шкаф, защото се е изметнало всичко, рамката и е невъзможно нататък да се отвори\", споделя Цонка Байчева.  \"Блокът е наклонен на изток. Най-простичкото е, то дори се усеща, когато ходите на изток как ходите по-лесно и на обратно как някак си се изкачвате едва-едва\", добавя Лъчезар Бонев. Семействата, които са останали да живеят в блока, защото няма къде другаде да се подслонят, са силно привързани към домовете си. Вложили са вътре половината си живот, а вероятно и парите за още един апартамент. Познават всеки прашен ъгъл, всяка пропукана фуга, всеки звук. Казват, че най-страшно е през нощта. \"Със страх живея, аз ей туй скърцане нощем на мебелите, тука в коридора като стана шкафчето за обувки само се е отворило, притеснено ми е. Психически ще пукна от напрежение. Не може да се живее тъй. Толкоз пари, туй е първата любов с мъжа ми, събирането, правенето с мерак, уж да е хубаво - аз сама какво да направя с една пенсия\", казва още Цонка Байчева.  \"Не е нормално, горе покривът, ламарината се чува като едно биене от тоя наклон, асансьорите ги оправят, но стържат\", посочва Детелина Панайотова. \"Блокът не е надежден при форсмажорни обстоятелства, тоест евентуално бъдещо земетресение и блокът ще се срути\", смята Лъчезар Бонев. Думите на Лъчезар Бонев, който живее на последния етаж в блок \"Русия\", потвърждава и техническата експертиза, направена от инженерите и геодезистите, обследвали блока. Заключението им е, че не може да бъде дадена гаранция за устойчивостта на сградата, затова спешно трябва да се укрепят основите й, които са изградени върху 14-метрова льосова почва. \"Почвата е льосова, но това не е само за нашия блок. Льосът е за целия град, нито пък могат да бъдат причините конструктивни. Виждате тук са три блока еднакви - \"Кракра\", \"Варна\" и \"Русия\". И трите са правени по един и същ проект, по една и съща конструкция, на едно и също място. Другите два са стабилни, този потъва. Причината е тръбопровод на ВиК преди 20 години между нашия блок и автогарата на уличното платно се е спукал, пробил се е и е текло години наред без някой да разбере. Колко години тази почва омеква допълнително от водата и блокът се килва на страната на автогарата\", казва Хачик Лебикян. Мерки обаче не са взети. За да не останат затрупани под руините, вече 30 години хората търсят помощ от институциите с надеждата 54-годишната сграда да бъде спасена от сигурна гибел. \"Преовлажняването е променило характеристиките на основата, което е довело до потъването на фундамента на сградата. Трудно е да се каже дали блокът е опасен за обитаване\", коментира Никола Кибритев, директор на дирекция \"Европейско развитие\" към Община Русе.  За ремонт са нужни над един милион лева. Министерството на регионалното развитие и благоустройство също е запознато с проблема на печално известния блок \"Русия\", но пари не са отпуснати. Засега само Община Русе е заделила над 100 000 лв. за изготвянето на инвестиционен проект. Машините обаче така и не идват да работят. Причината е, че вече една година се търси подходяща фирма, която да усвои 108 000 лв., за да изготви инвестиционен проект, от който да стане ясно дали основите на блок \"Русия\" изобщо могат да бъдат укрепени. А потърпевшите обитатели се чудят има ли изобщо интерес строителният бранш да укрепи и санира навлязлата в почти пенсионна възраст кооперация. На въпрос не е ли по-разумно блокът да бъде съборен и да се построи нов, не е ли по-скъпо да бъде укрепен, Никола Кибритев заяви: \"Много е тежък въпроса. Със сигурност нова сграда е по-скъпо да се построи. При едно мащабно укрепване хората няма как да останат в сградата, но нека видим какви ще са способите, защото има способ само да се укрепи основата, което да прекрати евентуални допълнителни слягания и накланяния, което ще остави блока в това му положение и ще го направи устойчив.\" И докато блок \"Русия\" си търси…майстора, покривът му протече. Отчаяни, обитателите се чудят как да съберат пари, за да платят ремонта му, преди водата да е стигнала до мазите им.", "date": "2019.01.13", "title": "Блок в Русе като кулата в Пиза"}
{"url": "https://www.standartnews.com/svyat/makron-kani-frantsuzite-na-debat-za-zhltite-zhiletki-382255.html", "text": "Френският президент Еманюел Макрон ще публикува утре писмо до сънародниците си, за да ги призове да участват в големия национален дебат за излизането от кризата с \"жълтите жилетки\", които от два месеца подлагат на натиск правителството, предаде Франс прес. Макрон \"ще намери думите,  за да направи така, че диалогът да се поднови по време на този невиждан във френската история дебат\", заяви френският министър за връзки с парламента Марк Фено. Макрон обеща този дебат още в началото на декември в допълнение на мерките, обявени от него в отговор на исканията на \"жълтите жилетки\" и касаещи покупателната способност на французите, предаде БТА. В писмото до сънародниците си Макрон има намерение да ги покани да използват тази възможност за диалог. Той ще посети във вторник Нормандия, за да постави началото на дебата. Утре се очаква френският премиер Едуар Филип да даде подробности за начина на протичане на дебата. Много \"жълти жилетки\" обаче се обявиха срещу идеята и казаха, че \"дебатът е на улицата, а не се води в зала или в интернет\". Четири теми засега са избрани за дебата - покупателната способност, фискалната политика, демокрацията и околната среда. От дебата са изключени всякакво подлагане на въпрос на абортите, на смъртното наказание и на брака на хомосексуалните двойки.  ", "date": "2019.01.13", "title": "Макрон кани французите на дебат за \"жълтите жилетки\""}
{"url": "https://www.standartnews.com/regionalni/voltova-dga-porazi-tezhko-14-godishno-momche-382224.html", "text": "Момче на 14-години от старозагорското село Калитиново е било поразено тежко от волтова дъга. То е с 56 % изгаряния по тялото и лекарите от клиниката по термични изгария в университетската болница \"Св.Георги\" в Пловдив втори ден се борят за живота му, съобщи електронния сайт stz24= Инцидентът е станал в събота привечер около 17 часа . Божидар и двама негови приятели тръгнали пеша по жп линията от Стара Загора до село Калитиново. В района на гарата момчето се покачило на вагон-цистерна и изведнъж паднало на земята пред очите на ужасените си приятели, поразено от образувалата се вълтова дъга между проводниците високо напрежение и тялото му. Момчето е било прието първоначлно в старозагорската болница \"Киркович\", а поради множеството изгаряния преместено в Пловдив в клиниката по термични изгаряния. Божидар е от Стара Загора, учи народно пеене в професионалнато гимназия по музика и сценични изкуства \"Хр.Морфова“ в града. Родителите му били в чужбина и той живеел с баба си.", "date": "2019.01.13", "title": "Волтова дъга порази тежко 14-годишно момче"}
{"url": "https://www.standartnews.com/mneniya/kristalina-v-stola-na-peeshchiya-profesor-382240.html", "text": "От 1 февруари Кристалина Георгиева поема ръководството на Световната банка. Българката ще стане временно президент на една от най-влиятелните международни организации за финансова и експертна помощ,. Номинацията й е изненадваща и идва заради оставката на Джим Йон Ким, чийто мандат трябваше да продължи до 2022 г. \r\nСпоред източници на \"Ройтерс\", Джим Йон Ким, наричан \"пеещия професор\", е взел решението да напусне заради лични мотиви. В официалното си изявление той посочва само, че незабавно започва работа за частна компания и ще се занимава с инфраструктурни проекти в развиващите се страни. Ким обяви и че ще се присъедини отново към борда на здравната организация Partners In Health /PIH/, която основа преди повече от 30 години. \"Очаквам с нетърпение да работя отново с моите дългогодишни приятели и колеги в PIH по редица въпроси от световното здравеопазване и образованието. Ще продължа и ангажимента си към Университета Браун като попечител на Корпорацията и с нетърпение очаквам да стана старши сътрудник в Института за международни и обществени въпроси на Браунс Уотсън\", каза Ким. „Голяма чест беше да служа като президент на тази забележителна институция, пълна с страстни хора, посветени на мисията да се справим с крайната бедност в близко време\", отбелязва още президентът.    , , която прави сегашният държавен глава Доналд Тръмп. Освен рокади на редица възлови позиции, в края на миналата година \"Блумбърг\" публикува информация, че Тръмп обмисля възможността да уволни и председателя на Федералния резерв Джером Пауъл. Кандидатурата му бе издигната от самия Тръмп, който замени с него през февруари 2018 г. Джанет Йелън. Мандатът й като ръководител на Управлението за федерален резерв не бил удължен с още 4 години заради ниския й ръст от 161,5 см, който смущавал Тръмп, съобщи \"Вашингтон пост\". Изданието пише, че ръстът на Пауъл, който е висок 180 см, удовлетворява президента, но пък го дразни политиката му за постепенно повишение на основната лихва. На мушката е дори финансовият министър Стив Мнучин, който е предизвикал гнева на Тръмп заради борсовия срив в края на миналата година.  Шефът на Световната банка и стопанинът на Белия дом имаха разногласия по редица въпроси, най-съществените от които са отношението към бежанците и климатичните проблеми. През октомври 2017 г. САЩ, които са най-големият донор на Световната банка, отказаха да увеличат финансирането на институцията с мотива, че е неефективна и може да работи далеч по-добре с 60-те милиарда долара, които получава ежегодно. През април 2018 г. все пак акционерите на Групата на Световната банка – правителствата на 189 страни, подкрепиха амбициозен пакет от мерки, който включва 13 млрд. щатски долара увеличение на капитала, както и редица вътрешни реформи и набор от политики, целящи да засилят световната борба с бедността.  „Уолстрийт джърнъл” отбеляза, че Вашингтон се е отказал от намерението си за свиване на разходите отчасти заради факта, че СБ е готова да противодейства на нарастващото международно влияние на Китай.  , като преди това отговаряше за бюджета на Европейската комисия и беше дясната ръка на председателя й Жан-Клод Юнкер. След като стана главен изпълнителен директор на СБ, Георгиева се превърна в едно от лицата на институцията, която си постави основна цел преодоляване на крайната бедност по света.   По джентълменско споразумение отпреди десетилетия, начело на банката стои американски гражданин, докато МВФ се оглавява от европеец. Но при избирането на Джим Йон Ким традицията бе разбита, като за пръв път имаше и кандидати от Нигерия и Колумбия. Открил ли е президентът Доналд Тръмп най-подходящият кандидат, който  да предложи Управителния съвет на СБ ? Преди ден стана ясно, че . Това съобщи  „Файненшъл таймс”, цитиран от БГНЕС. Вестникът не уточнява източника на своята информация.  Банката смята да приключи обсъждането на кандидатурите в средата на февруари, а избора на нов президент – в средата на април. Новият ръководител на световната организация с милиарди долари бюджет се избира след специална процедура. Тя предвижда президентът Тръмп да предложи свой кандидат на 25-членния Управителен съвет. Като най-голям донор на СБ, американците имат и най-много гласове (15.85%), следвани от Япония (6.84%), Китай (4.42%), Германия (4.00%), Великобритания (3.75%), Франция (3.75%), Индия (2.91%), Русия (2.77%), Саудитска Арабия (2.77%) и Италия (2.64%).  Тя е един от най-големите световни източници на помощи за развитие. СБ е изградена от две основни институции - Международна банка за възстановяване и развитие (МБВР) – International Bank for Reconstruction and Development (IBRD) и Международна асоциация за развитие (МАР) – International Development Association (IDA). Първата институция се занимава със страните със среден доход, докато втората работи с най-бедните в света. СБ работи с два основни типа инструменти за финансиране - заеми за преструктуриране и инвестиционни заеми. България, която е член от 1990 г., е заемополучател и на двата вида. Той не е политик, нито банкер, нито дипломат. Но стана 12-тият президент на Световната банка през юли 2012 г., като замени на поста Робърт Зелик. 59-годишният Джим Йон Ким е американец с южнокорейски корени и е известен със забележителното си чувство за хумор. \r\nЗа факта, че Ким не се взема много насериозно, говори видеофилм от университетско празненство. Облечен в бяло кожено яке и с тъмни очила на главата, той танцува пред публика и изпълнява рап-песни. Затова го наричат \"пеещият професор\", пише \"Дойче веле\". \r\nБившият US президент Барак Обама го номинира за лидерския пост с думите: \"Време е експерт по въпросите на помощта за развитие да оглави най-голямата организация в тази сфера. За тази задача няма по-квалифициран от доктор Джим Ким\". Номинацията на Ким беше изненада, тъй като името му не беше споменавано сред възможните кандидати на САЩ. Според близък до Световната банка източник, Белият дом оказал \"колосален натиск върху Хилари Клинтън\" - държавния секретар на президента Обама, да се кандидатира за поста, но тя заявила, че смята да се оттегли от политическия живот след края на президентския мандат. \r\nНеотдавна Ким разказа, че Обама го попитал защо да предложи на СБ него, а не някой макроикономист, а  \r\nМайка на Обама - бялата американка Стенли Ан Дънам, прекарала години в Индонезия, за да изследва селските занаяти и през 1992 г. публикува докторската си дисертация. В нея тя твърди, че противно на прогнозите на икономистите, глобализацията е довела до процъфтяване на тези занаяти. \"Няма да мога да ви кажа от 10 000 метра какво се случва на терен, както правят макроикономистите, но мога да ви кажа дали програмите работят наистина, защото това правя през целия си живот\", заявил Ким на президента. И получил работата. А по-късно Обама му казал, че \"това е било едно от най-добрите представяния на интервю, които съм виждал\", пише „Дневник”. \r\nКим е роден на 8 декември 1959 в Сеул. Още на 5 г. заминава с родителите си за САЩ.   \"Не си мисли, че в тази страна ще получиш нещо наготово. Всичко трябва да си извоюваш сам\", гласял бащиният съвет. \r\nКим е женен, с две деца и с две докторски титли - една по медицина и една по антропология. Макар че не е финансист, начело на Световната банка той трябваше да взима решения за кредити за милиарди и поръчителства за бедни страни. \r\n\"Цял живот съм се опитвал да разрешавам социални проблеми по света\", е посочвал президентът на СБ. Още като студент по медицина той основава организацията \"Партньори в здравеопазването\", която сега проявява активност в 12 страни, полагайки медицински грижи за бедните. През 2003 г. освобождава поста изпълнителен директор на основаната от него организация и се мести в Световната здравна организация, където отговаря за мерките за борбата срещу СПИН. А от 2009 г. ръководи и университета \"Дартмут\" - едно от най-престижните висши учебни заведения в САЩ, превръщайки се в първия азиатско-американски президент на Бръшлянената лига.  \r\nПрез 2013 г. Ким е обявен за един от 50-те най-влиятелни личности в САЩ от списание „Форбс“.  Най-популярният пост в \"Туитър\" на Кристалина Георгиева от 25 май 2018 г. е пожълтяла семейна снимка, под която пише:  \r\nЗа разлика от Ким, Георгиева винаги се е занимавала с икономика. Родена в София, завършила политическа икономия и социология в тогавашния ВИИ \"Карл Маркс\" през 1976 г. В една група е с трима бъдещи министър-председатели – Ренета Инджова, Стефан Софиянски и Иван Костов, както и с двама вицепремиери – Димитър Луджев и Иван Пушкаров. Защитава доцентура с дисертацията \"Екологични политики и икономически растеж на САЩ\". Специализира в известни европейски центрове и институти. Била е преподавател в Лондонското училище по икономика, учила е студенти в Университета на Южния пацифик във Фиджи и в Австралийския национален университет. Има специализация по корпоративни финанси в Масачузетския технологичен институт. Следва и по учебна програма за кадри на Световната банка в Харвардското бизнес училище. Започва работа в Световната банка през 1993 г. като икономист по околната среда за Европа и Централна Азия. От 1998 г. последователно заема директорски позиции в Източна Азия, в отдела по околна среда, в московското представителство на банката и във вицепрезидентството по устойчиво развитие. На 10 март 2008 г. става вицепрезидент на СБ и едновременно с това - корпоративен секретар на банката. На 19 януари 2010 година е издигната кандидатурата й за еврокомисар в ресора \"Международно сътрудничество, хуманитарна помощ и отговор при кризи\". Това е втората кандидатура на България след неуспешния опит на външния министър Румяна Желева. На 3 февруари 2010 г. е одобрена за еврокомисар. В края на същата година е  обявена за \"Комисар на годината\" и за \"Европеец на годината\" в годишните награди на електронното издание \"Юръпиън войс\" (European Voice). Отличена е за принос в работата си и по-специално управлението на хуманитарните катастрофи в Хаити и Пакистан.  На 10 септември 2014 г. Георгиева става заместник-председател на ЕК и поема ресорите бюджет и човешки ресурси. На 28 септември 2016 г. правителството на България издигна кандидатурата й за генерален секретар на ООН. При гласуването в Съвета за сигурност на ООН, тя се класира на осмо място. А за генерален секретар на ООН е избран Антониу Гутериш.  \r\nМесец по-късно СБ съобщава, че Кристалина Георгиева ще започне работа в банката като главен изпълнителен директор от 2 януари 2017 г.   Той се жени за румънката Мандика Димитреску, която му ражда 6 деца – Борис, Крум, Боян, Александър, Райна и Анка. Най-малката дъщеря Анка се омъжва за офицера Стефан Георгиев, стигнал до чин полковник в инженерните войски. Синът им Иван е бащата на Кристалина Георгиева, а леля й Екатерина е майка на композитора проф. Стефан Драгостинов, дългогодишен диригент и ръководител на ансамбъл „Филип Кутев”. \r\nКристалина Георгиева обича да пътува и свири на китара. Обиколила е цяла Източна Европа, Източна Азия, Китай, Южна Корея, Филипините, Тайланд, Индонезия. В същото време за тези държави е разпределяла проекти за над 2,5 млрд. долара.  ", "date": "2019.01.13", "title": "Кристалина в стола  на пеещия професор"}
{"url": "https://www.standartnews.com/regionalni/korabt-na-dzhak-sparou-akostira-na-stadiona-v-simitli-382226.html", "text": "С пиратския си кораб до Древната кукерска земя по Струма в посока, обратна на течението, доплава Джак Спароу от евросело Черниче до стадиона в Симитли. Много находчиви, чернишките бабугери разсмяха искрено публиката. А музиката, хората… всичко беше на европейско ниво. На „пристанището“ до пиратския си кораб имаха и въртележка с „леки момичета“, пише pirinsko.com.  \r\nНо по численост на разкошни кукери няма кой да бие групата от Крупник. Най-много са. Крупнишката група кукери на фестивала в Симитли доведе кметицата. Тя, пременена в народна носия, развя знамето. Знамето на село Крупник. Тя го е шила, тя му е турила знака, кметицата Иванка Чакалска. А съседите им от Полена – и те всяка година претендират да са най-добрите, най-атрактивните. Не отстъпиха и сега. Смаяха публиката с безброй бабички и старци. Шегуваха се в публиката – младите в селото да работят за демографията. С толкоз много старци в кукерската група… Край тях на стадиона в Симитли дефилираха с русалийски танц от петричката група \"Златна фея\". Те показаха и страхотни костюми от овчи кожи. С подобни костюми бяха и кукерите от кюстендилското село Ябълково. В събота в града се проведе традиционният фестивал \"Симитлия - древната земя на кукерите\", в който се включиха над  3000 участници от 30 групи от цялата страна.", "date": "2019.01.13", "title": "Корабът на Джак Спароу акостира в Симитли"}
{"url": "https://www.standartnews.com/regionalni/ekspozitsiya-moyata-istoriya-v-muzeya-v-rim-pleven-382230.html", "text": "На 15 януари, вторник от 17:30 ч. в Регионален исторически музей – Плевен ще бъде открита експозиция „Моята история в музея“. Тя е резултат от съвместната дейност на учениците от пети, шести и седми клас от ОУ „Валери Петров“ – Плевен, техните родители и специалистите от музея по Национална програма на МОН „Осигуряване на съвременна образователна среда“, модул „Музеите като образователна среда“, съобщават от училището. Събраните исторически експонати и изработените изследователски проекти представят едно пътешествие назад в живота и бита на семействата от град Плевен  през последните 100 години. Всеки предмет разказва своя история и е част от пъзела на миналото. Ще бъдат представени и продуктите по проекта –   онлайн интерактивна карта „Машина на времето“, игра „Аз обичам България“, исторически пъзел. Целите, които се реализират с проекта, са овладяване на базисни знания, умения и отношения, свързани със значими обществено-политически, стопански и културни явления и процеси в световната и българската история чрез изследователска и събирателска дейност, разбиране ролята на човека в историческия процес, формиране на умения за работа с исторически източници, създаване на интерес към професиите, свързани с историята, възпитаване на уважение към миналото и традициите и към националното и световното културно-историческо наследство.", "date": "2019.01.13", "title": "Експозиция \"Моята история в музея\" в РИМ-Плевен"}
{"url": "https://www.standartnews.com/kultura/pristigane-v-amerika-shche-ima-prodlzhenie-382243.html", "text": "Еди Мърфи съобщи, че класиката  от 1988 „Пристигане в Америка“ ще има продължение и той отново ще играе в главната роля на принц Акийм. Стана ясно и че комедията ще бъде режисирана от Крейг Брюър. Според списание „Deadline“ сценарий се пише в момента от Кеня Барис, автор на хитовия сериал „Black-ish“. Той е базиран на текст от сценаристите на оригинала Бари Блаустейн и Дейвид Шефийлд. Предполага се историята да следва принца и завръщането му в родната Африка, където разбира, че има син – наследник на измислената държава Замунда. Очаква се много от оригиналните герои също да се появят. За сега няма обявена дата за началото на проекта, но слуховете гласят, че ще бъде още тази година.", "date": "2019.01.13", "title": "„Пристигане в Америка“ ще има продължение"}
{"url": "https://www.standartnews.com/biznes/proizvoditeli-skpite-tok-i-voda-naduvat-tsenite-382238.html", "text": "Цените на стоките, произвеждани у нас, растат лавинообразно заради драстичното поскъпване на електроенергията на свободния пазар и увеличените цени на водата от Нова година.  \r\nТенденцията за повишаващите се разходи започна още през миналата година, коментира председателят на Асоциацията на месопреработвателите в България Кирил Вътев. Сега обаче изведнъж се получи едно натрупване, тъй като рязко поскъпва и водата, посочи той. Работните заплати също се повишават непрекъснато поради липсата и текучеството на работна ръка, допълни Вътев. Затова не само в месопреработката, а и в абсолютно всички сектори на икономиката предстои повишаване на цените. От това обаче ще последва и увеличение на заплатите, тъй като при този дефицит на хора всяка компания ще иска да задържи кадрите си, обясни Вътев. В нашия бизнес най-сериозен дял в структурата на цената имат суровините, които се повишават, тъй като животновъдството и земеделието използват много горива, електроенергия, човешки труд, вода. Така че всички тези фактори ще повлияят върху цялата хранителна верига - от полето до крайния продукт за трапезата, допълни Кирил Вътев. \r\nМлечните продукти са най-сериозно засегнати от високите цени на електроенергията на свободния пазар през последните месеци. Това обяви и Симеон Присадашки, зам.-председател на Асоциацията на млекопроизводителите в България в ефира на Bulgaria On Air. Не може да се каже точно с колко ще бъде увеличението на цените на млечните продукти, защото всяка фирма има различни начини на производство, посочи той. Фактът е, че произвеждаме продукти от първа необходимост за населението и не можем да спрем производството, заяви Присадашки. \r\nДействително цената на тока на свободния пазар скочи драстично през последните месеци. В специално интервю за \"Стандарт\" преди седмица големият енергиен експерт Богомил Манчев посочи, че цената на тока за индустрията вече \"гравитира около 50 евро/МВтч, докато само преди година тя беше 34-36 евро/МВтч.\"  \r\nНещо повече, през последните дни цената на тока на Българската независима енергийна борса (БНЕБ) скочи до 104 евро/МВтч (207.02 лв.).  \r\nСпоред енергийния експерт Еленко Божков, бивш член на КЕВР, съществува сериозна манипулация от страна на производителите на електроенергия, които продават мощности на БНЕБ с цел да компенсират разходите си за закупуване на квоти въглеродни емисии. Не е вярно, че цената на тока в България е най-ниската в Европа, контрира твърдението на министър Теменужка Петкова Еленко Божков. В съседните страни енергията е с 30% по-евтина и не надвишава 76 евро/МВтч, посочи Божков. \r\nКогато електроенергията поскъпва, неизбежно е поскъпването и на живота, коментира и Васил Велев, председател на УС на Асоциацията на индустриалния капитал в България. За нас има огромен проблем, тъй като цените са с 50% по-високи, отколкото миналата година по същото време, без да е увеличена консумацията, подчерта Велев. Напротив, имаме намаление на потреблението с 3% въпреки ръста на БВП, защото ставаме по-енергоефективни, посочи той. Велев изрази съмнение, че цените на тока на свободния пазар се манипулират. От кого - нека КЕВР да разследва и да каже, посочи той. \r\nСпоред председателя на КНСБ Пламен Димитров първият и основен проблем, който вдига цената на тока, са квотите емисии парниковите газове, които през последната година скочиха петорно. Затова България, заедно с Полша и други държави, трябва да поиска въглероден неутралитет, категорично настоя Димитров. Той поиска и КЕВР да определя нивото на добавката \"задължение към обществото\" не веднъж годишно, както е сега, а при всяка промяна на обстоятелствата. В момента добавката може да бъде намалена дори наполовина, но КЕВР ще чака законния срок 1 юли, за да направи това, коментира Димитров.  \r\nСпоред шефа на КНСБ високите цени на тока вече са повишили цените на стоките и услугите, като пример за това е поскъпването на хляба. \r\nСпоред Велев и Димитров от 1 юли със сигурност ще се увеличи и цената на тока за бита. Председателят на КЕВР доц. Иван Иванов обаче посочи, че твърденията за скок на цената на тока за бита от 15-20% били спекулации. ", "date": "2019.01.13", "title": "Производители: Скъпите ток и вода надуват цените"}
{"url": "https://www.standartnews.com/regionalni/muzeyko-gostuva-na-rim-plovdiv-382214.html", "text": "През 2019 година пътуващата изложба „Еврика” на детски научен център „Музейко” гостува на Регионален исторически музей - Пловдив. Изложбата е подредена в Музеен център за съвременна история на ул. „Ангел Букорещлиев” №14. Посетителите имат възможност да я разгледат за първи път между 11:00 и 17:00 часа на 13.01 (неделя), а събитието е част от откриващата програма за Пловдив - Европейска столица на културата 2019. На 16.01 (сряда) от 12:00 часа „Еврика” ще бъде демонстрирана пред директорите на училищата и детските градини. След тази дата изложбата отваря за групови и индивидуални посещения на 17.01 (четвъртък),", "date": "2019.01.13", "title": "\"Музейко\" гостува на РИМ-Пловдив"}
{"url": "https://www.standartnews.com/regionalni/khilyadi-kukeri-na-starchevata-2019-382215.html", "text": "Хиляди кукери гониха злите сили днес на Централния площад в Разлог по време на карнавала \"Старчевата 2019\". Маскарадни групи от различни краища на страната се събраха, за да покажат позабравени народни традиции, уникални маски и костюми. Заедно с това въведоха любопитните гости в тайните на древните езически обичаи и народни традиции. Карнавалът “Старчевата 2019” има конкурсен характер. Представянето на участниците в различните конкурсни категории се оценяваше от професионално жури. Първото място си разделят Карнавална група „Дълбошница“, гр. Петрич и Кукерска група с. Победа, община Тунджа. На второ място са Кукерска група с. Бачево, община Разлог и Кукерски състав с. Осетеново, община Павел баня. Три групи си пподелиха третото място. Фондация “Старата България” и журито на карнавала взеха извънредно решение да присъдят специалната награда на фондацията за прецизна и точна интерпретация на традицията на представителната група на град Разлог.", "date": "2019.01.13", "title": "Хиляди кукери на \"Старчевата 2019\""}
{"url": "https://www.standartnews.com/regionalni/proveryat-povtorno-uvredenite-dyuni-v-kavatsi-382231.html", "text": "\r\n   Повторна проверка на увредените дюни на черноморския къмпинг „Смокиня“ ще бъде извършена утре, съобщават от пресцентъра на регионалната екоинспекция в Бургас. Повторната инспекция трябва да определи точните координати от засегнатия имот. На проверката щял да бъде поканен концесионерът или наемател на плажа. Ако се докаже, че той е виновен за увредените дюни, ще бъде подведен под административно наказателна отговорност, допълват от РИОСВ. \r\n Незабавната проверка на терен на експертите след получения сигнал преди няколко дни е установила, че са  изравнени с пясъка защитени от закона дюни в местността „Каваци“. Те са част от морски плаж „Смокини“ - север, изключителна държавна собственост, отдаден на концесия или под наем от Министерството на туризма.  \r\n ", "date": "2019.01.13", "title": "Проверят повторно увредените дюни в \"Каваци\""}
{"url": "https://www.standartnews.com/regionalni/pomorie-se-pokloni-pred-geniya-yavorov-382234.html", "text": "\r\n  Поморие, градът, в който един от най-големите български поети на XX век Пейо Крачолов Яворов прави първите си стъпки в лириката, отбеляза днес 141 години от неговото рождение. Венци и цветя окичиха монумента на Яворов на морския бряг. Пред паметта на гениалния чирпалния се поклониха кметът на общината Иван Алексиев, общински съветници, общественици, жители и гости на града. \r\n Едногодишното пребиваване на Яворов в някогашното Анхиало (1899-1900 г.) е и най-плодотворният му период според изследователите. „В Анхиало написах „Калиопа“, вдъхновен от една хубава мома българка…“ – изповядва се в недовършената си автобиография самият Яворов. \r\n  „Непознатия Яворов“  - така се нарича срещата, посветена на годишнината от рождението му, с литературоведа Георги Райков. Тя ще се проведе във вторник в градската художествена галерия „Дечко Стоев“ . \r\n ", "date": "2019.01.13", "title": "Поморие се поклони пред гения Яворов"}
{"url": "https://www.standartnews.com/regionalni/otlagat-poskpvaneto-na-vodata-vv-vratsa-za-kraya-na-mart-382245.html", "text": "Драстичното поскъпване на водата във Враца се отлага. Новите цени няма да влязат в сила от 1 януари, а след първото тримесечие, съобщи bTV. От местното ВиК уверяват, че направили отстъпката, за да не се товарят домакинствата през студените месеци. Във Врачанско се очакваше водата да стане 3,17 лв. за кубик. Решението на КЕВР сериозно притесни жителите на града.  Затова ВиК Враца реши да отложи поскъпването за края на март. ", "date": "2019.01.13", "title": "Отлагат поскъпването на водата във Враца за края на март"}
{"url": "https://www.standartnews.com/regionalni/starozagortsi-chestvat-povtornoto-si-osvobozhdenie-ot-tursko-igo-382222.html", "text": "Днес се навършват 141 гoдини oт пoвтopнoтo ocвoбoждeниe нa Cтapa Зaгopa от турско иго. По този повод тази сутрин в кaтeдpaлния xpaм „Cв. Hиĸoлaй Mиpлиĸийcĸи“ беше oтcлyжeнa зayпoĸoйнa литypгия в пaмeт нa зaгинaлитe български опълченци, руски воини и мирни граждани в защитата на града-герой година преди това.  Венци и цветя бяха полощени пред паметника \"Защитниците на Стара Загора\" в централния парк \"Пети октомври\".  \r\nТака се случва, че Стара Загора на два пъти посреща своите освободители в съвсем различна обстановка. Ha 22 юли 1877 г. гръдът е ocвoбoдeн oт 9-ти Kaвĸaзĸи дpaгyнcĸи пoлĸ, пoд ĸoмaндвaнeтo нa xepцoг Лaйxтeмбepгcĸи. На следващия ден старозагорци посрещат възторжено бългapcĸитe oпълчeнци и pycĸитe вoйcĸи, водени от легендарните военноначалници - гeнepaлитe Гypĸo и Cтoлeтoв.  \r\n  Жителите на града обаче се радват твърде малко на своята свобода. Ордите на Сюлейман паша настъпват и след няколко дни ожесточени боеве в защита на Стара Загора руските воини и българското опълчение, което пoлyчaвaт бoйнoтo cи ĸpъщeниe в тази кървава битка, се оттеглят да бранят стратегическия проход Шипка. Чacт oт нaceлeниeтo нa гpaдa, зaeднo c пpидoшлитe oт ceлaтa, cъщo ce изтeгля, cлeдвaйĸи apмиятa. Гpaдът e пpeвзeт, oпoжapeн и cpинaт дo ocнoви oт ocмaнлиитe. Xopaтa, ĸoитo нe ycпявaт дa ce изтeглят, ca звepcĸи избити и изклани.  Не са пощадени и потърсилите убежище в чeтиpитe православни цъpĸви нa гpaдa. Mнoгo млaди жeни и дeцa ca oтвлeчeни в poбcтвo. Πo paзлични cвeдeния жертвите са около 14 500 мъже, жени, деца.. \r\n  Повторното освобождение на Стара Загора  нa 13 янyapи 1878 г. заварва тъжна картина в опустошения и безлюден град. Единственият чoвeĸ, ĸoйтo  пocpeщa ocвoбoдитeлитe, e бългapĸaтa Heдa Чepĸoвинa, ycпяла дa oцeлee в пeтмeceчния aд.  \r\n ", "date": "2019.01.13", "title": "Старозагорци честват повторното си освобождение от турско иго"}
{"url": "https://www.standartnews.com/svyat/indiya-s-misiya-v-kosmosa-382247.html", "text": "Индия, в рамките на проекта Гаганян (Небесен кораб), планира да изпрати първата си национална мисия в Космоса през декември 2021 г., заяви директорът на индийската организация за космически изследвания - ISRO, Кайласавадиву Сиван. \r\n\"Ние възнамеряваме да изпратим първата безпилотна мисия през декември 2020 г., втората - през юли 2021 г., и накрая с екипаж - през декември 2021 г.\", заявява Сиван, цитиран от NDTV. \r\nСпоред ръководителя на ISRO изпълнението на гаганската програма е ключов приоритет за организацията за 2019 година. \"За да направим това, ние използвахме всички наши ресурси. Целият ни екип е насочен към постигане на целта\",  казва Сиван. \r\nВ индийския екип от трима, който ще отиде в орбита около Земята през 2021 г., се предвижда да има и жена. Чрез осъществяването на този проект Индия ще стане четвъртата страна в света - след СССР, САЩ и Китай - която сама ще изпрати човек в Космоса, припомни директорът на ISRO.. \r\nВ реч по повод Деня на независимостта на Индия - 15 август 2018 г., индийският премиер Нарендра Моди заявява, че страната ще изпрати националния екипаж в орбита до 2022 г., когато ще се отбележи 75-годишнината от нейната независимост. В края на декември индийският кабинет одобри програмата, наречена Гаганян, за 100 милиарда рупии (около 1,43 милиарда долара). \r\n ", "date": "2019.01.13", "title": "Индия с мисия в Космоса"}
{"url": "https://www.standartnews.com/mneniya/romskite-ekshni-vlizat-v-predizborniya-mach-382244.html", "text": " -------------------------------------------------------------------------------------------------------     . Обикновено обаче жертвите на мургавите насилници са стари хора и младежи. Сега братята  Борис и Асен Пакетови посегнаха на професионален военен, при това с три мисии зад граница. Цял късмет е, че 33-годишният ефрейтор остана жив след яростните ритници в главата. Ромите обаче стават все по-дръзки, дни по-рано те набиха и полицай.  , защото цялата мощ на държавата ще се стовари върху всеки, който си го позволи. Затова дори и отявление бандити не смеят да посегнат на униформен. При нас обаче от този респект няма и помен.  Каза го и вицепремиерът и военен министър  , който дойде на място. „Циганите са станали много нагли и след като преди няколко дни са набили полицай, сега са посегнали на военен“, отсече лидерът на ВМРО. И заговори за нуждата от прилагането на спешни мерки за обуздаване на ромската престъпност „Това не може да продължава повече. Трябва да се започне от там – докога държавата ще финансира безразборната циганска раждаемост, крайно време е да се въведе един модел. Държавата да покровителства и да поощрява грамотната раждаемост“, призова Каракачанов. И обясни, ще се спират социални помощи на семейства, които не пускат децата си на училище или отказват работа по програмите за заетост и други. \r\nРомите отдавна са цигани в речника на родните националисти, но когато това се чу и от устата на държавник, незабавно последва обвинение за дискириминация към вицепремиера. \r\n\"Вижте, аз казвам неща, които мислят 90% от българите. Така че не може някаква циганска организация да ми налага цензура. Разбира се, не визирам всички роми, тъй като има такива, които работят и учат, но тези по малките населени места вече станаха нагли. На декар и осемстотин живеят двеста човека\", отвърна Каракачанов. И продължи: \"Факт е, че представителите на тези общности вилнеят и са неграмотни. Извинете, но не останаха области в страната, в които да няма изстъпления. Това вече не може да се търпи. Докато аз съм министър на отбраната няма да позволя никой да вдигне ръка срещу български войник, защото по този начин ти нападаш институциите в тази държава. Двама калпазани решават, че може да го пребият и убият и това не е единственият случай. Няма да го допусна\", коментира още военният министър. Най-същественото обаче беше, че освен думи, този път имаше и незабавни действия.  Оказа са, че те имат електричество и партиди в ЕВН. Постройките бяха празни, защото мургавите им обитатели бяха избягали заради всекидневните митинги, шествия и закани за саморазправа от гневните българи.\"Общественото мнение е едно - връщане назад няма! Ще бъдат съборени още 4 къщи, силно казано къщи. За съжаление, трябва първо да има някакъв инцидент, за да се стигне до премахване на незаконните постройки\", заяви кметът на Войводиново Димитър Тосев. Той обясни и защо къщите не са били съборени много по-рано, както и защо обитателите им са разполагали с електричество без да заплащат за него. \r\n\"Преди 20 години имаше една съвсем малка къщичка, която имаше електромер. Той е унаследен от следващите, които дойдоха. Като кръвоносна система е свързана цялата ромска махала. От един узаконен електромер се пускат всевъзможни кабели\", разясни кметът. Схемата всъщност може да се види във всяко едно ромско гето у нас. \r\nНа пръв поглед изглежда много лесно и логично навсякъде да последват примера на селския управник. \r\nТова обаче не се случва, а отговорът е натрапчив.  . Дали срещу пари, кебапчета, други благини или заради заплахи, но техният вот е ясен и контролиран от Десети ноември насам.  \r\nПри това ромските гласове не са монопол на нито една партия. На последните предсрочни парламентарни избори  през 2017 г.  етническият вот беше поделен почти поравно между трите най-големи партии  ДПС (25), ГЕРБ (23) и БСП (22), според Алфа Рисърч. \r\nВсе пак през 2019 година със сигурност ще отидем до урните поне два пъти – за евроизбори през май и за кметове през октомври. А мнозина очакват и предсрочен вот за парламент, ако кабинетът „Борисов 3“  повтори съдбата на предишните две правителства на ГЕРБ. Затова и най-вероятно ромите отново ще минат метър.  \r\nКолко са кметовете и партиите, които смело ще тръгнат да бутат и рушат незаконни къщи насред зима ?    Общественият гняв налива вода в мелниците на националистите, които обещават да сменят моркова с тояга и веднъж завинаги да въведат ред. Затова и във Войводиново Каракачанов говореше повече като партиен лидер, отколкото като вицепремиер. Не по-малко радикален в изказа и намеренията си спрямо ромите е неговият съюзник Валери Симеонов от НФСБ. Най-вероятно двамата ще останат заедно и за изборите тази година, подкрепени от някой нов играч вдясно.  \r\n  . \r\nНа първо място това ще бъде очертаващата се нова коалиция между „Атака“ и Николай Бареков, ако Волен Сидеров наистина се раздели с досегашните си партньори в „Обединени патриоти“. Към тях може да се присъедини и „Воля“ на Веселин Марешки.   Бившият командир на 61-ва Стрямска бригада, който оглавяваше и 18-тия ни контингент  в Афганистан, беше принуден да напусне армията след доста съмнително обвинение за присвоени якета, панталони и други вещи за 10 бона, както и че войници са му работили на вилата. Впоследствие генералът беше оправдан по повечето обвинения, които не успяха да хвърлят петно върху ореола му на доказан командир и мъж на честта. Заради драмата във Войводиново Шивиков отново влезе във фокуса на медиите, призовавайки всички военни да се включат в мирните протести. „Българите са толерантен народ, но обществото е станало твърде чувствително на тема „ромски нападения. Проблемите в циганските гета не са от вчера или онзи ден – те са наслоени с годините. Това е един оголен нерв на обществото. Всяко едно малко размърдване води до реакция в обществото”, каза генералът от резерва. И изтъкна,  че има престъпници от всички етноси, но при ромите процентът е по-голям. „Няма седмица, в която да няма пострадал български гражданин от набези на роми. Тяхното чувство на безнаказаност им дава свободата за тези своеволия. Целият политически елит през последните 30 години е виновен за това. Не е тайна, че използват тези за електорални единици в подкрепа на една или друга партия”, каза още Шивиков. Думата му явно тежи, ако се съди по бурния отклик в социалните мрежи. Успехът на бившия пилот и настоящ президент Румен Радев показа, че  Те са възприемани като достойни българи, които държат на реда и знаят как да го въведат. Далече са от далаверите и празните приказки на обичайните политици. Затова и социолозите отсега дават шансове на подобна формация, оглавявана от бивши военни, въпреки ироничните подмятания, че от зелени чорапи и фуражки партия не става, освен ако не е за диктатура. Ако няма адекватно държане на държавата със золумите на циганите, ще се случи катаклизъм. Доскоро Балканите бяха барутният погреб на Европа, а днес циганските гета са барутният погреб на България. И те могат да взривят страната. \r\nЗнаете ли, че наши братя цигани живеят и в селищата с преобладаващо население от български турци. Да сте прочели в полицейските бюлетини за някакви кражби, ексцеси, изнасилвания в тези български населени места? Ако не сте чули, трябва веднага да се инициира среща с г-н Мустафа Карадайъ, председател на ДПС и да се обсъди един единствен въпрос - какви цигани живеят по тези места и как така са толкова кротки и законопослушни. Навремето, като депутат на ДПС, зададох този въпрос на моя приятел Юнал Лютфи. \"Иване - каза ми той,- няма полиция-молиция, ние сами се оправяме с подобни бабаити. И затова турските цигани са кротки и добри хора\". \r\n--------- Да се приложи у нас американския „закон за трите удара“, за да се реши проблема с циганската престъпност. Това предложи математикът и анализатор проф. Михаил Константинов след екшъна във Войводиново. По думите му в България има 200 хиляди цигани, които са не функционално, а напълно неграмотни, и които са обречени да бъдат аутсайдери в обществения живот. Проф. Михаил Константинов обясни, че има достатъчно предложения за преустановяване на тази тенденция, но допълни, че не е ясно, доколко ще дадат резултат. Факт е, че даже не се и прилагат, добави анализаторът. \"Настроението в страната е за взимане на твърди мерки в рамките на закона. Много е важно да се промени законът. Непрекъснато четем за хора, които имат по няколко условни присъди. Вижте, какво става в Америка. В много щати има „Закон за трите удара“. Извършиш ли трето престъпление – 25 години в затвора или до живот. Преценяват, че вече не си способен да се върнеш в човешкото общество като нормален гражданин и те изхвърлят от себе си и те затварят до края на живота ти. Тука имаме хора с по десетки и стотици извършени престъпления. Дайте да помислим за въвеждането на правилото за „Трите удара“, предложи професорът. Според проф. Константинов липсата на дългосрочна стратегия за справянето с циганската престъпност се дължи на краткосрочния хоризонт на съвременните политици. Те мислят четири години напред, а много често и две,  смята професорът.", "date": "2019.01.13", "title": "Ромските екшъни влизат  в предизборния мач "}
{"url": "https://www.standartnews.com/svyat/strakh-ot-brekzit-katastrofa-vv-velikobritaniya-382202.html", "text": "Премиерът на Великобритания Тереза Мей предупреди депутатите, че евентуално отхвърляне на предложения от нея план за напускане на Европейския съюз би имало катастрофални последствия за страната, предаде Ройтерс. Мей отправи призива си за подкрепа само два дни преди гласуването в парламента, което се очаква да загуби. През декември правителството отмени насрочено гласуване по договореното с Брюксел споразумение, след като стана ясно, че то няма да получи подкрепата на достатъчен брой депутати. Няма признаци премиерката да е много по-близо до спечелването на необходимата й подкрепа. Депутатите не трябва да разочароват хората, които гласуваха за Брекзита, заяви Мей в статия във в. \"Сънди експрес\". \"Подобно нещо би накърнило катастрофално и непростимо доверието в нашата демокрация\", пише тя. \"Затова моето послание към парламента този уикенд е просто: време е да забравим игрите и да направим това, което е добро за страната\". В петък външният министър Джереми Хънт заяви, че ако споразумението бъде отхвърлено, може изобщо да не се стигне до Брекзит. Според в. \"Сънди таймс\" недоволни депутати смятат през идната седмица да се опитат да прекъснат или отложат Брекзита.", "date": "2019.01.13", "title": "Страх от Брекзит-катастрофа във Великобритания"}
{"url": "https://www.standartnews.com/kultura/kharchim-poveche-pari-za-kultura-i-knigi-382200.html", "text": "Българите са похарчили значително повече средства за културен отдих, свободно време и развлечения през 2017 г., отчита анализ на Евростат за разходите на домакинствата в ЕС за отдих и култура. Според анализа българите са харчили около 8 на сто от общите си разходи за културни развлечения през 2017 г. при регистрирани 7,5 на сто през 2007 г. Средният разход на домакинствата в ЕС за култура през 2017 г. е бил 8,5 на сто от общите им разходи, отчита европейската статистика. Според данни на НСИ средният разход на домакинство през 2017 г. за отдих, култура и развлечения е бил 528 лева, при отчетени 282 лева през 2007 г. Увеличени са и разходите за култура на едно лице, регистрира данните родната статистика –  230 лева през 2017 г. при 114 лева през 2007 г. Пак според НСИ през 2017 г. близо 3,8 милиона българи са посетили различни културни събития, като театри, концерти, опера, балет, кино и др. Почти 4 милиона от сънародниците ни са посетили в рамките на въпросната година културни забележителности в страната. Близо 2 милиона българи са посветили свободното си време в четене на книги, като половината от тях са прочели от 1 до 5 книги, около 30 на сто са прочели 10 книги за 12 месеца, а около 20% от сънародниците ни са прочели повече от 10 книги за 12-те месеца на 2017 г. Около 4 милиона са българите, които четат вестници, като от тях 42%, или 1,7 милиона, заявяват, че четат вестници почти всеки ден. През 2017 г. гражданите на страните в ЕС са похарчили средно 8,5 на сто от общите си доходи за развлечения и други културни дейности, което в реални цифри представлява около 710 млрд. евро и се равнява на 4,6 от БВП на ЕС. Най-много средства за отдих и култура в ЕС отделят от общите си разходи жителите на Дания – 11,5 на сто, Швеция – 11 на сто, Финландия, Холандия и Австрия – по 10 на сто и др. В противоположния край на скалата най-малко средства за култура отделят жителите на Гърция –  едва 4,6 на сто, Румъния – 5,8 на сто, Кипър – 6 на сто и др. Най-значителен ръст в отделяните средства за култура за 10-годишен период (2007-2017 г.) е регистриран в Словакия – 9%, Румъния и Литва - плюс 1%. Увеличение, макар и с 0,5 на сто, е регистрирано и в България, отчита Евростат. Намаление на парите на домакинствата за култура е отчетено във Финландия – минус 12 на сто, Словения, Ирландия и Белгия – минус 1%, според Евростат.", "date": "2019.01.13", "title": "Харчим повече пари за култура и книги"}
{"url": "https://www.standartnews.com/svyat/khilyadi-srbi-protestirakha-sreshchu-aleksandr-vuchich-382204.html", "text": "Хиляди сърби се събраха снощи на шествие в центъра на Белград, за да протестират срещу президента Александър Вучич и неговото правителство, предадоха ДПА и Асошиейтед прес. Те скандираха \"Предателство\" и \"Вучич е крадец\", съобщава в сайта си опозиционният вестник \"Данас\", цитиран от ДПА. Протестите в Сърбия започнаха преди шест седмици след побой над опозиционен политик през ноември. Демонстрантите настояват за повече демокрация и край на политическото насилие в страната. Това бе шеста поредна събота на протести на противници на Вучич в Белград. Демонстрантите преминаха през центъра на града въпреки жестокия студ и заледените улици, посочва АП. Те надуваха свирки и издигаха плакати \"Надигни се, Сърбия\" и \"Започна се\". Този път демонстрации имаше и в сръбските градове Нови Сад, Крагуевац, Куршумлия, Крушевац, Ужице и Пожега, съобщава държавната телевизия в сайта си. Местните медии посочват, че Вучич се надява да обедини поддръжниците си по време на посещението на руския президент Владимир Путин идната седмица.", "date": "2019.01.13", "title": "Хиляди сърби протестираха срещу Александър Вучич"}
{"url": "https://www.standartnews.com/sport/beroe-udari-bolezneno-levski-382197.html", "text": "Берое удари болезнено Левски Лукойл като им нанесе втора загуба от началото на сезона, печелейки драматично с 85:84 (19:18, 19:20, 16:20, 31:26). В Стара Загора двата отбора сътвориха истинско зрелище в изключително оспорван мач. Шоуто обаче приключи с грозни сцени. Фенове на домакините започнаха да хвърлят предмети по полето и това принуди, 8 секунди преди финалната сирена, Тодор Стойков да извади \"сините\" от залата. Все пак играчите се върнаха на игрището и срещата бе доиграна. \r\nБерое започна по-добре битката. Старозагорци поведоха с 9:6, а малко по-късно софиянци отвърнаха и обърнаха резултата в  своя полза 9:15. Заралии отвърнаха с шест безответни точки за 15:15, а след края на първата част имаха преднина от точка - 19:18.  През втората част нито един от двата отбора не успя да вземе превес. Така на почивката двата тима се прибраха при резултат 38:38.  След почивката Левски Лукойл започна вихрено. Деян Иванов и компания се откъснаха напред в резултата 43:54. Домакините отговориха бързо и наваксаха изоставането си със своя силна поредица, доближила ги до 52:54. След точно половин час игра столичани бяха напред с 54:58.  \r\nВ началото на последната част играчите на Тити Папазов отново дръпнаха в резултата, този път с 56:63, но Берое не се предаде и съкрати изоставането си до 61:65. Двата тима се движиха близо в резултата, когато в края Николай Стоянов наниза тройка за 85:82. Това накара Папазов да вземе прекъсване двайсетина секунди преди края. Рембърт реализира за 85:84, а осем секунди преди сирената Стоянов извърши нарушение и от трибуните полетяха предмети. Това принуди Тодор Стойков да извади играчите от залата за кратко. Шампионите обаче не успяха да стигнат до успешна атака и отстъпиха на домакините с точка по-малко.  \r\n ", "date": "2019.01.13", "title": "Берое удари болезнено Левски Лукойл"}
{"url": "https://www.standartnews.com/sport/popov-blizo-do-rostov-382205.html", "text": "Ростов е най-близо до подписа на Ивелин Попов, информира Гонг.бг. Ръководството на клуба е вдигнало сериозно офертата за капитана на националния отбор по футбол и той е близо до това да подпише. Ако това стане факт, Попето ще продължи своята кариера в добре познатото му вече руско елитно първенство. В редиците си също го искат и от друг руски тим - Динамо (Москва).  В битката за привличането му също са се включили турския Трабзонспор, както и отбор от Обединените арабски емирства и клуб от Китай. Заговори се, че има вероятност Попов да заиграе в родната Първа лига и да стане част от редиците на Антони Здравков. Въпреки слуховете по всичко личи, че той има по-добра оферта от тази на Лудогорец. ", "date": "2019.01.13", "title": "Попов близо до Ростов"}
{"url": "https://www.standartnews.com/kultura/pernishko-chestva-narodniya-praznik-surva-382207.html", "text": "Народният празник „Сурва“ ще бъде честван в Пернишко. Това съобщиха от Община Перник. По традиция празненствата са в нощта срещу старостилния Васильовден на 13 срещу 14 януари. Перник очаква много гости от страната и чужбина. Всички ще могат отблизо да се запознаят с пазителите на маскарадната традиция. От края на 2015 г. обичаят Сурва/Сурова е в представителната листа на ЮНЕСКО като живо съкровище на човечеството. И тази година кметът на Община Перник Вяра Церовска и екипът ѝ ще направят обиколка на селата и ще се потопят в магията на ритуала. През цялата нощ на 13-ти януари сурвакари ще обхождат къщите по селата и ще благославят стопаните за здраве и берекет. Празникът ще продължи и на 14 януари, а закриването му ще стане около 17.00 часа в село Кралев дол. Тази година звънците на сурвакарите ще огласят 57 селища в общините Перник, Радомир, Брезник, Ковачевци и Земен.", "date": "2019.01.13", "title": "Пернишко чества народния празник „Сурва“"}
{"url": "https://www.standartnews.com/kultura/barishnikov-lichno-izbral-sofiyskata-opera-za-bg-gastrola-si-382237.html", "text": "Михаил Баришников изрично и конкретно е поискал да представи моноспектакъла си по стихове на Йосиф Бродски в Софийската опера.  Той е отхвърлил всякакви възможности, предложени му от продуцента Мирослав Боршош за други сцени, въпреки че ще играе две вечери. Отхвърлил е, поне засега, и вероятността да се появи на пресконференция. Категорично обаче се знае, че 2000 ще аплодират представлението, което от 2015-а обикаля международните арт храмове. Баришников излиза сред декори, наподобяващи зимните градини в именията на руските аристократи. В началото той е  само по седем осми панталони и танцува върху стол.  Следващия уикенд в родната столица ще се завърнат и доста българи, които живеят из Европа, въпреки че разликата в цената на билетите вече не  е толкова драстична – тукашните за нашумялата постановка се харчат между 100 и 200 лева. Правата за проекта са на фонда, който носи името на Бродски и на Академията му в Рим. В \"Бродски/Баришников\" звучи и гласът на великия поет, който умира през 1996-а.  Двамата са не само сродници по душа и другари още от емигрантската епоха, но и бизнес партньори – в онези времена посрещат руския и западния елит в техния ресторант „Самовар“ в Манхатън.   Културтрегерите на Източния бряг четат в захлас \"Стихотворения и поеми\" и \"Спирка в пустинята\" – двете книги на Бродски, излезли в Щатите. През 70-те той преподава в Мичигънския университет, а по-късно е професор по литература и в Колумбийския. В Съветския съюз започват да го издават през Перестройката по лично нареждане на Михаил Горбачов – и то  едва, след като Шведският комитет в Стокхолм присъжда на невъзвращенеца Нобеловия приз за литература.  През 1990 година СССР възстановява  гражданството на Бродски. Американският конгрес пък му присъжда почетното лауреатство. Поетът пожелава да бъде погребан в православната зона на прочутото гробище на венецианския остров Сан Микеле – последно земно обиталище на още двама легендарни руснаци:  Сергей Дягилев и Игор Стравински.   Режисьор на моноспектакъла е Алвис Херманис – арт отличник от Рига, където през 1948 година е роден Баришников.  Тъкмо Херманис е в епицентъра на окончателното преминаване на прочутия хореограф и балетист към театъра. Да припомним, че Баришников отдавна се снима в киното, дори има номинация за \"Оскар\" - за подържаща роля в \"Повратна точка\" (1977) със Шърли Маклейн на Хърбърт Рос, който получава „Златен глобус“. Напоследък го гледахме в \"Джак Райън: Теория на хаоса“, но е най-рейтингов като парижкия провалил се обожател на Кари Брадшоу от „Сексът и градът“ – художника Александър Петровски. Руснакът от Латвия, който през 70-те избира свободата – през Канада в Америка, винаги е бил свързан с Холивуд. Той за малко не се жени за великата Джесика Ланг, която е майка на дъщеря му Александра, въпреки че тогава тя още е в юридически отношения с предишния си съпруг. Ланг обаче се влюбва в Сам Шепърд и е негова муза до 2009-а.  Лайза Минели също се кълне във вечна любов на Миша, докато имат общо шоу на улица „Бродуей“. Баришников може да се похвали с доста отличия - специална награда „Давид на Донатело“ на италианската филмова академия, приз на Вашингтонския център за изпълнителски изкуства „Кенеди“, трикратен носител е на „Еми“. В период от кариерата си управлява артистичната дейност на \"New York сity ballet\" и \"American ballet theater\", но никога не крие, че предпочита соловите изяви и че е егоцентрик като всяка звезда. Всъщност из гилдията се знае, че винаги е държал на целия протокол, полагащ се логично на статута му – от бодигардовете до блясъка по червените килими. През последните години ръководи Baryshnikov Art сentre в Манхатън, в който инвестира личен милион долара. Офицер е на френския Орден на почетния легион, а през 2017-а  „Форбс“ го подреди сред 100-те най-влиятелни личности на столетието.  Баришников е женен за балерината Лиза Райнхарт, с която имат три деца - Питър (1989), Ана (1992), София (1994). Артистът развива и успешен бизнес – негови фабрики произвеждат дрехи и обувки за балет, и, естествено, парфюми с логото „Миша“. Той е страстен фотограф и колекционер, който показва снимките си от Москва до Ню Йорк, и представя колекцията си с графики на Наталия Гончарова, Сергей Судейкин, Жан Кокто и Раул Дюфи.  Представлението в София ще се играе на руски със субтитри на български.  ", "date": "2019.01.13", "title": "Баришников лично избрал Софийската опера за БГ гастрола си"}
{"url": "https://www.standartnews.com/sport/chelsi-s-truden-uspekh-vv-visshata-liga-382210.html", "text": "Челси победи трудно състава на Нюкасъл i 2:1 в среща от футболното първенство на Англия. Сините от Лондон събраха 47 точки, на 3 от Манчестър Сити, който в понеделник играе с Уулвърхямптън. Гостите от Нюкасъл, които са на 18-о място с 18 точки и в зоната на изпадащите, се бориха здраво поне за точка. Но единствената им утеха е, че Киърън Кларк изравни в 40-ата минута с глава след центриране от корнер. \r\nВ 57-ата минута обаче Вилиан вкара чудесно от левия фланг, но основната заслуга е на белгиеца Еден Азар, който навърза четирима бранители на гостите пред наказателното поле и подаде към бразилеца, чийто техничен удар се отби в гредата и тогава влезе в мрежата на Мартин Дубравка. \r\nДомакините поведоха още в 9-ата минута чрез Педро, който използа перфектен пас на централния бранител Давид Луис. Испанският национал получи топката в наказателното поле и я прати над легналия вратар Дубравка. \r\nСлед 70-ата минута Нюкасъл опита да стигне до равенството, но пропуски направиха Саломон Рондон, Айозе Перес и Кристиан Ацу. Буквално в последната минута на добавеното време Рондон с глава стреля на сантиметри от страничната греда на вратаря Арисабалага.", "date": "2019.01.13", "title": "Челси с труден успех във Висшата лига"}
{"url": "https://www.standartnews.com/kultura/plovdiv-2019-v-nedelya-izlozhbi-muzika-i-teatr-382206.html", "text": "С изложби, музика и театър в Пловдив продължава програмата от откриващия уикенд, с който се постави началото на проекта \"Пловдив - Европейска столица на културата 2019\". През целия ден остава отворена изложбата \"Необозримо за Кольо К.\", която представя разноликото творчество на известния пловдивски творец Кольо Карамфилов. От 10 до 12 ч. в Градската художествена галерия програмата е посветена на децата, които вдъхновени от творбите на Карамфилов, ще имат шанс да изработят своя творба. Децата са в центъра на програмата в експозиция \"Енчо Пиронков\", където отново ще рисуват под напътствието на художник и в експозиция \"Мексиканско изкуство\", където е подредена изложбата \"Януари - месец на Радичков\". \"Живата планета\" е мотото на проект в Природонаучния музей в Пловдив, където има изложба с вход свободен за деца и организирани занимания (при хубаво време) в Дондуковата градина. В Историческия музей, чрез пътуващата изложба \"Евридика\", \"Музейка\" ще разкаже на малчуганите най-популярните открития от 19 и 20 век. В Етнографския музей ще се състои детска работилница към изложбата \"Песента на дървото\" на тема \"Как да измайсторим музикален инструмент\". LUCKY ДОМ НА КИНОТО ще отвори врати с детска филмова програма за най-малките и с вход свободен за деца. Детска ще бъде програмата в НБ \"Иван Вазов\", където е експонирана изложбата \"Кирилица\", която включва образци от славянската ръкописна колекция на Пловдивската народна библиотека. Програмата на открита сцена \"Ядрото\" в Капана, през целия следобед ще представя джаз, фолк и етно музика с участието на Теодосий Спасов. От 19 ч. е началото на постановката \"Мария от Буенос Айрес\", което е премиера за България на танго опера от Астор Пиацола и е със специалното участие на Люси Дяковска.", "date": "2019.01.13", "title": "Пловдив 2019 в неделя: Изложби, музика и театър"}
{"url": "https://www.standartnews.com/svyat/kriza-v-grtskiya-kabinet-382232.html", "text": "Министърът на отбраната на Гърция Панос Каменос подаде оставка днес в знак на протест срещу споразумението, което слага край на дългогодишния спор с Македония за нейното име, помрачавайки бъдещето на коалиционното правителство месеци преди общите избори, съобщи Ройтерс, цитирани от БТА. Панос Каменос, чиято партия \"Независими гърци\" крепи правителството на премиера Алексис Ципрас, отдавна се противопоставя на споразумението със съседна Македония, подписано от двете правителства миналата година. \"Въпросът за името на Македония не ми позволява да не жертвам поста си на министър\", заяви Каменос, след като се срещна с премиера Ципрас сутринта. На срещата с Ципрас е била обсъдена съдбата на кабинета след одобряването от парламента на Македония на промените в конституцията, предвиждащи промяна на името на страната в Северна Македония. Каменос посочи, че ще извади от правителството и шестима други министри от неговата партия. Той каза, че ще съобщи подробности на пресконференция, която ще даде в скоро време в един от централните атински хотели. След оставката на Панос Каменос ще поискам вот на доверие, заяви гръцкият премиер, цитиран от гръцкото издание Efimerida. „В продължение на почти четири години имах честно и искрено сътрудничество с Панос Каменос. На всички ни е известно, че идваме от различни политически семейства, всички идеологически различия бяха известни. Заради националния интерес, ние работихме искрено съвместно и сме постигнали много, успяхме да изведем страната от трудното приключение на меморандумите, да нормалността, да подкрепим слабите, да проправим пътя за борба с корупцията. Благодаря на Панос Каменос не само за всичко, което сме постигнали, но и за това, че той той проведе с мен честен и прям разговор\", каза още Ципрас..", "date": "2019.01.13", "title": "Криза в гръцкия кабинет заради името на Македония"}
{"url": "https://www.standartnews.com/kultura/dnes-e-denyat-na-blgarskoto-kino-382213.html", "text": "Днес отбелязваме Деня на българското кино. На този ден през 1915 г., в столичното кино „Модерен театър“ се е състояла премиерата на първия български игрален филм „Българан е галант“ на родоначалника на българското кино режисьора Васил Гендов. В чест на този празник Националният филмов център в сътрудничество със Столична община и Националния дворец на културата организира прожекции на български филми в пет софийски киносалона – „Одеон“, „Дом на киното“, „Люмиер-Лидл“ G8, El, Евросинема, както и във ФКЦ Варна и Lucky Дом на киното - Пловдив. Зрителите ще имат възможност да видят новия филм на Костадин Бонев „Далеч от брега“,семейния „Смарт Коледа“, боксофис хитовете „Възвишение“ и „Дъвка за балончета“, носителя на голямата награда „Златна роза“ за 2017 г. „Вездесъщият“ и много други. Билетите ще са на специалната цена от 5 лв. През 2018 г. наши продукции спечели международни награди и записаха успешни участия в конкурсни програми. Филмът „Ага“ на Милко Лазаров беше селектиран да закрие 68-ото издание на Берлинале и спечели голямата награда „Златна роза“ във Варна. Копродукцията с българско участие „Не ме докосвай“ на Адина Пинтилие получи „Златна мечка“ в Берлин, копродукцията „Дивата круша“ на Нури Билге Джейлан беше част от конкурсната програма на фестивала в Кан. „Ирина“ на Надежда Косева беше селектиран във Варшава и спечели множество отличия. Новият документален филм на Тонислав Христов „Тайният живот на Вера“ ще се състезава в престижния конкурс на фестивала в Сънданс. През 2018 г. беше възстановено финансирането на български филми чрез Национален филмов център и бюджетът за кинопроизводство за 2019 г. беше увеличен за пръв път от шест години насам с два милиона лева.  ", "date": "2019.01.13", "title": "Гледаме БГ кино за 5 лева днес"}
