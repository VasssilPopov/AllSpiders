{"url": "http://standartnews.com/sport/montiraha_kameri_s_visoka_rezolyutsiya_za_levski__tsskasofiya-370824.html", "text": "Най-съвременните 4К камери за видеонаблюдение бяха монтирани на ст. \"Васил Левски\" ден преди вечното дерби Левски - ЦСКА София. Чрез тях вече ще може да се разпознават без проблеми нарушителите на обществения ред. Съвременното видеонаблюдение е по идея на министър Красен Кралев, а реализацията на шефа на НСБ Пламен Моллов. Очаква се до август да има и камери на входовете на стадиона. Чрез тях ще се знае на 100%, кой влиза и след това при ексцесии полицията за минути ще залавя нарушителите. Планира се и влизането на феновете за новото първенство на ст. \"Васил Левски\" да става без шапки и качулки, за да могат камерите да заснемат лицата на запалянковците.", "date": "2018.04.24", "title": "Монтираха камери с висока резолюция за Левски - ЦСКА-София"}
{"url": "http://standartnews.com/sport/sobstvenikat_na_levski_oprilichi_intsidenta_na_stadiona_na_teroristichen_akt-370799.html", "text": "„Това, което се случва е ужасно и аз го оприличих на терористичен акт. Категорично този младеж не е имал намерение да уцели служител на реда. Имал е сигурна идея по някакъв начин да изрази радостта си по време на мача. Но това е инцидент, който се случва\", коментира в студиото на Нова тв собственикът на „Левски\" Спас Русев. По думите му Англия, която е имала славата на страна с най-необузданите фенове, но това се е променило. „Въпросът не е само в създаването на мерки, които биха ограничили достъпа до стадионите. Това е един възпитателен процес, в който феновете трябва да осъзнаят, че по този начин, дали ще е с факли или с димки, по никакъв начин не помагат на своя клуб, даже напротив – така му вредят\", каза още Спас Русев. „Един футболен клуб има основно два актива – представителният отбор и фенската маса. Тази игра съществува заради феновете. Ако феновете ги няма на стадиона, то може би няма да съществува и тази игра в тези мащаби\", добави Русев. И каза, че България значително изостава от Европа по инфраструктурата. „Ние имаме изключително лоши футболни съоръжения. Даже, нашият стадион е далеч от съвременните изисквания за сигурност\", поясни Спас Русев и добави, че за тези мерки за сигурност трябва да се погрижат държавата, футболния съюз и клубове. \"Инсталирането на камери за видеонаблюдение на стадионите е нещо, което може да се имплементира в рамките на една седмица\", каза още собственикът на „Левски\" Спас Русев.", "date": "2018.04.24", "title": "Собственикът на \"Левски\" оприличи инцидента на стадиона на терористичен акт"}
{"url": "http://standartnews.com/sport/ntl_startira_sezon_2018_s_turnir_na_moreto-370825.html", "text": "Лято през април посрещна участниците в първия за сезона турнир от календара на НТЛ (21 и 22 април), който се проведе на кортовене на ТЦ „Санта Марина\" в Созопол. През тази година турнирите от лигата ще се провеждат с подкрепата на Спиди. Победители при мъже индивидуално са Александър Велев (18-40),  Тодор Митев (40+) и Георги Милев (55+). Победители при двойки мъже са Веселин Трифонов/Григор Шопов (до 45) и Георги Милев/Диян Калайджиев (45+), а Мария Нешева-Налсен/Матс Налсен спечелиха титлата при смесени двойки. Тази година двойки мъже ще играят за FPI PRIZE – Голямата награда за победителите в годишната ранглиста. Наградата е пътуване до Виена и посещение на турнир от ATP500 и е осигурена от FPI Hotels & Resorts, любезен партньор на лигата. Призьорите бяха на градени лично от Никола Петков от FPI Hotels&Resorts. По време на двата турнирни дни участниците и техните гости се насладиха на перфектните условия, които предлага ВС Санта Марина, а чудесното „лятно време\" през април им позволи да направят и първия си плаж за сезона, и то преди всички. Всички резултати от изиграните мачове можете да видите в сайта на лигата www.ntl.bg Следващият турнир от календара на НТЛ е на 12 и 13 май в Хасково.", "date": "2018.04.24", "title": "НТЛ стартира сезон 2018 с турнир на морето"}
{"url": "http://standartnews.com/sport/berbatov_merakliya_da_pripecheli_v_dubay-370818.html", "text": "Голмайстор номер едно в историята на националния отбор Димитър Бербатов не мисли да се отказва от футбола. Нападателят заяви пред медиите в Дубай, че би приел предложение от местен клуб. Бившият футболист на Манчестър Юнайтед беше в емирството, за да проведе уроци за деца от футболна академия. „Ако има добра оферта от Дубай, защо да не приема? Мисля, че Марадона е треньор тук. Има и други чужденци. Ако има интерес, звъннете ми. В Индия беше различно. Хората бяха много добри, футболът бе по-различен от това, с което съм свикнал, но бе интересно да видя как правят нещата там. Насладих се, колкото мога. За съжаление семейството ми не бе с мен. Във футбола понякога си далеч от семейството и е тежко. Може би в бъдеще ще стана мениджър. Всеки футболист мисли, че ще бъде добър треньор. Ние разбираме футбола, но като мениджър е напълно различно. Някои от най-успешните треньори във футбола не са били големи футболисти. Имаш и велики играчи, които се провалят като мениджъри. Затова е толкова трудно и интересно. Бях изненадан, че моят хеттрик срещу Ливърпул е най-добър в историята на Висшата лига. Това е голямо нещо голямо. Горд съм! България е малка страна, а да отидеш в най-голямото първенство в света, да играеш в най-големия клуб в света е нещо много голямо. И да го направя срещу големия ни съперник Ливърпул...\".", "date": "2018.04.24", "title": "Бербатов мераклия да припечели в Дубай"}
{"url": "http://standartnews.com/svyat/obzor_ot_denya_tramp_i_makron_se_vrekoha_v_priyatelstvo-370833.html", "text": "Президентът на САЩ Доналд Тръмп заяви, че първото държавно посещение в неговия мандат, това на френския президент Еманюел Макрон, е свидетелство за трайното приятелство между двете им страни, предаде ДПА. При посрещането на Макрон в Белия дом Тръмп припомни дълговечните връзки между САЩ и Франция, която е подкрепила силите на САЩ в Американската война за независимост от Великобритания (1775-1783 г.). \"Напълно подходящо е, че приемаме първото държавно посещение от лидера на най-стария съюзник на Америка, гордата държава Франция\", каза Тръмп. Макрон заяви, че визитата му е белег колко здрави са връзките между Париж и Вашингтон. Президентът Доналд Тръмп и първата дама Мелания Тръмп посрещнаха Еманюел Макрон и съпругата му Брижит с червен килим на Южната морава на Белия дом, предаде Асошиейтед прес. В тържественото посрещане участваха 500 американски военнослужещи от петте вида войски. Макрон бе приветстван с традиционен салют от 21 изстрела и военен оркестър. Сред присъстващите бяха и вицепрезидентът Майк Пенс, членове на кабинета на Тръмп и конгресмени. Доналд Тръмп отдаде почит на подполковника от френската жандармерия Арно Белтрам, който доброволно се смени със заложничка при джихадистки атентат във Франция миналия месец и бе убит от нападателя, предаде Франс прес. \"Само преди няколко седмици прибавехме още едно име към списъка ни на големи герои, това на един смел френски полицай на име Арно Белтрам. Той се изправи лице в лице със злото и не трепна. Той даде живота си за хората, за страната си и за самата цивилизация\", заяви Тръмп. В приветствената си реч Тръмп благодари на Франция, че се е присъединила към САЩ и Великобритания за нанасянето на въздушни удари по Сирия по-рано този месец в отговор на предполагаема химическа атака, извършена от режима на сирийския президент Башар Асад, предаде Ройтерс. Той заяви, че през изминалата година с Макрон са развили \"прекрасно приятелство, което е свидетелство за трайното приятелство между двете ни страни\". В своята реч Макрон призова двете страни да работят заедно срещу ислямистките екстремисти и по въпроси като Северна Корея и Иран, както и за \"свободна и справедлива търговия\" и за борба с климатичните промени. \"Именно заедно ще осуетим разпространението на оръжия за масово поразяване, независимо дали в Северна Корея или Иран\", каза Макрон. В намек за миналогодишното решение на Тръмп да оттегли САЩ от Парижкото споразумение за климата Макрон заяви, че \"не винаги сме на едно мнение за решението\", но подчерта, че \"на карта е заложена съдбата на нашите деца\".", "date": "2018.04.24", "title": "ОБЗОР ОТ ДЕНЯ: Тръмп и Макрон се врекоха в приятелство"}
{"url": "http://standartnews.com/biznes/sindikatite_vnos_na_rabotnitsi_shte_zamrazi_zaplatite-370831.html", "text": "Работодатели и синдикати не се разбраха за промените в Правилника за прилагане на Закона за трудовата миграция и трудова мобилност, по време на днешната среща на Националния съвет за тристранно сътрудничество в Министерски съвет. От КНСБ подкрепиха предложените промени, но от КТ \"Подкрепа\" бяха твърдо против предложените промени. В мотивите си от синдикалната организация посочиха, че промените ще доведат до подбиване на заплатите на българските заради чуждите работнници. Ваня Григорова от КТ \"Подкрепа\" бе категорична, че масов внос на работници ще доведе и до замразяване или забавяне на увеличението на трудовите възнаграждения за българските работници. Въпреки, че от КТ „Подкрепа\" са против, останалите участници в Съвета подкрепиха проекта на Кабинета за прилагането на Закона за трудовата миграция и трудовата мобилност. Несъгласие имаше и по темата за промени в Кодекса за социалното осигуряване. Участниците не постигнаха консенсунс по промяна в Наредба за вида и изискванията за създаването и съхраняването на електронни документи в трудовото досие на работника или служителя.", "date": "2018.04.24", "title": "Синдикатите: Внос на работници ще замрази заплатите"}
{"url": "http://standartnews.com/kultura/venetsiya_aplodira_lili_vladimirova_i_krum_damyanov-370832.html", "text": "25 от изключителните авторски икони на Лили Владимирова и 17 от изумителните скулптури на Крум Дамянов ще имат премиера на 5 май във Венеция. Тогава в Scuola della Mizericordia ще бъде открита изложбата \"Пазители\" с творбите на елитните ни художници. Поканата за гастрола им идва от д-р Пино Бизаца. Лили Владимирова го посреща в София, където му показва своите и на академика работи. Колекционерът меценат е откровено впечатлен и развълнуван. Той решава, че ще сподели емоциите, провокирани от произведенията на българите. Куратор на експозицията, която със сигурност ще получи овации не само от арт гилдията, но и от туристите, които постоянно минават през уникалното палацо на милосърдието, е професор Джулиано Пизани. Българското събитие в един от най-старите италиански храмове на културата, историята и традициите е посветено на председателство ни на Съвета на ЕС и е първото, което прехвърля мост между православната иконопис и модерното ваятелство. Проектът и каталогът на арт галерия \"Нюанс\" и \"Misericordia di Venezia\" представят вечната тема за универсалните ценности в съвременния объркан и забързан свят. Ето какво пише авторитетният изкуствовед професор Джулиано Пизани. \"Двама творци ни приканват към размишления във време, в което е изгубено доверието в способността на изкуството да повдига въпроси, да внушава интерпретации, да дава израз на мисълта като средство за разбиране на реалността и на самия смисъл на съществуването. На пръв поглед те използват напълно различни изразни средства – той създава скулптури с модерна актуална техника, докато тя рисува сакрални образи, тръгнала по стъпките на хилядолетна традиция. Ключът, който ги обединява, е в заглавието, което са дали на изложбата – Guardians (\"Пазители\"). Стражите са пазителите, бдителни и грижовни, на благата и ценностите, които са им поверени. Вдигат се в тяхна защита - срещу всеки, който ги застрашава. Те са природно надарени мъже и жени, които са възпитани да предоставят качествата си в служба на гражданите,  поверени на тяхното управление. Пазители и кормчии – тяхна е отговорността да защитават и водят\". Професорът е категоричен - за да  разберем другите, трябва да се запитаме кои сме ние, да опознаем каква е нашата история, какъв е светогледът, който ни кара днес да мислим и разсъждаваме по определен начин. \"Нашата идентичност минава през следното разсъждение: за да се съпоставим с другите народи, се налага да разберем техните обичаи, начин на живот, светоглед, култура – тоест в какво се състои тяхната идентичност. Това е процесът, който наричаме инкултурация. Крум ни безпокои, тревожи ни, събужда ни внезапно. Лили ни успокоява, утешава ни, дава ни упование. Изтерзаните скулптури на Крум от керамика, бронз и алуминий, които се сливат в зашеметяващо ефектни съчетания, влизат в диалог със светлината, очарованието и вътрешното спокойствие на иконите на Лили. Тя е пазител на традицията и на идентичността, той изобличава безразличието и заплахата на безчовечността. И двамата поверяват на изкуството отговорността, която му се полага. Те са нашите стражи.\" Крум Дамянов споделя: „Променям смисъла, интерпретацията, съдържанието на онова, което е общоизвестно. Почитам традициите и диалога с традициите. Това е като поглед в огледалото за задно виждане, който ти позволява да продължиш напред.\" Лили Владимирова признава: \"Когато професор Пизани ни покани, той отвори вратите на галерията и на страната с признанието, че не само се вписваме, а и оставяме следа в културния живот на вечния град. Тази вяра от негова страна ни даде крилете и силата да извършим  полета над пътя, по който вървим. Тук няма езикови бариери, няма претенции за територии, няма граници, няма задкулисие и демагогия - не търсете това. Тук има кауза, която се надгражда от глада на хората с дълбока душевност. Има вяра, която е в доброто, далеч надхвърляща религии и етноси. Има мисия, която ни обединява - да съхраним мира чрез изкуството, което е вечно. Тук има \"Пазители\".", "date": "2018.04.24", "title": "Венеция аплодира Лили Владимирова и Крум Дамянов"}
{"url": "http://standartnews.com/svyat/ispaniya_nalozhi_veto_varhu_proekta_na_deklaratsiyata_ot_sreshtata_v_sofiya_prez_may-370802.html", "text": "Испания е наложила вето върху черновата на съвместна декларация, която ще бъде публикувана по време на срещата на върха ЕС-Западните Балкани в България през май, съобщава B92, позовавайки се на испанския вестник \"Паис\". Според испанския вестник \"причината не е външната политика на ЕС\", а по-скоро Мадрид не иска името и подписът на премиера Мариано Рахой да бъдат \"в същия документ, на същото ниво\" с на косовския лидер. Испания е сред пет страни членки на ЕС, които не признават Косово за независима държава и една от трите, които заплашиха с бойкот Софийската срещащ във формат 28+6. \"Паис\" пише още, че информацията е потвърдена от няколко дипломатически източници и че Рахой най-вероятно ще напусне срещата в София преди да пристигнат представителите на Сърбия, Черна гора, Албания, Македония, Босна и Херцеговина и Косово. Испанският премиер ще бъде само на първия ден по време на неофициалната вечеря с другите лидери на страните членки. Според сайта EURACTIV.com през март Рахой е заявил пред българския си колега Бойко Борисов, че \"има проблем със срещата в София\" и че \"заплашва да не присъства, ако Косово участва\". След разговорите си с Хашим Тачи в Прищина преди седмица българският премиер Борисов заяви пред Епицентър.бг, че по време на срещата в София на 17 май ще се предложат различни дипломатически  формати, за да се удовлетворят всички искания на лидерите на Европа, бе това да пречи на основната идея на форума.", "date": "2018.04.24", "title": "Испания наложи вето върху проекта на декларацията от срещата в София през май"}
{"url": "http://standartnews.com/svyat/razkriha_podrobnosti_za_shofyora_na_vana_koyto_se_vryaza_v_peshehodtsi_v_toronto_-370809.html", "text": "Водачът на вана, врязал се в хора по обед вчера в Торонто, е действал \"преднамерено\" и властите привилегироват тезата, че става дума за изолиран акт, който не е насочен срещу \"националната сигурност\" на Канада, предаде Франс прес. 10 души загинаха, а 15 бяха ранени в резултат на врязването на превозното средство в хората. \"Това действие категорично изглежда преднамерено\", заяви Марк Сандърс, началникът на полицията на Торонто. Трагедията се разигра в момент, в който в града се провежда среща на министрите на външните работи и на обществената сигурност на страните от Г-7. Срещата продължава и днес, както е предвидено, съобщи канадският външен министър Кристия Фрийланд. Канадският министър на обществената сигурност Ралф Гудейл каза, че \"информациите, с които властите разполагат на този етап, показват, че случилото се по никакъв начин не е свързано с националната сигурност\". Канадският премиер Джъстин Трюдо каза, че е опечален от новината за \"трагичния и безсмислен атентат, станал в Торонто\". После от канцеларията му уточниха пред Франс прес, че понятието \"атентат\", изречено на френски от Трюдо, не е използвано, за да наведе на мисълта, че става дума за \"терористична връзка от естество, което да застрашава националната сигурност\". Водачът на вана бе бързо арестуван и бе идентифициран като Алек Минасян, на 25 години, роден в Ричмънд Хилс, което е северно предградие на Торонто. Хронологията на събитията от вчера показва, че в 13:26 ч. местно време вчера полицията получила обаждане на спешния си телефон за хора, пометени от превозно средство близо до улица Йънг, една от най-оживените в Канада, намираща се в центъра на Торонто. Белият ван, врязал се в хората, се движел бързо, преминавайки от платното, върху тротоарите, където се разхождат под обедното слънце много хора. Колата изминала близо километър. В 13:52 ч. местно време, тоест 26 минути след първото обаждане, е арестуван мъж, близо до вана, спрял на тротоара с ударена предна част. Първоначално полицията съобщаваше за до 10 прегазени хора. После властите изнесоха данни за 10 убити и за 15 ранени, от които четирима са в критично състояние и двама в сериозно състояние. Засега мотивите на задържания мъж, шофирал вана, остават неизвестни. Мъжът е непознат на службите за сигурност. В момента на задържането му, той размахвал предмет с лявата си ръка, изправен срещу полицай, който го държал на мушка, показват кадри в социалните мрежи. После се оставил да бъде закопчан с белезници на земята от полицая. Мъжът не е бил въоръжен. Очевидци разказват за ужаса, който са изпитали при вида на бързодвижещия се ван. Очевидка разказва, че е видяла как жена е била запратена от връхлетялата я кола върху стъклена автобусна спирка. Случилото се в Торонто напомня атентатите и инцидентите с врязали се в хора превозни средства, като тези в Ню Йорк, Барселона, Лондон, Ница, Париж, Берлин, Стокхолм и неотдавна Мюнстер. Телевизия Глоубъл съобщава, че Минасян ще се яви днес в 10:00 ч. местно време (14:00 ч. по Гринуич) в съд в Торонто, за да чуе в какво е обвинен, предаде Ройтерс. Кадри, заснети от минувач на момента на ареста на Минасян, показват, че той извикал на полицията: \"Убийте ме\" и насочил неидентифициран обект към полицай. Полицаят казал: \"Не, легни на земята\". Тогава заподозреният казал, че носи огнестрелно оръжие в джоба си, но полицаят му казал: \"Не ми пука, легни долу\", предаде Ройтерс. Според бивши съученици на Минасян той е посещавал в гимназията програма за ученици със специални потребности, предаде Ройтерс. Съученици описват Минасян като \"човек, който не е бил социален, но е бил абсолютно безвреден\". Понятието \"специални потребности\" се използва в канадската образователна система за хора както с физически недъзи, така и с поведенчески и образователни затруднения. Страницата във Фейсбук на Минасян сега е недостъпна. В блог пък се казва, че през септември 2013 г. той е започнал работа в технологичен център към колежа Сенека. До март 2014 г. Минасян поствал в блога информации за напредъка си по разработване на софтуер в колежа. В магазина за приложения на Гугъл има приложение за паркиране, разработено от човек на име Алек Минасян.", "date": "2018.04.24", "title": "Разкриха подробности за шофьора на вана, който се вряза в пешеходци в Торонто"}
{"url": "http://standartnews.com/svyat/sled_tragediyata_v_toronto_10_zaginali_i_15_raneni-370796.html", "text": "Десет души загинаха, а 15 са ранени, след като ван се вряза в пешеходци в канадския град Торонто. Инцидентът стана на оживено кръстовище в 13.30 часа вчера.  Автомобилът се качил на тротоара и започнал да блъска пешеходците. Полицията е задържала водача 30 минути след получаването на първия сигнал. Той е идентифициран като 25-годишния Алек Минасян, жител на предградие на Торонто. Все още се разследват мотивите за инцидента. Според властите, действията на извършителя са преднамерени, но на този етап основна версия е психическо заболяване, а не тероризъм. \"Имах възможността да разговарям с представители на службите за сигурност и полицейските агенции. Въз основа на информацията, с която разполагаме в момента, не изглежда инцидентът да е свързан с националната сигурност. Събитията са потресаващи, но на този етап не са свързани по никакъв начин с националната сигурност\", коментира Ралф Гудейл, министър на обществената сигурност на Канада. „Районът, в който стана трагедията е населен от много българи. За щастие, при инцидента няма пострадали наши сънародници. Това потвърди и генералният консул на България в Торонто Петър Крайчев. Води се разследване. Разпитват се всички свидетели. По мнение на специалисти, нападателят е действал сам. Нападателят не е познат на полиията\", заяви за „Здравей, България\" Анастасия Върбанова – журналист от в-к „BG Voice\". „Инцидентът е безпрецедентна трагедия. На този етап не е постъпвала информация или каквито и да било сигнали за пострадали български граждани. В постоянен контакт сме с всички институции, представители на българската общност, централното управление на Министерството на външните работи, канадските власти. В подобни случаи самоличността и националността на жертвите се съобщава първо на семейството и близките. Това не е районът с най-много българи\", коментира за Нова тв генералният консул на България в Торонто Петър Крайчев.", "date": "2018.04.24", "title": "След трагедията в Торонто: 10 загинали и 15 ранени"}
{"url": "http://standartnews.com/mneniya/magazinat_na_badeshteto__virtualni_konsultanti_bez_opashki_i_zadalzhitelni_zabavachki-370823.html", "text": "Над 30% от европейците и 42% от милениумите в Европа вярват, че в следващите 10 години физическите магазини може да изчезнат. В същото време повечето от европейските потребители, и особено представителите на поколението Y (хората на възраст 25-34 години), си представят по съвсем различен начин магазина на бъдещето, в който биха пазарували. Те биха заменили онлайн пазаруването с физически магазини, които им предоставят сензитивно шопинг изживяване, пести се време, предлага се удобство при пазаруване като запазване на паркомясто, грижа за децата и зони за отдих. Търсят се атракциите и оригиналните продукти. Това показва изданието за 2018 г. на „Observatoire\" („Обсерватория\") – голямото годишно проучване на една от водещите финансови групи в Еврозоната – BNP Paribas Personal Finance. То разглежда потребителските нагласи в страните от ЕС от 1985 г. насам. През 2018 година темата е „Милениумите и магазините: раздялата е далече\". Проучването беше проведено в 17 държави: Австрия, Белгия, България, Чехия, Дания, Франция, Германия, Унгария, Италия, Полша, Португалия, Румъния, Словакия, Испания, Швеция, Норвегия и Великобритания. Бяха интервюирани близо 14 000 европейци. България е включена за втори път в проучването. Милениумите са хората, родени между началото на 80-те и средата на 90-те години на миналия век. За тяхното поколение са характерни половото равенство, изключително високото образователно ниво и стремежът за намиране на баланс между работата и личния живот. Значителна част от „Observatoire\" 2018 е посветена на това как групата на 24-35-годишните би желала да пазарува. Имайки предвид, че милениумите са поколението на бъдещето, проучването представя как търговците трябва да се променят с цел да привлекат потребителите през следващите години. Данните от „Observatoire\" показват, че 61% от милениумите биха пазарували във физически магазини, които им предлагат сензитивно шопинг изживяване. Например те биха желали да тестват новите си маратонки преди да ги купят. Затова искат в магазините да има бягащи пътеки или малки баскетболни игрища, за да могат да открият най-удобния чифт спортни обувки. Същото се отнася и за обзавеждането за баня. Поколението Y няма да е доволно ако само види как изглежда един душ. Те искат да го тестват - да видят каква е струята, да изпробват различни програми за разпръскване. Ето защо успешните търговци в сегмента „Направи си сам\" ще трябва да осигурят тест зони в своите магазини с истински душове и течаща вода. По подобен начин магазините за битови уреди ще трябва да осигурят възможност за тест на абсорбаторите, например. По отношение на опциите за тест на продукти, 74% от милениумите и 72% от европейците като цяло казват, че биха оценили високо, ако тестовите зони в магазините са по-големи. Този процент е най-висок в България с 83% положителни отговори - както от милениумите, така и от хората над 35 години. Милениумите не желаят да губят време в магазините. 83% от тях искат да плащат по-бързо и да не чакат на опашки, като в България този процент е най-висок – 92%. Друго спестяващо време подобрение, което е много важно за поколението Y, е възможността за сканиране на покупките без да се налага да се вадят от кошницата. Над 60% отговарят, че подобна иновация би била много полезна. Изданието на „Observatoire\" за 2018 г. показва също, че 71% от 25-34 годишните искат по-дълго работно време на физическите магазини. Този процент е най-висок в България с 82% положителни отговори и най-нисък в Германия с 60%. Друго удобство за милениумите е осигуряването на грижа за децата в магазините, докато родителите пазаруват. Тъй като много често времето за покупки е след прибирането на децата от детска градина или училище, 49% от интервюираните заявяват, че биха избрали магазин, в който има „занималня\". Милениумите посочват като една от причините да не посещават физически магазини загубата на време в търсене на място за паркиране. Ето защо 55% от тях биха искали магазинът на бъдещето да е с опция за резервиране на паркомясто. Контактът с търговеца е много важен за милениумите. Това е и причината 55% от тях да следват търговци в социалните мрежи, докато средният процент за ЕС е 39%. Португалците са безспорни лидери в това отношение със 77%. Във Франция и Германия цифрите са двойно по-ниски – съответно 39% и 38%. Милениумите проучват стоките онлайн преди да ги купят. Като част от това проучване, 49% заявяват, че гледат в социалните мрежи видео, публикувано от търговци. Тук отново лидери са португалците с 67%, а на дъното на класацията са словаците и чехите с 35% и 33%. Поколението Y не се притеснява да пита онлайн за продукти и услуги и 36% твърдят, че са използвали социалните медии за тази цел, а 29% са се включвали в дискусии във форуми. Това показва, че успешните търговци на бъдещето ще трябва да отговарят на въпроси и да предоставят търсената информация много бързо, използвайки най-удобния за клиента канал. Над 50% от милениумите вярват, че в близко бъдеще консултантите в магазините ще бъдат заменени от виртуална и/или добавена реалност и от изкуствен интелект. Поколението Y иска да бъде информирано за характеристиките и спецификите на продукта, но в същото време - да избегне контакта с хора. Те искат да откриват детайлна информация в магазините и 81% отговарят, че за тях е важно тази информация да е същата като в интернет. В това отношение 88% от българските милениуми са дали положителен отговор, което е по-високо от средното ниво от 81% за всички 17 страни, включени в проучването. Повечето от милениумите (67%) биха искали да получават промоционални оферти от сектора, от който се интересуват директно на смартфона си, а не от консултант. Други 66% твърдят, че желаят персонализирани предложения в реално време докато пазаруват. Това е знак, че милениумите разглеждат магазините и интернет като неразривно свързани. Милениумите се тревожат, че стандартизацията ще намали желанието им за пазаруване. Над 70% от тях се страхуват, че ще имат все по-малък избор, тъй като едни и същи търговци ще им предлагат едни и същи продукти. 76% заявяват, че биха посещавали магазини, които са с естетичен и оригинален дизайн. Най-важно ще бъде магазините да промотират своята индивидуалност и какво ги отличава и да направят всичко възможно да са оригинални и различни от конкурентите. Стъпка в тази посока би било предлагането на оригинални продукти - 80% от милениумите очакват магазините да разполагат със стоки, които не могат да бъдат открити другаде. Португалците са най-ентусиазирани от възможността да намират неоткриваемото с 90%, докато българските милениуми са с 86%. За разлика от 2016 година, когато хората бяха по-песимистично настроени, през 2017 г. европейците са по-оптимистични за своето бъдеще. През 2016 г. те оценяваха личното си положение с 5,5 от 10, а през 2017 г. се отчита повишение до 5,7. В България показателите за 2016 г. и 2017 г. са съответно 4,2 и 5. Милениумите са с по-положителна нагласа за ситуацията в страната си в сравнение с по-възрастните поколения. Обикновено техният оптимизъм е над средното ниво с изключение на Португалия. Като цяло 79% от милениумите вярват че бъдещето ще е по-добро. Този процент е най-висок в Дания с 86%. България е на втора позиция заедно с Румъния с 83%. Оптимизмът за бъдещето е най-нисък сред италианските милениуми със 70%. През следващата година 47% от европейците планират да харчат повече. В България процентът е над средния за ЕС – 69%. 35% от българите заявяват, че през последните 12 месеца покупателните им възможности са се увеличили.", "date": "2018.04.24", "title": "Магазинът на бъдещето - виртуални консултанти, без опашки и задължителни забавачки"}
{"url": "http://standartnews.com/svyat/mariya_gabriel_kiberatakite_ne_poznavat_granitsi-370820.html", "text": "Кибер атаките не познават граници. Те могат да засегнат критична инфраструктура. Ето защо, когато се говори по тази тема, най-важното послание е сътрудничество. Това заяви еврокомисарят по цифровата икономика и цифровото общество Мария Габриел, която участва в организираната от евродепутата от ГЕРБ/ЕНП Емил Радев конференция на тема \"Кибертероризъм - подготвен ли е ЕС\"? Конференцията бе открита от председателя на ЕП Антонио Таяни, а във форума участва и главният прокурор Сотир Цацаров. Подчертавайки колко е важна темата за кибер тероризма и кибер сигурността, Таяни  изрази надежда, че ЕП ще покаже, че подкрепя работата на Габриел в следващия бюджет на ЕС. Неслучайно той посочи, че 80 процента от европейците искат повече мерки за борба с кибер тероризма. Ислямска държава използва цифровата система, за да създадава опасна мрежа и да привлича бъдещи млади терористи в Европа, каза Таяни. Той посочи и други потенциални опасности - кибер терористите могат да навредят и на институциите, да разкрият военни тайни и т.н. Освен И.Д, Европа има и други врагове, трябва да се защитим, каза още шефът на ЕП. И призова за мерки за спиране на кибер атаките, които понякога може да са по-опасни от бомби. Таяни препоръча да се засили кибер сигурността, което означава разузнавателните служби да работят по-активно, а съдебната система да се осъвремени. Таяни изтъкна също така, че връзките между кибер и организираната престъпност стават все по-силни. Цифровизацията носи възможности, но и рискове, призна Мария Габриел. Според няма как да получим ползите от дигитализацията, без да изградим система за кибер сигурност. Ето защо ЕК има предложения в тази област, които могат да се превърнат и в глобални регулаторни решения. Целта на тези предложения е да засили сътрудничеството, защото, както се съгласиха участниците в конференцията, няма страна-членка, която да може да се справи сама с кибер заплахите. Ето защо в следващия бюджет ЕС трябва да покаже, че кибер сигурността за него не е само краткосрочен, а дългосрочен приоритет. Искаме ЕС да е лидер, който гарантира сигурността и е лидер в новите технологии, каза още Мария Габриел. Тя призова също така страните членки бързо да прилагат съществуващото законодателство в тази сфера. Както и да се инвестира в човешкия потенциал и да се изградят центрове за кибер сигурност. Емил Радев от своя страна заяви, че колкото по-технологична е една страна, толкова по-уязвима е за кибер атаки. Той се надява ЕС да е една крачка напред, да е готов за за мащабна кибер атака и за нейното бързо разкриване.", "date": "2018.04.24", "title": "Мария Габриел: Кибератаките не познават граници"}
{"url": "http://standartnews.com/svyat/bivshiyat_amerikanski_prezident_dzhordzh_bushstarshi_e_priet_v_bolnitsa-370804.html", "text": "Бившият американски президент Джордж Буш-баща е приет в болница в Хюстън заради инфекция, която се разпространила в кръвта му, предаде Ройтерс, цитирайки говорител на семейството. 93-годишният Буш е бил приет в Хюстънската методистка болница в неделя, ден след погребението на съпругата му Барбара Буш, посочи говорителят Джим Макграт. Той добави, че Буш \"реагира на лечението и изглежда се възстановява\", посочва АП. Барбара Буш, която почина във вторник, 17 април 2018 г., на 92 години, беше погребана в събота.", "date": "2018.04.24", "title": "Бившият американски президент Джордж Буш-старши е приет в болница"}
{"url": "http://standartnews.com/svyat/borisov_v_bukuresht_gord_sam_s_polititsite_na_balkanite_video_obnovena-370830.html", "text": "България, Гърция, Румъния трябва да направим всичко възможно с нашите братя да сме голямо семейство на Балканите. Това каза премиерът Бойко Борисов по време на пресконференция след Съвета за сътрудничество на високо равнище между Сърбия, България, Гърция и Румъния в Букурещ. По думите му, която и държава да има проблем на Балканите, той пряко рефлектира върху всички. „Сама по себе си срещата, че продължава да се осъществяват на четирите държави, е една добра новина. Няма като Вишеградската четворка да правим декларации. Ние искаме дигитална инфраструктура, свързаност, пристанища и на двустранните си отношения, които имаме – вдигане на ръста на икономиката и съответно в тези сфери като култура и туризъм да напреднем\", заяви Борисов. „Благодарен съм и с цялото си уважение се отнасям към това, което направи Жан-Клод Юнкер, министърът за външните работи Могерини, обикаляйки Западните Балкани. Същото прави и председателят Туск. Не можем да подминем и личната ангажираност на канцлера Меркел по въпроса\", поясни Борисов. Според него не са леки решенията, които Вучич трябва да взима. „Без да преглътнем Косово, Босна и Херцеговина, не можем Балканите да вървим напред. Горд съм с политическия елит на Балканите\", допълни премиерът Борисов. \"Уверявам премиера Бойко Борисов в подкрепата на Румъния за целите на българското европредседателство. Това каза Виорика Дънчила, министър-председател на Румъния по време на пресконференция след Съвета за сътрудничество на високо равнище между Сърбия, България, Гърция и Румъния в Букурещ. „Искам да поздравя президента Вучич. Оценявам ролята на Сърбия като фактор за стабилност в Западните Балкани и позитивната роя по отношение на сътрудничеството и помирението в региона. Искам да го уверя в нашата подкрепа в процеса на присъединяване в ЕС. В същото искам да приветствам премиера Бойко Борисов на тази среща и да го уверя в нашата подкрепа за постигане на целите на Българското председателство, където Западните Балкани имат ключово място\", заяви Дънчила. Тя отчете, че гръцкият премиер Алексис Ципрас е за първи път в Румъния. Тя поясни, че днес е дискутирано икономическото сътрудничество и определянето на конкретни проекти, които четирите държави могат съвместно да реализират, както и за формата 16 + Китай. \"Благодаря на премиерите на България, Гърция и Румъния за подкрепата по пътя ни към Европа, заяви от своя страна сръбският президент Александър Вучич. - Днес имаме конкретни разговори и изводите са, че ще създадем съвместна работна група, която ще бъде на транспортните и комуникационните ни министри, за да могат да конкретизират проектите, които дискутирахме днес. Трябва да работим изключително бързо\", заяви той. Вучич поясни, че Сърбия има увеличен стокообмен с Румъния, България и Гърция и увеличение на туристопотока. „Вярваме, че тези четиристранни срещи са изключително важни. Ние сме единствената страна, която не е членка на ЕС все още, затова ни е важна подкрепата на Румъния, България и Гърция по пътя към ЕС\", заяви той. „Нашата цел е да сме в подкрепа за балканските държави и да допринасяме за развитието на нашия регион на база на нашите желания и интереси не само на създадения дневен ред от трети страни\", заяви гръцкият премиер Алексис Ципрас. - \"Когато говорим за Западните Балкани става дума за Европа. Дискусиите по темата продължават. Дискусиите започнаха по времето на срещата през 2003 г. в Солун, когато темата за Балканите беше поставена на дневен ред, както и членството на България и Румъния . Трябва да продължим това, което стартирахме преди 15 години\", посочи още гръцкият премиер и заяви, че това ще бъде продължено на срещата в София на 17 май. Той подчерта, че председателството на България е изключително успешно. \"Важно е следващите председателства да продължат линията, свързана със Западните Балкани и ние ще предоставим нашата подкрепа до максимална степен\", допълни още Алексис Ципрас.", "date": "2018.04.24", "title": "Борисов в Букурещ: Горд съм с политиците на Балканите /ВИДЕО, ОБНОВЕНА/"}
{"url": "http://standartnews.com/lyubopitno/imeto_na_novoto_kralsko_bebe_parva_shte_razbere_kralitsa_elizabet-370805.html", "text": "Все още не оповестено как ще бъде кръстен най-малкият наследник на трона във Великобритания. По традиция името трябва да бъде съобщено първо на кралица Елизабет, напомни специалният пратеник на bTV в Лондон Петя Дикова. Вчера се роди третото дете на Кейт Мидълтън и принц Уилям – момче. Новото бебе ще е пето в реда за наследяване на трона. Веднага започнаха и залаганията за името. В класацията на имената за третото кралско бебе засега се нарежда името Артър, следвано от Джеймс. Според залозите шансовете детето да се казва Филип или Албърт са равни. Имената на неговите брат и сестра – принц Джордж и принцеса Шарлот, бяха обявени два дни след раждането им. Новото кралско бебе и майка му Кейт Мидълтън още вчера вечерта бяха изписани от болницата и се прибраха в двореца Кенсингтън.", "date": "2018.04.24", "title": "Името на новото кралско бебе първа ще разбере кралица Елизабет"}
{"url": "http://standartnews.com/biznes/temenuzhka_maritsaiztok_e_ot_strategichesko_znachenie_za_energetikata-370826.html", "text": "Въглищата са базова суровина за цялата енергетика. Ако цената им бъде увеличена, ще се предизвика поскъпване по цялата верига на производството. Това каза министърът на енергетиката Теменужка Петкова, която се срещна с представители на протестиращите миньори от \"Мини Марица-изток\" ЕАД, съобщи енергийното министерство. Недоволството на протестиращите миньори е заради искането да бъде повишена цената на добиваните лигнитни въглища. Миньорите настояват и за инвестиции в нова техника. Министър Петкова е подчертала пред протестиращите, че разбира техните искания и е припомнила значително подобреното финансово състояние на дружеството. \"Когато поехме управлението през 2014 г., мините бяха в изключително лошо финансово състояние, не достигаха дори средства за заплати. Сега ситуацията е коренно променена - за първи път дружеството отбелязва положителен финансов резултат, приходите са увеличени, колегите получават редовно работните си заплати и всички социални придобивки, възнагражденията са увеличени от началото на тази година, инвестиционната програма на дружеството също се изпълнява\", е заявила министър Петкова. Като потвърждение на това тя е посочила обществена поръчка, която е в ход сега - по нея предстои да бъдат доставени нови багери на стойност 85 млн. лв. По отношение решението за цената на въглищата, енергийният министър смята, че преди всичко трябва да се изчака решение във връзка с искането за дерогация за ТЕЦ у нас заради новите екологични норми, гласувани на европейско равнище. Министър Петкова се е ангажирала през следващата седмица да посети дружеството, за да се запознае на място с актуалната обстановка в мините и диалогът да продължи, информират от енергийното министерство.", "date": "2018.04.24", "title": "Теменужка: Марица-изток е от стратегическо значение за енергетиката"}
{"url": "http://standartnews.com/mneniya/fenat_s_bombichkata_nyama_da__stapi_na_stadiona_do_zhivot-370795.html", "text": "- Във всяко едно общество, за да се реши един проблем, трябва да има червена линия, която да бъде премината. Дълго време футболните хулигани на Англия хвърляха в ужас не само своята страна, но и цяла Европа. Трагедията на стадион „Хейзъл\" в Брюксел на 29 май 1985 г., когато загинаха 39 футболни запалянковци, обаче доведе до драконовските мерки, които британските власти предприеха за въвеждане на ред по стадионите. Тяхната точка на пречупване беше \"Хейзъл\". Нашата точка на пречупване беше миналата сряда, когато хвърлена от фен бомбичка обезобрази 24-годишната полицайка. Беше премината мярата. И сега виждаме едно толкова единно общество, което настоява за радикални мерки срещу футболните хулигани. Още по-рядко явление е и единодушието по този въпрос на всички партии в парламента. Те категорично са за нов закон, който ще го наречем не за футболно, а за спортно хулиганство, защото  такива прояви има и на баскетболни, и на волейболни мачове, изобщо на спортни събития. Ситуацията е такава, че изисква твърди закони. Между другото това нещо вече са го направили държави, където демокрацията е много по-развита от нашата. Говоря за Италия, Испания, Англия. - Още при първата ми среща със спортния министър Красен Кралев стигнахме до идеята, че сегашният закон за опазване на обществения ред при провеждане на спортни мероприятия от 2004 година е изживял времето си и не отговаря на съвременните изисквания. И още тогава, преди 6 месеца, започнахме да работим върху нов закон. Идеята беше някъде през септември да сме напълно готови. Инцидентът с ранената полицайка наложи да форсираме нещата. вече поех ангажимент законът да е готов до два месеца, за да бъде предложен на обществено обсъждане. Целта е до август да бъде внесен в парламента, за да може да влезе в сила за новия футболен сезон. - Да започнем с това, че за първи път се дава определение какво е спортно хулиганство. Изредени са цели 13 точки с действия, които попадат в тази квалификация. Започва се от ругатни и вулгарни жестове и се стига до опити за нахлуване на терена и използване на оръжие и пиротехника. Съответно и наказанията започват от глоби от 1000 до 2000 лева и задържане за определен срок в МВР до забрана на посещение на спортни мероприятия в страната и чужбина, включително и за доживотна забрана при особени тежки случаи. Разбира се, ако става дума за престъпление, то вече се наказва според Наказателния кодекс. Една от най-съществените промени, които са предвидени е по-бързото правораздаване за спортните хулигани. Съдът трябва да се произнесе до 24 часа по бързата процедура, защото става въпрос за изключително сериозна обществена опасност. Обжалването на втора инстанция също трябва да стане до 24 часа, а в следващите три дни да има окончателно решение. С други думи до пет дни провинилият се запалянко да бъде ефективно наказан. В работната група се обсъждат и по-радикални идеи като решението за забрана на достъпа до спортни събития да се налага направо от МВР без санкция на съда, както е в доста западни държави. - Въвеждаме стюардите, които клубът домакин трябва да осигурява, за да се грижат за реда по трибуните. Те ще преминават специализирани обучителни курсове, организирани от лицензирани спортни организации по програма, съгласувана с министерството на младежта и спорта и МВР. Стюардите ще имат и задължението да проверяват личните документи на запалянковците. Защото на мач вече ще се ходи само с лична или ученическа карта. А пък малолетни и непълнолетни няма да се допускат без придружител. Предвижда се всеки билет да има място. Така ще се знае този билет кой го е купил и къде седи в дадения сектор. Няма да се допуска преминаване от един сектор в друг. Вече няма да има и правостоящи фенове, което сега е редовна практика. Освен това на самия билет ще бъде написано всичко, което е забранено да се прави от запалянкото. - Вероятно държавата ще помогне в това отношение. Но видеонаблюдението ще бъде задължително според новия закон. При това разположението на камерите ще се пази в тайна. Така всеки провинил се фен ще бъде заснеман и на полицията ще е много лесно да го издири и залови. Минималното изискване ще е за поне една камера на сектор. Сигналът от видеокамерите трябва да бъде изведен на контролни монитори, разположени в команден наблюдателен пункт на обекта. Това ще става за големи стадиони и тежки мачове. Трябва да има наблюдателен пункт, където се управляват силите и средствата, опазващи обществения ред, пожарна, аварийна безопасност и медицинска помощ. Организаторите на спортните мероприятия са длъжни да предоставят записите, удостоверяващи извършените нарушения. - Освен присъдата, която ще получи според Наказателния кодекс, той щеше да получи и доживотна забрана за посещение на спортни мероприятия, защото деянието му се води изключително опасно. Футболното хулиганство в драстичните му размери е един вид форма тероризъм, макар да не отговаря на определението, но ефектът е подобен. На практика той хвърля бомбата сред хора. - Опитът показва, че въвеждането на абсолютно сух режим на практика има обратен ефект. Затова идеята ни е ограничението да бъде подобно на това за шофьорите, т.е. до 1,2 промила алкохол в кръвта при тест с дрегер. Не става въпрос да не можеш да пиеш една бира преди мача. А и с дрегер ще бъдат проверявани само фенове, които изглеждат видимо неадекватни. Полицията го прави и сега, но се стига до разправии. Когато в закона е записано точно до колко промила е таванът за допускане на стадиона и е предвиден контролът с дрегер, няма да има място за спорове. - Ние този закон, освен че го работим заедно с министерството на спорта и МВР, го правим в синхрон с всички политически сили, които участват в комисията по въпросите на децата, младежта и спорта в парламента. И всички се твърдо за такъв закон. Затова няма да има проблем той да бъде одобрен от парламента. Ще се повторя, но аз рядко виждам такова единодушие в обществото, медиите, политиците за това, че повече не може да се търпи това, което се случва по нашите спортни обекти. Даже най-вероятно, когато внасяме проекта в парламента, той ще бъде подписан и от петте политически сили в парламента. Много е вероятно това да бъде най-единодушно приетият закон. - Не съм съгласен с подобна теза. Ето, аз съм представител на националистическа формация -НФСБ. Но ние, именно защото сме националисти,  винаги сме държали за стабилен обществен ред. Много ясно трябва да кажем, че не всички във футболната агитка са лумпени, престъпни и дрогирани типове. Аз съм футболен привърженик на пловдивския \"Ботев\" по традиция, четвърто поколение ботевист съм. На мен ми е напълно ясна структурата на агитката на любимия ми отбор. В неговата агитка има и лекари, адвокати, преподаватели и т.н. Затова не бива да се слага клеймо на всички запалянковци, че са потенциални нарушители, дори престъпници. В същото време безспорно има определен контингент хора, които на стадиона дори не гледат мача, защото те идват там, за да се сбият. Често са пияни, дрогирани и неадекватни. Но това са една малка част от феновете, която обаче слага петно на цялата агитка. Моето желание е на футболен мач да се ходи като на театър. Виждаме как е в Англия, Испания, Германия. Хората отиват с децата на стадиона, там може да се видят цели семейства. И всички са спокойни, че няма да станат жертва на агресия. Все пак, футболът и спортът не са война. Казвам го не само като запалянко, но и като бивш спортист. Футболът и спортът имат съвсем друго предназначение. Първо, те трябва най-вече да доставят удоволствие на хората, да бъдат едно приятно развлечение. И второ, което е още по-важно, трябва да запалват децата и младежите по спорта, да имаме една по-здрава нация. Тези малчугани като гледат кумирите си на терена, да тръгнат също като тях да спортуват. Не всички ще станат шампиони, но пък ще живеят здравословно. Това е големият смисъл на спорта и бъдещият закон може да помогне много в това отношение. - Още когато сключвахме споразумението между НФСБ, \"Атака\" и ВМРО, бяхме напълно наясно, че не по всички въпроси тези партии са с абсолютно еднакви виждания. Примерно в него изобщо нямаше точка как ще реагират трите партии по отношение на Русия. Категорично няма такова нещо. Така че всяка партия от коалицията \"Обединени патриоти\" има свободата да прецени как ще постъпи по дадена външнополитическа тема. Затова и мнението на Волен Сидеров си е негова гледна точка. Не сме дискутирали на коалиционно ниво единна позиция спрямо Русия. - Според мен по този случай има много неизяснени неща и до момента. И нашето правителство зае изключително балансирана позиция. Премиерът Бойко Борисов натрупа огромен опит, особено международен, и прецени правилно, че трябва да заемем балансирана позиция. И тук не става въпрос за никакъв натиск от наша страна. - Не сме обсъждали идеята на ниво ръководство на трите партии от патриотичната коалиция. Но аз виждам, че в парламента много колеги от други партии я одобряват. Всъщност предложението да се въведе по-мек вариант на забраната за пушене не е от днес. Прави му чест на Валери Симеонов, че я предлага, защото той никога не е бил пушач. В същото време той се опитва да има една справедлива и балансирана позиция по този въпрос. Австрия между другото в момента прави точно това. Между другото такава беше нашата позиция преди няколко години, когато първоначално колегите от ГЕРБ призоваха ресторантьорите да направят две помещения - едното за пушачи, другото за непушачи. Много ресторантьори хвърлиха луди пари за да пригодят заведенията си по този начин. В един момент обаче се обяви пълна забрана и се оказа, че тези хора са хвърлили парите си на вятъра. Лично аз познавам бизнесмени, на които това им струваше 200 хиляди лева. В момента какво предлагаме ? Идеята е и вълкът да е сит, и агнето да е цяло, както се казва в поговорката. Истината е, че пушенето е порок. Признавам го, макар и самият аз да съм пушач. Според последните проучвания България е на трето място в Европа по тютюнопушене. На първо е Гърция, на второ е Полша и после сме ние. Милиони българи са пушачи, които искат да могат да запалят цигара в заведение. И да не бъдат третирани като престъпници. В края на краищата трябва да има някакъв баланс на интересите.", "date": "2018.04.24", "title": "Фенът с бомбичката няма да  стъпи на стадиона до живот"}
{"url": "http://standartnews.com/mneniya/tsatsarov_kolegite_si_svarshiha_rabotata_po_sluchaya_ivancheva-370829.html", "text": "-Аз мисля, че дотук се изговориха много думи. Изговориха се и се представиха много тези от защитниците – както нейни защитници, така и въобще хора, упражняващи адвокатска професия. Мисля, че тезите, развити от нейните защитници, са обясними. Малко или много, това са хора, които работят, за да защитават своя подзащитен, малко или много това са хора, на които се плаща, за да изразяват тези позиции. В това няма нищо срамно, това е логиката на адвокатската професия. Вярно е, че бяха изложени тези, които са в пълен разрез с действителното положение по досъдебното производство. Като това за върнатите пари, като това, че едва ли не парите са били предадени от пострадалото лице или от изнудваното лице да предаде подкупа, далеч преди те да са били поискани. В крайна сметка доброто е, че предстои съдебен процес. Аз съм сигурен, че колегите от специализираната прокуратура ще приключат доста бързо това досъдебно производство. Що се отнася до това дали е или не е постановка, аз не съм проследил позициите на пиара на Младост. Всеки има право на позиция. Аз мога да кажа едно – колегите ми от прокуратурата и от антикорупционната комисия си свършиха работата. За провокация, за подхвърляне на пари и дума не може да става. -Въпросът кога да бъде извършено самото задържане, е бил въпрос, който е бил изцяло в оперативната преценка на наблюдаващите прокурори. Тоест те са избрали момента, който зависи от това кога е финализирано получаването на парите. Бих казал, че самият процес на предаване на парите или уговорките по тях, е доста дълъг. И той има доста история преди самото задържане, което е документирано по съответния ред. Така или иначе в съдебната зала ще стане ясно всичко. Що се отнася до самото задържане, , основната критика тук беше свързана с продължителното присъствие на обвиняемата на мястото, на което се извършваше огледа. Моите уважения към всички, които изказаха правни тези, моите уважения към всички, които изказаха и политически тези, моите уважения и към всички, които изказаха тези, които общо взето граничеха с научната фантастика, но обслужваха техните, да ги нарека така, и политически интереси. Но всички тези хора щяха да критикуват моите колеги по същия начин, ако лицето не присъстваше при извършването на огледа. Тогава критиката щеше да бъде, че са извърщени непрофесионални действия, защото обвиняемата не е присъствала при огледа, защото по този начин е възможна провокация, защото е възможно по този начин подхвърляне или подмяна на доказателства и какво ли не още. Така че нека се съсредоточим върху фактите, дза пропуснем малко емоциите, да пропуснем особено спекулата. Включително и тези дни успях да прочета спекула, че едва ли не това е първата стъпка към прокурорска диктатура. Отчайващи глупости, но все пак написани и изречени. Такъв е законът и той се спазва. - Аз не мога да дам конкретна информация, но бих казал следното – не мисля, че казусът Иванчева е нещо, което да е изолиран случай в работата на прокуратурата. Вярно е, че той е първи случай в общото взаимодействие между прокаратура и комисия (на Пламен Георгиев – бел. Ред) , защото Комисията на практика започва да действа сега. За неудоволствие на много хора този случай и действията на комисията оправдават идеята, която е заложена в закона. Що се отнася до други казуси, дали това е изолиран случай и дали ще продължи, нека припомня, че на следващия ден бяха задържани с подкуп началник на полицейско управление, нека кажа, че днес в Автомобилна администрация Благоевград се извършват интензивни действия на специализираната прокуратура. Подробности утре. Нека припомня дори обвинителни актове, които са внесени преди това. Беше внесен обвинителен акт за приватизацията на Мини Бобов дол. Излишно е да припомням кой е бившият енергиен министър. Беше внесен обвинителен акт по отношение на вноса на ваксини от Турция. Нима това са изолирани случаи? Просто на някого не са удобни. -Аз поименно няма да спомена никого, защото не желая да влизам в лични битки, просто не е редно да го правя. Но не са удобни всичките тези действия на хората, на които пък е удобна прокуратура, която бездейства. Тоест такава, която може да бъде постоянната мишена на техните критики и постоянното обосноваване на тяхното, да го нарека така, тяхното политическо съществуване. В интерес на истината, чуха се приказки, ако се върна на предзишния въпрос, по отношение начина на осъществяване на огледа и от представители на парламентарни сили. Мога да кажа това – законът е такъв. Този закон го творите вие. Ако считате, че нещо в нашите действия е нередно, а аз считам, че те са в съответствие със закона, вие разполагате със законодателна инициатива, променете закона и ние ще работим по закона, който вие създадете. Но критикувайки нас, че спазваме закона, който вие създавате, вие всъщност критикувате себе си. Това са моите думи към хора, които, общо взето, изразиха доста несъответна с правото оценка. - Операцията се провежда от Специализираната прокуратура и Главна дирекция „Борба с организираната престъпност. До този момент са задържани, мисля, около десет служители на Автомобилна администрация. На място работят и прокурори от Специализираната прокуратура. Прецизират се доказателствата, ще кажа пак, че тези доказателства имат дълга история, с което ще отговаря на въпроса дали са използвани СРС-та. Едва след като колегите прецизират както доказателствата, така и евевентуалните обвинения, ще може да се говори. Може би е най-лесно аз да кажа няколко изречения относно това, но те ще бъдат несъответни спрямо ситуацията в момента. . Моят принцип е, че на колегите трябва да се даде необходимото спокойствие за работа, а медийната информация да бъде максимално точна. -Подкуп. Те не са подозрения, те са факти. ИЗПОЛЗВАНИ СА И ВЪПРОСИ НА ДРУГИ МЕДИИ", "date": "2018.04.24", "title": "Цацаров: Колегите си свършиха работата по случая Иванчева"}
{"url": "http://standartnews.com/lyubopitno/13_klyuchovi_sabitiya_ot_zhivota_na_uilyam_i_keyt_-370803.html", "text": "Съпругата на принц Уилям Кейт роди момченце, а принц Уилям присъства на раждането на бебето в лондонската болница \"Сейнт Мери\". По повод на раждането на шестото правнуче на кралица Елизабет Втора Асошиейтед пред припомня ключови събития в живота на принц Уилям и херцогинята на Кембридж Катрин: Принц Уилям и Кейт Мидълтън се запознават в университета \"Сейнт Андрюс\" в Шотландия. Уилям и Кейт стават двойка, след като се нанасят в общ дом заедно други двама свои приятели. Оповестен е годежът на принц Уилям и Кейт Мидълтън. Двойката минава под венчило на пищна церемония в Уестминстърското абатство. Принц Уилям е обявен от кралица Елизабет Втора за херцог на Кембридж. Съпругата му става херцогиня на Кембридж. Британският принц Уилям и Кейт Мидълтън се ожениха в Уестминстърското абатство на пищна церемония на 29 април 2011 година. Кейт беше облечена в традиционна рокля от коприна и сатен с цвят на слонова кост с дантела и дълъг шлейф. Роклята бе дело на британската дизайнерка Сара Бъртън. Принц Уилям и Кейт Мидълтън се ожениха в Уестминстърското абатство на пищна церемония на 29 април 2011 година Вижте кралската сватба в снимки в галерията тук От двореца съобщават, че съпругата на принц Уилям очаква първото си дете и е лекувана в болница заради тежко сутрешно гадене, съпътстващо бременността ѝ. От направено по-късно съобщение става ясно, че първото отроче на двойката ще се роди през юли 2013 г. Херцогинята на Кембридж Катрин ражда момче с тегло 3,7 килограма. Принц Уилям присъства на раждането в частното крило \"Линдо\" на болницата \"Сейнт Мери\" в Лондон. Оповестено е името на бебето - принц Джордж Александър Луи. От двореца Кенсингтън съобщават, че херцогинята на Кембридж Катрин очаква второ дете. Херцогинята на Кембридж Катрин ражда дъщеря с тегло 3,6 килограма. От двореца съобщават името на принцеса Шарлот Елизабет Даяна. От двореца съобщават, че херцогинята на Кембридж Катрин очаква трето дете през април следващата година. Съпругата на принц Уилям изпълнява последния си официален ангажимент преди раждането. От двореца съобщават, че херцогинята на Кембридж Катрин е постъпила в болницата \"Сейнт Мери\" за раждането на третото си дете.", "date": "2018.04.24", "title": "13 ключови събития от живота на Уилям и Кейт"}
{"url": "http://standartnews.com/kultura/ansambal_pirin_s_blagotvoritelen_kontsert_v_skopie-370789.html", "text": "Музикалната емблема на Благоевград - Ансамбъл „Пирин\", ще представи българския фолклор по време на грандиозен концерт в македонската столица Скопие. Танцовият спектакъл ще се проведе на 25 април от 20.00 часа в голяма зала на Македонската опера и балет. Инициативата е под егидата на Министерство на външните работи и се организира съвместно от Посолството на Република България, Министерство на култура на Република Македония и община Благоевград. Благоевградският ансамбъл ще представи богат репертоар, включващ творчество, както от Пиринския край, така и от други области в България. Творците ще излязат заедно на една сцена с македонския Ансамбъл „Танец\". Инициативата е с благотворителна цел, а събраните средства ще бъдат дарени за Център за деца със синдром на Даун. Съвместният концерт в Скопие е своеобразно доказателство за добрите отношения между България и Македония, които през 2017 година подписаха договор за добросъседство, приятелство и сътрудничество.", "date": "2018.04.24", "title": "Ансамбъл „Пирин\" с благотворителен концерт в Скопие"}
{"url": "http://standartnews.com/kultura/anastacia_startira_evropeyskoto_si_turne-370814.html", "text": "Европейското турне на поп звездата ANASTACIA стартира преди броени в Холандия. Гастролът, носещо името на най-новия албум на американската дива - EVOLUTION, включва над 38 спирки. Сред тях са Люксембург, Германия, Швейцария, Италия, Чехия, Унгария, Великобритания, Финландия и още много други. Концертът й в България ще се състои на 1 юли в зала 1 на НДК. Аnastacia ще зарадва почитателите с най-големите си хитове, като Left Outside Alone, Not That Kind, Paid My Dues, Sick and Tired и I'm Outta Love. Разбира се, ще чуем и песни от седмия ѝ студиен албум EVOLUTION. Evolution олицетворява силата на Anastacia да продължи напред, въпреки коварния рак, с който се бори два пъти през 2003 и 2013 година. Приема завръщането му като мисия, за да говори и пее свободно за него пред други хора, които страдат от заболяването или обичат творчеството ѝ – истинско и (категорично) нехарактерно. Любимата ѝ песен от албума е Stamina, защото всички имат нужда от \"stamina\" в живота си (в превод – възможността да продължиш, да устоиш и да имаш физическа и психическа воля), както и песента Boxer, заради смелостта да поемаш ударите и да не позволяваш някой от тях да те повали. „Във всяка песен от албума има власт. Искам моята музика да говори на хората, да им помага, когато минават през труден период и да им покаже, че всичко е възможно. Можеш да оцелееш, да еволюираш. Погледнете ме!\", споделя Аnastacia. Билети за концерта могат да бъдат закупени на цени от 55 до 130 лева в мрежата на   и касите в бензиностанции OMV.", "date": "2018.04.24", "title": "АNASTACIA стартира европейското си турне"}
{"url": "http://standartnews.com/balgariya/magazinat_na_badeshteto__virtualni_konsultanti_bez_opashki_i_zadalzhitelni_zabavachki-370823.html", "text": "Над 30% от европейците и 42% от милениумите в Европа вярват, че в следващите 10 години физическите магазини може да изчезнат. В същото време повечето от европейските потребители, и особено представителите на поколението Y (хората на възраст 25-34 години), си представят по съвсем различен начин магазина на бъдещето, в който биха пазарували. Те биха заменили онлайн пазаруването с физически магазини, които им предоставят сензитивно шопинг изживяване, пести се време, предлага се удобство при пазаруване като запазване на паркомясто, грижа за децата и зони за отдих. Търсят се атракциите и оригиналните продукти. Това показва изданието за 2018 г. на „Observatoire\" („Обсерватория\") – голямото годишно проучване на една от водещите финансови групи в Еврозоната – BNP Paribas Personal Finance. То разглежда потребителските нагласи в страните от ЕС от 1985 г. насам. През 2018 година темата е „Милениумите и магазините: раздялата е далече\". Проучването беше проведено в 17 държави: Австрия, Белгия, България, Чехия, Дания, Франция, Германия, Унгария, Италия, Полша, Португалия, Румъния, Словакия, Испания, Швеция, Норвегия и Великобритания. Бяха интервюирани близо 14 000 европейци. България е включена за втори път в проучването. Милениумите са хората, родени между началото на 80-те и средата на 90-те години на миналия век. За тяхното поколение са характерни половото равенство, изключително високото образователно ниво и стремежът за намиране на баланс между работата и личния живот. Значителна част от „Observatoire\" 2018 е посветена на това как групата на 24-35-годишните би желала да пазарува. Имайки предвид, че милениумите са поколението на бъдещето, проучването представя как търговците трябва да се променят с цел да привлекат потребителите през следващите години. Данните от „Observatoire\" показват, че 61% от милениумите биха пазарували във физически магазини, които им предлагат сензитивно шопинг изживяване. Например те биха желали да тестват новите си маратонки преди да ги купят. Затова искат в магазините да има бягащи пътеки или малки баскетболни игрища, за да могат да открият най-удобния чифт спортни обувки. Същото се отнася и за обзавеждането за баня. Поколението Y няма да е доволно ако само види как изглежда един душ. Те искат да го тестват - да видят каква е струята, да изпробват различни програми за разпръскване. Ето защо успешните търговци в сегмента „Направи си сам\" ще трябва да осигурят тест зони в своите магазини с истински душове и течаща вода. По подобен начин магазините за битови уреди ще трябва да осигурят възможност за тест на абсорбаторите, например. По отношение на опциите за тест на продукти, 74% от милениумите и 72% от европейците като цяло казват, че биха оценили високо, ако тестовите зони в магазините са по-големи. Този процент е най-висок в България с 83% положителни отговори - както от милениумите, така и от хората над 35 години. Милениумите не желаят да губят време в магазините. 83% от тях искат да плащат по-бързо и да не чакат на опашки, като в България този процент е най-висок – 92%. Друго спестяващо време подобрение, което е много важно за поколението Y, е възможността за сканиране на покупките без да се налага да се вадят от кошницата. Над 60% отговарят, че подобна иновация би била много полезна. Изданието на „Observatoire\" за 2018 г. показва също, че 71% от 25-34 годишните искат по-дълго работно време на физическите магазини. Този процент е най-висок в България с 82% положителни отговори и най-нисък в Германия с 60%. Друго удобство за милениумите е осигуряването на грижа за децата в магазините, докато родителите пазаруват. Тъй като много често времето за покупки е след прибирането на децата от детска градина или училище, 49% от интервюираните заявяват, че биха избрали магазин, в който има „занималня\". Милениумите посочват като една от причините да не посещават физически магазини загубата на време в търсене на място за паркиране. Ето защо 55% от тях биха искали магазинът на бъдещето да е с опция за резервиране на паркомясто. Контактът с търговеца е много важен за милениумите. Това е и причината 55% от тях да следват търговци в социалните мрежи, докато средният процент за ЕС е 39%. Португалците са безспорни лидери в това отношение със 77%. Във Франция и Германия цифрите са двойно по-ниски – съответно 39% и 38%. Милениумите проучват стоките онлайн преди да ги купят. Като част от това проучване, 49% заявяват, че гледат в социалните мрежи видео, публикувано от търговци. Тук отново лидери са португалците с 67%, а на дъното на класацията са словаците и чехите с 35% и 33%. Поколението Y не се притеснява да пита онлайн за продукти и услуги и 36% твърдят, че са използвали социалните медии за тази цел, а 29% са се включвали в дискусии във форуми. Това показва, че успешните търговци на бъдещето ще трябва да отговарят на въпроси и да предоставят търсената информация много бързо, използвайки най-удобния за клиента канал. Над 50% от милениумите вярват, че в близко бъдеще консултантите в магазините ще бъдат заменени от виртуална и/или добавена реалност и от изкуствен интелект. Поколението Y иска да бъде информирано за характеристиките и спецификите на продукта, но в същото време - да избегне контакта с хора. Те искат да откриват детайлна информация в магазините и 81% отговарят, че за тях е важно тази информация да е същата като в интернет. В това отношение 88% от българските милениуми са дали положителен отговор, което е по-високо от средното ниво от 81% за всички 17 страни, включени в проучването. Повечето от милениумите (67%) биха искали да получават промоционални оферти от сектора, от който се интересуват директно на смартфона си, а не от консултант. Други 66% твърдят, че желаят персонализирани предложения в реално време докато пазаруват. Това е знак, че милениумите разглеждат магазините и интернет като неразривно свързани. Милениумите се тревожат, че стандартизацията ще намали желанието им за пазаруване. Над 70% от тях се страхуват, че ще имат все по-малък избор, тъй като едни и същи търговци ще им предлагат едни и същи продукти. 76% заявяват, че биха посещавали магазини, които са с естетичен и оригинален дизайн. Най-важно ще бъде магазините да промотират своята индивидуалност и какво ги отличава и да направят всичко възможно да са оригинални и различни от конкурентите. Стъпка в тази посока би било предлагането на оригинални продукти - 80% от милениумите очакват магазините да разполагат със стоки, които не могат да бъдат открити другаде. Португалците са най-ентусиазирани от възможността да намират неоткриваемото с 90%, докато българските милениуми са с 86%. За разлика от 2016 година, когато хората бяха по-песимистично настроени, през 2017 г. европейците са по-оптимистични за своето бъдеще. През 2016 г. те оценяваха личното си положение с 5,5 от 10, а през 2017 г. се отчита повишение до 5,7. В България показателите за 2016 г. и 2017 г. са съответно 4,2 и 5. Милениумите са с по-положителна нагласа за ситуацията в страната си в сравнение с по-възрастните поколения. Обикновено техният оптимизъм е над средното ниво с изключение на Португалия. Като цяло 79% от милениумите вярват че бъдещето ще е по-добро. Този процент е най-висок в Дания с 86%. България е на втора позиция заедно с Румъния с 83%. Оптимизмът за бъдещето е най-нисък сред италианските милениуми със 70%. През следващата година 47% от европейците планират да харчат повече. В България процентът е над средния за ЕС – 69%. 35% от българите заявяват, че през последните 12 месеца покупателните им възможности са се увеличили.", "date": "2018.04.24", "title": "Магазинът на бъдещето - виртуални консултанти, без опашки и задължителни забавачки"}
{"url": "http://standartnews.com/balgariya/tsatsarov_kolegite_si_svarshiha_rabotata_po_sluchaya_ivancheva-370829.html", "text": "-Аз мисля, че дотук се изговориха много думи. Изговориха се и се представиха много тези от защитниците – както нейни защитници, така и въобще хора, упражняващи адвокатска професия. Мисля, че тезите, развити от нейните защитници, са обясними. Малко или много, това са хора, които работят, за да защитават своя подзащитен, малко или много това са хора, на които се плаща, за да изразяват тези позиции. В това няма нищо срамно, това е логиката на адвокатската професия. Вярно е, че бяха изложени тези, които са в пълен разрез с действителното положение по досъдебното производство. Като това за върнатите пари, като това, че едва ли не парите са били предадени от пострадалото лице или от изнудваното лице да предаде подкупа, далеч преди те да са били поискани. В крайна сметка доброто е, че предстои съдебен процес. Аз съм сигурен, че колегите от специализираната прокуратура ще приключат доста бързо това досъдебно производство. Що се отнася до това дали е или не е постановка, аз не съм проследил позициите на пиара на Младост. Всеки има право на позиция. Аз мога да кажа едно – колегите ми от прокуратурата и от антикорупционната комисия си свършиха работата. За провокация, за подхвърляне на пари и дума не може да става. -Въпросът кога да бъде извършено самото задържане, е бил въпрос, който е бил изцяло в оперативната преценка на наблюдаващите прокурори. Тоест те са избрали момента, който зависи от това кога е финализирано получаването на парите. Бих казал, че самият процес на предаване на парите или уговорките по тях, е доста дълъг. И той има доста история преди самото задържане, което е документирано по съответния ред. Така или иначе в съдебната зала ще стане ясно всичко. Що се отнася до самото задържане, , основната критика тук беше свързана с продължителното присъствие на обвиняемата на мястото, на което се извършваше огледа. Моите уважения към всички, които изказаха правни тези, моите уважения към всички, които изказаха и политически тези, моите уважения и към всички, които изказаха тези, които общо взето граничеха с научната фантастика, но обслужваха техните, да ги нарека така, и политически интереси. Но всички тези хора щяха да критикуват моите колеги по същия начин, ако лицето не присъстваше при извършването на огледа. Тогава критиката щеше да бъде, че са извърщени непрофесионални действия, защото обвиняемата не е присъствала при огледа, защото по този начин е възможна провокация, защото е възможно по този начин подхвърляне или подмяна на доказателства и какво ли не още. Така че нека се съсредоточим върху фактите, дза пропуснем малко емоциите, да пропуснем особено спекулата. Включително и тези дни успях да прочета спекула, че едва ли не това е първата стъпка към прокурорска диктатура. Отчайващи глупости, но все пак написани и изречени. Такъв е законът и той се спазва. - Аз не мога да дам конкретна информация, но бих казал следното – не мисля, че казусът Иванчева е нещо, което да е изолиран случай в работата на прокуратурата. Вярно е, че той е първи случай в общото взаимодействие между прокаратура и комисия (на Пламен Георгиев – бел. Ред) , защото Комисията на практика започва да действа сега. За неудоволствие на много хора този случай и действията на комисията оправдават идеята, която е заложена в закона. Що се отнася до други казуси, дали това е изолиран случай и дали ще продължи, нека припомня, че на следващия ден бяха задържани с подкуп началник на полицейско управление, нека кажа, че днес в Автомобилна администрация Благоевград се извършват интензивни действия на специализираната прокуратура. Подробности утре. Нека припомня дори обвинителни актове, които са внесени преди това. Беше внесен обвинителен акт за приватизацията на Мини Бобов дол. Излишно е да припомням кой е бившият енергиен министър. Беше внесен обвинителен акт по отношение на вноса на ваксини от Турция. Нима това са изолирани случаи? Просто на някого не са удобни. -Аз поименно няма да спомена никого, защото не желая да влизам в лични битки, просто не е редно да го правя. Но не са удобни всичките тези действия на хората, на които пък е удобна прокуратура, която бездейства. Тоест такава, която може да бъде постоянната мишена на техните критики и постоянното обосноваване на тяхното, да го нарека така, тяхното политическо съществуване. В интерес на истината, чуха се приказки, ако се върна на предзишния въпрос, по отношение начина на осъществяване на огледа и от представители на парламентарни сили. Мога да кажа това – законът е такъв. Този закон го творите вие. Ако считате, че нещо в нашите действия е нередно, а аз считам, че те са в съответствие със закона, вие разполагате със законодателна инициатива, променете закона и ние ще работим по закона, който вие създадете. Но критикувайки нас, че спазваме закона, който вие създавате, вие всъщност критикувате себе си. Това са моите думи към хора, които, общо взето, изразиха доста несъответна с правото оценка. - Операцията се провежда от Специализираната прокуратура и Главна дирекция „Борба с организираната престъпност. До този момент са задържани, мисля, около десет служители на Автомобилна администрация. На място работят и прокурори от Специализираната прокуратура. Прецизират се доказателствата, ще кажа пак, че тези доказателства имат дълга история, с което ще отговаря на въпроса дали са използвани СРС-та. Едва след като колегите прецизират както доказателствата, така и евевентуалните обвинения, ще може да се говори. Може би е най-лесно аз да кажа няколко изречения относно това, но те ще бъдат несъответни спрямо ситуацията в момента. . Моят принцип е, че на колегите трябва да се даде необходимото спокойствие за работа, а медийната информация да бъде максимално точна. -Подкуп. Те не са подозрения, те са факти. ИЗПОЛЗВАНИ СА И ВЪПРОСИ НА ДРУГИ МЕДИИ", "date": "2018.04.24", "title": "Цацаров: Колегите си свършиха работата по случая Иванчева"}
{"url": "http://standartnews.com/balgariya/parnoto_ni_izparzhi_s_martenskite_smetki-370810.html", "text": "Септември не стана май, но март се оказа януари за сметките на \"Топлофикация София\". За това сигнализираха възмутени столичани. Според получена сметка клиент на дружеството дължи 341 лв., докато за март 2017 г. е платил два пъти по-малко - 171 лева. Трябва да се има предвид повишението на цената на топлинната енергия с 24%, обясни пред NOVA директорът на дирекция \"Експлоатация\" в „Топлофикация София\" инж. Боян Паунов. Освен това тази година март е бил по-студен от миналата 2017-а, допълни той. Третата причина е, че сметките от пиковите месеци - декември, януари и февруари, които са най-студени, се намаляват за сметка на по-топлите месеци като март, следователно няма зависимост, че през януари трябва да е най-висока сметката, а през март – най-ниската, обясни още инж. Боян Паунов. Сметката за април обаче ще е по-ниска от миналогодишната, допълни още инж. Паунов. Има десетки жалби, че сметките за март са необяснимо високи, коментира и омбудсманът Мая Манолова. Фактурираните количества са с 30% по-високи за битовите потребители. Като добавим и 24% по-високата цена - се получават близо 60% средно по-високи сметки тази календарна година, което е и причината за недоволството на гражданите, обясни Манолова. По думите й, причините са в наредбата за топлоснабдяването, която се опитва да разпредели равномерно сметките през отоплителния сезон. \"За мен това е неудачно решение, защото дава такива отклонения в най-топлия месец да има най-високи сметки\", коментира още омбудсманът. Според нея това увеличение ще бъде коригирано след получаването на окончателните сметки месеци по-късно и надвзетите суми евентуално ще бъдат компенсирани през август. Върху тези прогнозни фактури не се начислява лихва, затова хората могат да платят голямата сума частично, обясни Деян Дянков, омбудсман на Столичната община за \"Топлофикация София\".", "date": "2018.04.24", "title": "Парното ни изпържи с мартенските сметки"}
{"url": "http://standartnews.com/balgariya/kpkonpi_uveryava_chast_ot_podkupa_nameren_v_ivancheva_drugata_chast_v_posrednika-370821.html", "text": "Абсолютно категорично мога да заявя, че част от парите са намерени в автомобила на Десислава Иванчева, а друга част - в посредника. Това каза пред журналисти в Народното събрание председателят на КПКОНПИ Пламен Георгиев за ареста на кмета на район „Младост\" Десислава Иванчева. „Нямаме никакви правомощия по задържане, така че реално не сме участвали, нито в задържането й, нито в описването. Нямаме дори полицейски функции\", посочи той. В отговор на въпрос има ли още сигнали срещу кмета Иванчева и повдигане на нови обвинения Пламен Георгиев коментира: „Нямам право, знам колкото вас. Не ми е работа да знам тези неща, има досъдебно производство. Единственият, който може да прецени дали ще има обвинение и да съобщи за нови свидетели, които са постъпили е прокуратурата\". Попитан дали в Антикорупционния орган са постъпвали други сигнали председателят посочи: „Които сигнали е имало, сме ги подали. Не искам да изпадам в конкретика. Имахме разговор с Иван Гешев и той ме помоли да спрем да говорим в конкретика за досъдебно производство, което е висящо. Наистина не е редно да обсъждаме такива въпроси, има следствена тайна\".", "date": "2018.04.24", "title": "КПКОНПИ уверява: Част от подкупа намерен в Иванчева, другата част в посредника"}
{"url": "http://standartnews.com/balgariya/tankove_raketi_i_makedonska_rota_za_parada_na_6_may-370827.html", "text": "Внушителен парад с изтребители, танкове и ракети ще видят столичани на 6 май. През юли се навършват 140 години от създаването на Българската армия и затова на своя празник военните ще покажат повече бойна техника, отколкото е обичайно. Другата новина е, че за първи път редом с родните бойци на жълтите павета ще набива крак и македонска рота. Тържествата за Деня на храбростта ще започнат още на 3 май, когато в зала № 1 на НДК ще се проведе празничен концерт с участието на Гвардейския представителен духов оркестър и Представителния ансамбъл на въоръжените сили. На 5 май вечерта на площад „Княз Александър I\" пък ще се проведе „музикален парад\" с участието на Гвардейския оркестър, представителните духови оркестри на видовете въоръжени сили и фестивалния оркестър от състава на НВУ „В. Левски\". Накрая ще има и празнична илюминация. По традиция сутринта на 6 май пред паметника на Незнайния войн ще се проведе освещаване на бойните знамена и знамената-светини. Военният парад, който ще започне точно в 10 ч., ще бъде под командването на генерал - майор Михаил Попов, командир на Сухопътните войски. Ще дефилират представители на всички видове въоръжени сили, както и блокове от Военна академия „Г.С.Раковски\", Националния военен университет „Васил Левски\" и служба \"Военна полиция\". В центъра на София ще преминат танкове Т-72, гаубици, бойни машини на пехотата, зенитно-ракетен комплекс „ОСА\"-AK, реактивна система за залпов огън „Град\", ракетен комплекс „Точка\", пускови установки от зенитно-ракетни комплекси С-300, С-125 и С-200, както и прочутите бронирани джипове „Хамър\". Вертолет Ми 17  ще прелети с националния флаг, в парада ще участват също вертолети Ми-24 и АS-532 AL „Cougar\", транспортен самолет „Spartan\", учебните самолети L-39ZA и „Пилатус\" и бойните изтребители Су-25 и МиГ-29.", "date": "2018.04.24", "title": "Танкове, ракети и македонска рота за парада на 6 май"}
{"url": "http://standartnews.com/balgariya/napuk_na_bsp_emil_hristov_nyama_da_podade_ostavka-370828.html", "text": "ПГ на ГЕРБ категорично няма да се поддадем на провокацията. Ние заставаме твърдо зад Емил Христов и той няма да подава оставка. Това се посочва в позиция на ПГ на ГЕРБ по повод искането на БСП зам.-председателят на Народното събрание и депутат Емил Христов да подаде оставка заради недопускането на хора с увреждания в парламента. „Ние, от ПГ на ГЕРБ, категорично няма да участваме в поредния измислен скандал на БСП. Заместник-председателят на Народното събрание Емил Христов вече се извини за неудобството, което бе причинено на майките на децата с увреждания миналата седмица, и категорично опроверга спекулациите на опозицията, че умишлено не ги е допуснал в парламента\", посочват от ГЕРБ. „Зад целия този грозен сценарий на БСП стои желанието им да изместят фокуса от успехите на Българското председателство на Съвета на ЕС и на премиера Бойко Борисов. Тъй като не могат да предложат реална алтернатива, от БСП прегърнаха подхода с измислянето на скандали като единствена възможност да попаднат в новините\", изтъкват ГЕРБ в позицията си.", "date": "2018.04.24", "title": "Напук на БСП: Емил Христов няма да подаде оставка"}
{"url": "http://standartnews.com/balgariya/sblasatsi_mezhdu_minyori_i_politsiya_v_tsentara_na_sofiya-370817.html", "text": "В екшън между полиция и протестиращи прерасна протеста на миньорите от „Марица Изток\" в София, съобщи Канал 3. Напрежението се покачи, когато протестиращ поиска да изсипе чувал с въглища пред Министерството на енергетиката. Полицията се опита да разблъска тълпата, но срещна отпор. Наложи се президентът на КТ \"Подкрепа\" Димитър Манолов да укротява страстите. Миньорите се събраха на пл. „Ал. Батенберг\", откъдето стигнаха до Министерството на енергетиката. Председателят на миньорската федерация към КТ \"Подкрепа\" Владимир Топалов, обясни, че предприятието осигурява около 40% от енергетиката на страната. Липсата на гарант за съществуването му обаче може да доведе до риск за сигурността на България, което не трябва да се допуска. „В момента един тон въглища натурален е 17.50 лв. Ние искаме в момента той да стане 18.50 лв., от 1 октомври да го увеличим с още 1 лев. Само за сравнение един тон пясък, който е от реката струва 22 лева\", обясни Топалов. Той не е съгласен и с твърдението на енергийния министър Теменужка Петкова, че това ще доведе до скок в цената на тока. Топалов обърна и внимание на новите стандарти по, които ще трябва да работят централите от 2020 година. Според него ще се стигне масов фалит на въгледобивните предприятия, защото няма да могат да отговорят на тях.", "date": "2018.04.24", "title": "Сблъсъци между миньори и полиция в центъра на София"}
{"url": "http://standartnews.com/balgariya/davat_oshte_2_mln_leva_za_uchilishtnite_kabineti_po_biologiya_i_himiya-370816.html", "text": "През тази година чрез националната програма за модернизиране на образователната среда ще бъдат предоставени допълнително 2 милиона лева за обновяване на кабинетите по природни науки в училищата. Това каза пред журналисти министърът на образованието и науката Красимир Вълчев в 51- Средно училище \"Елисавета Багряна\", в което беше открит център по природни науки \"Еврика\". В края на миналата година предоставихме целеви средства на природоматематическите гимназии за обновяването на кабинетите им по природни науки, отбеляза министър Вълчев. Той заяви, че ако бъдат обновени повече кабинети, повече ученици ще имат възможността за по-добро обучение по предметите от природните науки. На въпрос, че сега няма много студенти по природните науки, министър Вълчев, каза, че затова трябва с \"всички възможни инструменти да насочим децата в по-голяма степен към природните науки, към математиката и техниката\". Това ще стане и чрез извънкласните дейности, като подготвяме проект на постановление, въз основа на което ще финансираме извънкласните дейности от държавния бюджет. Има няколко области, в които в по-голяма степен ще насърчаваме обучението чрез дейности по интереси - техника, технологии и природни науки. Това са секторите, за които имаме най-голям недостиг на пазара на труда, отбеляза образователният министър. От секторите на икономиката ни се вижда, че в инженерството, машиностроенето, мехатрониката и технологиите имаме най-голяма потребност от кадри, добави Вълчев. По думите му затова трябва да се насочат децата от най-малка възраст към тези области. Чрез приема в гимназиалния етап догодина ще се опитаме не просто да насочим повече ученици към професионално образование, а нашата препоръка ще е повече гимназии да имат профили, свързани с природните науки и математиката, обясни образователният министър. Днес в 51-о училище и в 18-о Средно училище \"Уилям Гладстон\" се откриват центрове по природни науки, финансирани от фондацията \"Америка за България\", от спонсори и от средства от училищния им бюджет. Трудно е да се модернизират кабинетите по природни науки в цялата образователна система, в която има над 40 000 учебни стаи, каза министър Вълчев. Сега в 13 000 учебни стаи има възможности за \"фронтално обучение\", а чрез националната програма за ИКТ амбицията ни е през следващите години тези стаи да станат значително повече. В кратък период ще инвестираме във wi-fi и мрежи във всички училища и в купуването на електронни дневници или платформи, информира образователният министър.", "date": "2018.04.24", "title": "Дават още 2 млн. лева за училищните кабинети по биология и химия"}
{"url": "http://standartnews.com/balgariya/valentin_radev_za_aresta_na_ivancheva_mvr_izpalnyava_razporezhdaniyata_na_prokuraturata-370801.html", "text": "Състоянието на ранената полицайка на дербито Левски-ЦСКА се подобрява. Това съобщи в „Денят започва\" на БНТ вътрешният министър Валентин Радев. Една от възможните мерки срещу футболните хулиганство е идентификация на зрителите, потвърди той. МВР трябва да се оттегли от спортните мероприятия постепенно, допълни министър Радев. Срещу футболното хулиганство ще се вземат краткосрочни и дългосрочни мерки, ако трябва ще бъде приет и нов закон, каза МВР-шефът. Той коментира появата си с черна превръзка на окото миналата седмица по време на визита при ранената служителка на МВР: „Решението ми бе чисто емоционално. Едно 24-годишно момиче за малко да загуби окото си. Тя е от 6 месеца при нас, декларира, че продължава. Не може да се постъпва така. Това беше възмущението и затова беше превръзката. Аз страдам за моите хора, но това можеше да бъде някой от феновете, съдия и т.н. Момчето, хвърлило бомбичката, го е срам, но чувам, че и преди е имал прояви.\" По думите му  трябва да има възпитание в училище, в семейството. Валентин Радев отговори и на въпроса каква беше ролята на МВР в ареста на Десислава Иванчева: „Изпълняваме каквото ни нареди прокуратурата, в случая – специална прокуратура. Не обсъждам дали е правилно или не. Нищо не зависи от МВР.\" Вчера и премиерът Борисов поиска обяснение от МВР за начина, по който бе задържана кметицата на столичния район „Младост\". За двамата бегълци от Централния софийски затвор Радев каза: „Продължаваме да ги издирваме. Много сигнали проверяваме. Сега намаляват, но сигнали още има. Няма гаранция, че двамата са в страната. Но дори и да са напуснали, с червена бюлетина ще ги издирим. Рано или късно ще ги хванем. В това съмнение няма. Важното е да се случи накрая.\" „Премиерът е разпоредил и с г-жа Цецка Цачева търсим място а нов затвор за особено опасни престъпници\", съобщи вътрешният министър. Зачестилите тежки катастрофи по пътищата на страната предизвика и широка дискусия за промени в редица закони и за мерките за движението по пътищата. Радев цитира статистика, изнесена от неправителствени организации, според която в 60% от случаите са виновни водачите, 20-25% - пътищата, а при 10% - контролът. Според МВР-шефа пътищата стават все по-добри, но очевидно трябва да се обърне внимание върху обучението на шофьорите и върху поведението им на пътя. „Внимавайте, не нестъпвайте педала!\", призова той. Радев още веднъж подчерта, че очевидно възпитанието трябва да започва още от училище.", "date": "2018.04.24", "title": "Валентин Радев за ареста на Иванчева: МВР изпълнява разпорежданията на прокуратурата"}
{"url": "http://standartnews.com/balgariya/goreshto_do_31_gradusa-370782.html", "text": "Днес ще остане горещо, но ще има валежи. Около и след обяд натрупаната купесто-дъждовна облачност ще доведе до валежи в планинските райони, примесени с гръмотевици. Минималните температури ще са от 8 до 13 градуса, максималните ще са 26-31 градуса. По Черноморието ще духа слаб до умерен югоизточен вятър и там максималните температури ще са по-ниско, между 17-20 градуса. Атмосферното налягане е по-високо от средното за месеца и ще остане без съществена промяна.", "date": "2018.04.24", "title": "Горещо, до 31 градуса"}
{"url": "http://standartnews.com/balgariya/obvinenata_za_tragediyata_na_trakiya_se_izpravya_pred_apelativniya_sad-370797.html", "text": "Цвета Таскова, обвинена за фаталната катастрофа на магистрала \"Тракия\", се изправя пред Апелативния съд. Преди една седмица градските магистрати постановиха постоянен арест за младата жена. Тя се блъсна в автобус на 13 април. Трагедията взе шест жертви, а над 20 души бяха ранени. В момента се извършва съдебно-техническа експертиза, която да изясни точната причина за тежкия пътен инцидент.", "date": "2018.04.24", "title": "Обвинената за трагедията на Тракия се изправя пред Апелативния съд"}
{"url": "http://standartnews.com/balgariya/boyko_borisov_shte_uchastva_v_chetiristranna_sreshta_na_balkanski_lideri-370798.html", "text": "Премиерът Бойко Борисов ще участва днес в Съвета за сътрудничество на високо равнище между България, Румъния, Сърбия и Гърция, който ще се проведе в Букурещ. Там, заедно с домакина – премиера на Румъния Виорика Дънчила, премиера на Гърция Алексис Ципрас и президента на Сърбия Александър Вучич, той ще обсъди развитието на общите инфраструктурни проекти в контекста на свързаността на Балканите, сигурността и стабилността в региона и подкрепата за евроинтеграцията на държавите от Западните Балкани. Борисов ще участва и в Срещата на върха на Процеса за сътрудничество в Югоизточна Европа.", "date": "2018.04.24", "title": "Бойко Борисов ще участва в четиристранна среща на балкански лидери"}
{"url": "http://standartnews.com/balgariya/korneliya_ninova_otsenkata_mi_za_kabineta_borisov_3_e_nestabilnost-370800.html", "text": "Има две противоположни тези по случая с кмета на „Младост\". Времето ще покаже как ще приключи този случай – дали с осъдителна присъда срещу Иванчева или срещу страната ни. Като юрист ще кажа, че по начина, по който се направи акцията, беше притеснително. Това заяви лидерът на БСП Корнелия Нинова в ефира на БТВ. „Дано държавата да се бори с корупцията и това да не е ПР акция. В румънския модел такива неща приключват с осъдителна присъда и влизане в затвора\", допълни тя. Нинова коментира и скандала с алкохола и полуголите жени, посрещнали делегатите на Европейския младежки форум у нас. „Това е скандално. Изложихме се. Получихме убийствена критика. Даваш на Европа никаква политика за младежите и да ги забавляваш с алкохол и полуголи жени, е голяма излагация\". По отношение искането на БСП за намаляване на депутатските заплати и отпуските, Корнелия Нинова каза: „Нали законите в България важат за всички? Кодексът на труда казва колко дни ще почиваме през годината, а за депутатите има отделно правило. Законност или популизъм е това?\". Лидерът на опозиционната определи първата година от управлението на кабинета \"Борисов 3\" като нестабилно. „Заради многото конфликти вътре в самата коалиция. Нестабилност в коалицията, в обществото заради протестите всеки ден. Безуспешна политика по важните въпроси - здравеопазване, образование. Няма реален резултат за живота на хората\".", "date": "2018.04.24", "title": "Корнелия Нинова: Оценката ми за кабинета \"Борисов 3\" е нестабилност"}
{"url": "http://standartnews.com/balgariya/boyko_borisov_urokat_koyto_nauchih_e_che_v_politikata_naytrudno_se_vrashtat_dumite-370808.html", "text": "- Първо честит рожден ден, защото 20 години са си добра възраст, което е много за всяка медия, а Дир.бг е и много четен. Честит рожден ден на всички, които работят там. Урокът е да си мериш приказките. Най-трудно се връщат думи. И нещо веднъж казано, след това колкото и да се опитваш да обясниш мотивите за него, казаното остава. Човек трябва много пъти да мери и веднъж да реже. - По принцип е интересно. Без ничия помощ, само с Божията, така си го обяснявам, син на учителка и пожарникар, така да извърви пътя си, че да заема такива постове... - Като пожарникар, да не кажа, бях най-добрият, но със сигурност от най-добрите. И това всеки колега ще го каже. Съседната съм гасил, ЦУМ, когато гореше на времето. - Когато влязох в политиката не бях наивен, бях ядосан, защото мисля, че като главен секретар не само си вършех много добре работата, а и хората много я одобряваха. И бях изгонен по лош начин. - Пак Божа работа, пак случайност. Тогава Софиянски се отказа от мандата и в рамките на няколко месеца се проведоха изборите за София. Във всички случаи, ако не ме бяха изгонили като главен секретар, още щях да си марширувам по плаца. - Беше много опасно, защото някои големи босове, включително и международни, ми издадоха смъртна присъда, както и на един холандски прокурор. - Не искам да споменавам имена, защото не е коректно. В същото време през тези близо пет години, като главен секретар, не ми бяха останали приятели. - Когато заемаш такъв пост нямаш приятели. - Те ги познаваха всички. Такава ми е била работата. И съм си я вършил добре. Така че беше трудно. Учудващо бе и за много от посланиците всичко това. Аз си спомням даже президентът Първанов ми се обади, ако искам да отида съветник в Президентството или нещо такова. Аз отказах и си отидох в нас. - - Не. И може би, за това политиката ми е успешна. - Правя я, разбира се. Всеки, който ме познава знае, че парите изобщо не ме интересуват и това е мое много хубаво качество. И никога не са ме интересували като средство. Имам си къща в Банкя, която надали може да се каже, че е луксозна, но ми е удобна. Там съм се родил, там ще си умра, дето се вика. - Властта при нас е в полза на хората. И за това както ме упрекнахте и Вие, не я държим на всяка цена. Два пъти досега ние отиваме и я връщаме на народа. Никога не съм казвал: \"Ето, идеални сме, върха на сладоледа сме\". Като видят, че не сме прави и сме сгрешили или че може да бъде направено по-добре, или когато дойдат съответните съсловни организации, дали са полицаи, учители, представители на университети, БАН, съответно се поправяме. Разбираме ги и затваряме проблема. - Имаме, разбира се. Администрацията е огромна в държавата, като цяло, тя има своите правила и колкото и да се опитваш да й влияеш много е трудно, защото консервативно се променя. Особено жена, когато има на гишето, ще видиш характера й. Като се падне някоя кисела на гишето, хората псуват мен. Така е прието в България, за всеки проблем е виновна държавата. Сутринта* слушах футболни босове държавата да им направи стадиони. Тя държавата щом ще ви прави стадиони, да ви вземе и футболните клубове. Да ги върнем пак на армията, на МВР. Нали за това сте президенти на футболни клубове. Нито резултатите са ви добри, а освен това им помогнахме - правим тревни площи, осветленията, на много места седалки, трибуни, какво ли не... Какво още искат?! - Пари си имах още в \"Ипон\" като бях. Предостатъчни са ми. Но такова е усещането. - Защото властта е синоним на мощност, на възможности, трябва да си глупав, за да се хванеш в такава игра. Нямаше да говорят за показност при случая \"Иванчева\", ако бяха обяснили защо се бавят. - Аз самият в първия момент изразих негодувание, след като видях колко време ги държат. Поинтересувах се и се оказа, че единствената грешка на прокуратурата е, че не излязоха веднага да кажат защо се бавят. Ако помните, имаше едни операции преди време, когато се предава плик с пари, след това случаят падна в съда, защото адвокатите атакуваха, че не се знае първо в плика какво има и второ, ако са пари какви пари са. И за това, ако забелязахте, имаше поемни лица. От пачките всяка една банкнота я описват с целия номер, серия, една по една. Една цифричка, ако сбъркат ще падне цялото дело. Трябваше да излезе един и да каже \"да бавим се, защото всяка една банкнота има 7-8-9 знака ли и трябва всяка една цифричка да се напише, да се провери. Смятайте по минута на банкнота да се опише колко минути са. Така щяха да спрат приказките за показност. Защото в противен случай в съда правилно съдията ще каже \"чакайте\"сигурни ли сте, че това са парите, сигурни ли сте, че са сложени там и може да падне делото. - Не. Никога не съм имал нито съветник, нито пиар, нито каквото и да било. Всяко мое действие, може и да е грешно, но аз си го мотивирам и мисля, че е правилно. Ако ми докаже някой или видя, че съм сгрешил казвам - \"извинявайте, не е правилно, ще го направим по друг начин\". Никога не съм се инатил. - Това е невъзможно. На времето всичките лидери в социалистическия лагер са управлявали по 30-40 години. Кастро преди един-два дена сдадоха властта. Това е било политика на самия соцлагер. Доста ми е забавно, когато БСП /БКП, защото те приеха всичко от БКП, включително и бройката на конгресите/ говорят така сякаш този период не го е имало. Аз имам вродено чувство за справедливост и независимо, че съм толкова пострадал от тях, ми беше много интересно да чуя какво мислят и как разсъждават. След това и царя като дойде, с него когато съм си говорил, той ми е казвал \"Борисов ти имаш редкия късмет да общуваш с него /бел. ред. Живков/, когато се е очовечил\". И тогава цялата БКП се скри, бягаха от него. - Всеки политик, рано или късно, обикновено рано, бива захвърлян. Така е и в спорта. Любимите ни футболисти, вълшебници на терена също, ето как си тръгва Буфон, Иниеста. Така ще си тръгнат със сигурност и Роналдо, и Меси. Когато те носят на ръце и ти се радват толкова много, след това със сигурност се обръщат срещу теб. - Да, много неща съм запомнил. - За Косово знаех само поговорката \"Марко на Косово поле как е закъсал\". Живков до последно си мислеше, че аз съм изпратен, че съм някаква част от държавата. Тогава колкото и да го убеждавах, че не е така, той на тръгване ми каза и \"виж, предай, Косово ще стане голям проблем\". Тогава Косово въобще не го бях чул, не знаех къде се намира, дето се вика освен поговорката. Но той ми каза \"виж там по веригата предай\". Какво Косово, на кой да предам по веригата?! Познаваше много добре ситуацията в света, защото толкова години бе управлявал. Познаваше не само СССР, Близкия Изток, Либия, Иран, Сирия. - Да. Той и царя са ми като два университета, защото не всеки имаше тази възможност да слуша как разсъждава върха на комунизма и на монархията. И в една тема и двамата бяха много единни, че България и държавата са над всичко. - От царя, много неща. Като започна от най-елементарните, като отидеш някъде и не трябва да покажеш, че си гладен. Научихме се на обноски. - Да, наученото ми помага много. Това съм го гледал. - Докато работех с охранителната ми фирма, ние охранявахме много ВИП персони, които идваха - Рижков, Зюганов, кралица Нур. Имал съм възможност да наблюдавам как се държат подобни хора и съм си правил винаги своите изводи. В последствие, като главен секретар, аз участвах в много международни форуми. След това като кмет съм се срещал с кметове на Париж, на Лондон, на Милано, на Рим. Да гарантирам нула натиск от турска страна на миграционната вълна бе най-ценното за българския народ - Никой не отиде след преврата при него и при откриването на моста, а за него това беше някаква гордост и аз вътрешно го разбирах. Това на нас все едно ни е метрото. 3 метра в диаметър сме изградили прекрасно съоръжение за 100 години напред. София ще си отдъхва с това метро, и да не дойде никой на откриването... Аз, когато откривах метрото дойде Барозу, Херман ван Ромпой, т.е. най-високите нива в Европа. И сега в Европа всички отчетоха, че това е било грешка. - Да, замислих се, но преди това се замислих какво ще се случи с България, ако 200-300-500 000 мигранти навлязат през Странджа в София. В очите ми беше Харманли, пожарите, побоищата в лагера. И знаех, че да си гарантирам нула натиск от турска страна на миграционната вълна, бе най-ценното за българския народ. А това, че някой ще си помисли лошо в Европа очевидно няма никакво значение, когато година и половина ние имаме нула натиск. Алексис Ципрас казва: \"Е, добре как го постигна?\". - Тогава отидох и бях единствен. Азиатската част или Изтока, да кажем, ценят много тези неща. Дори то беше смешно. Отидох, направихме срещата, показах уважение, знаех, че ще бъде оценено. Не случайно и той, и премиера, ме чакаха на вратите. Ердоган искаше да обядваме и да открием моста. Казах му: \"В Берлин имаме много работа. Не мога, в 7,00 часа трябва да съм в Берлин, имам среща с президента на \"Конрад Аденауър\", с канцлера Меркел, много работа имам там. В Германия не е като при нас тук, има дисциплина, секундата се цепи\". Но той ми отвърна: \"Ще дойдеш с мен на моста, хората искат да те приветстват.\" \"Кой ще ме приветства, открий си моста\". Не ме пусна. Казах му: \"Отивам, сядам една минута и тръгваме, обещаваш\". Той каза: \"Обещавам и трасе ще имаш\". Обясних му, че съм с големия самолет, трябва да си кацна в София обратно, да сменя и взема малкия самолет. Той ме пита: \"Защо ще сменяш големия с малкия\", отговорих му \"Защото като дойда тук, съм баш баканина /бел. ред. премиер/ и трябва да те респектирам, а в Германия ще искаме пари, ще искаме фондове, трябва да сме скромни\". И той се засмя, шегувахме се. Отидохме на моста и той ми казва: \"Излизай на сцената, хората да те приветстват\". 100 000 души. Слизам от сцената, качваме ме се в ескорта тръгваме и изведнъж, колите спряха. Цялата магистрала от моста назад превърната в паркинг за тези десетки хиляди хора, които са дошли на откриването, няма минаване. Вътре в колата са шофьор и турска охрана, който нещо ми говори. Аз му чукам отзад и му казвам да тръгва, но той ми казва \"не\". Поисках да се чуя с Ердоган, той вдигна рамене и ми заяви: \"Аз съм малък\". Слизам, разфучах се. Обадиха му се на Ердоган. А целият мост - балони, хеликоптери отстрани летят, отдолу военни кораби, катери, охрана страховита. Дърпат оградите, балоните и нашият ескорт минава по моста, хората започват да викат и да пляскат мислят, че откриваме моста. Минахме от другата страна и отидохме на аерогарата. - Е ,отидох и й разказах. Тя тогава ми каза: \"Дръж винаги един канал за диалог да има\". - И във Вашингтон, и в Берлин, и в Лондон, и в Москва на всички много ясно съм им казал, но и съм им показал моята политика на партията и на правителството, която винаги е била 100 процента лоялност към ЕС и НАТО. В същото време на всички съм им казал, че Русия в България има различно измерение, отколкото примерно в Прибалтийските държави или в някои други страни. Заради Руско - Турската освободителна война българският народ, като цяло, помни, прекланя се и цени високо това което са направили за България. И всяка антируска позиция среща неодобрение в българското общество. И за това ние имаме своите културни, исторически, прагматични отношения с Русия. Както виждате и президента Путин и премиера Медведев, когато поискам разговор, говорим. - В критични моменти се опитвам да влагам повече разум, повече спокойствие, опитът ми го позволява и с времето или излизам лош пророк или пък се съгласяват с мен. - Понеже аз съм доказал лоялността си многократно към НАТО и ЕС си позволих да поискам повече доказателства и да не бъда един от дивите зайци, защото отдавна са ме преброили. Тук няма никакъв смисъл. Още когато обявихме военното крило на Хизбула за терористична организация, още тогава бяхме първите в света. Не сме чакали да го направим след атентата в Сарафово, никой друг не го направи. Така, че и Тереза Мей, и всички останали знаят, че теста за лоялност отдавна сме го минали. Освен това, с отзоваването на нашия посланик в Москва, дадохме пример за своята лоялност. - За радост вече съм си извоювал позиция с мен да разговарят, а не да ме осъждат. Аз като полицай, ако занеса такива доказателства в българския съд, съдията ще ме изгони. Ако отида и му кажа, че с голяма степен на вероятност еди кой си е извършил престъпление, съдията ще ми каже \"ти като станеш достатъчно готов, не с \"голяма вероятност\", а с \"това е\", се върни\". Това съм го казал на съвет. - Каза това, което каза публично, че службите така са и донесли. Ок. Аз съм ръководил службите и знам, че много пъти ние знаем извършителя на дадено престъпление и не можем да го докажем. Но съдията няма да го вкара в затвора или няма да наложи каквито и да е санкции за това. - Много добър, работен, с доверие. Той знае, че първо гледам България, второ ЕС и тогава всичко, което можем да направим с Русия го правим. Хубавото на Путин е, че като му кажеш \"да\" е \"да\", и \"не\" е \"не\". Искам да си изкарам мандата, президентската институция никога не ме е интересувала. - Аз съм казал на КСНС това, което имаше да казвам в очите, че се чувствам обиден. И в същото време уважавам институцията. Така че отидохме, работихме, след това застанахме заедно. Това е важно за обществото. - И на съвета имаше коректно отношение и от моя, и от негова страна. Друг на мое място, може би нямаше да отиде. Той ме обвини в много тежки неща, без доказателства. - Начина, по който изговори нещата. Но пак казвам, има хора, които харесват него, други нас, а трети - трети, но в случая това не е най-важно. Аз обичам да се казва истината. Такава, каквато е. - Икономиката расте всяка година. За радост инвестициите сега са само в производство, ако забелязвате. Сега това, което в последните няколко години ме радва е, че само производствени мощности - заводи, заводи, заводи. И не случайно свърши работната ръка. В момента, Вие виждате, ние вкарваме работна ръка от Беларус, Украйна, Молдова откъде ли не, за да може да работят предприятията. - Ние не бяхме виновни за раздялата с реформаторите. В един момент те имаха шизофренно поведение. В един момент Христо Иванов министър на правосъдието, а недоволен от правосъдие. Радан Кънев в опозиция, а министрите му в управление. Как да работим в такава ситуация?! Ние станахме смешни по едно време. Сега с патриотите, аз специално и с трите партии имам много добър диалог. - Аз предложих и такъв модел, ако си спомняте. И той щеше да е много по-добър от сегашния, особено за Европредседателството и за тази 2018 г., защото в София е 16+1, очакват се още няколко събития да има. И мисля, че с вицепремиер на Европредседателството, с председател на Народното събрание можеше много в тази тежка ситуация да сме много по-стабилни и силни. В момента виждате, всяко нещо, което правим, те /бел. ред. БСП/ го хейтят. Както и да е. Това е тяхно право, аз в друга партия не се меся. С Волен Сидеров, Валери Симеонов, Красимир Каракачанов към днешна дата, и се надявам това да бъде още три години, имам прекрасен диалог. - Не, напротив, защото считам, че демокрацията и това да управляваш, ти го дава народа. И ако има напрежение, най-добре е да бъде проведен избор и да се премерят силите. Само преди година го направихме пак и пак не можаха да ни победят. - Да, не виждам причина да не го изкарам. - Не. Толкова се уморих за тези години, че спокойно мога да си почивам. - Да. - Да си изкарам мандата. Ако питате директно, президентската институция никога не ме е интересувала. - За всички стана ясно, че няма как ние да повлияем на частна сделка и че всъщност допира с държавата ще дойде, когато този процес завърши. За всички стана ясно, че ако се изкажем по тази тема това е борсова компания, след това може да ни осъди, включително и мен като физическо лице. Не случайно беше подбран момента тогава - февруарските събития. Надигна се този балон, използвайки ситуацията, че аз съм в чужбина, а Теменужка Петкова се познава с въпросната госпожа. Питах я познава ли я , тя каза да познавам я, тогава подавай оставка. - Знаете ли колко много трансформации на фирми и то големи, в телекоми, в какво ли не стават по Балканите, в България включително. Това е все едно, ако сега решите да си продавате компанията Дир.бг или да купувате друга, ние кога ще разберем и работа ли е ние да ви следим какво ще направите. Макар, че аз съм скептичен, че тази сделка ще стане, но това е мое мнение. - При този шум, надали. Но всяка една дума може от добрите адвокати да бъде използвана срещу държавата и срещу мен. - Чувствах се много ядосан и нервен, защото без да имаме никаква вина в един момент ни се вмени такава. Понеже еди кой си се познава с еди кой си, пък тези били в ББР, и ББР им казали, че да им дадат документи и да видят какво да правят. И значи ББР понеже е в Министерство на икономиката, а то е подчинено на Борисов, значи ето ви връзката. Аз четох и как дъщеря ми карала \"Бугати\" с 300 км в час в Лос Анджелис. А тя, дано да е всичко наред, е в 7-8-мия месец бременна. - Къде е Лос Анжелис и \"Бугати\", къде е това, че едвам ходи детето и кара тежка бременност и друго дете гледа. Е това е идиотщина. Сто души да повярват на това е ужасно. Пуснаха - къща в Лос Анджелис, страхотна. Борисов ходил там, правил оргии. Щом \"Биволъ\", които изобщо не ме обичат, написаха, че не е вярно, защото къщата била на някакъв продуцент и като си я видял казал: \"чакай бе\". А и не съм стъпвал в Лос Анджелис. Ето и тук още 100 души да повярват... И накрая като напишеш , че той взел и ЧЕЗ и си казваш: \"О, то ясна работата\". Ето това е гадостта на жълтите новини и на цялата тази работа. - А нима целият народ не се беше вдигнал срещу електроразпределителните дружества тогава. Нима? Нима народа беше доволен. Нима тогава всички не говорехме срещу тях, че не сме доволни от инвестициите, че аутсорстват дейностите си. Прокуратурата, службите, кой не прави проверка. Но, хубавото е, че рано или късно всичко излиза наяве. И аз на вашите читатели и зрители мога да им кажа: \"Не, процент, в ЧЕЗ - по никакъв начин. Няма. Не. Никакъв интерес\". - След пет години ще си управлявам партията, ако сме живи и здрави. Но само Господ разполага.", "date": "2018.04.24", "title": "Бойко Борисов: Урокът, който научих е, че в политиката най-трудно се връщат думите"}
{"url": "http://standartnews.com/balgariya/tristrankata_obsazhda_sotsialnoto_osiguryavane_i_trudovite_dosieta-370790.html", "text": "Националният съвет за тристранно сътрудничество ще проведе заседание днес от 13.30 ч. в сградата на Министерския съвет, съобщиха от правителствената информационна служба. Ще бъдат обсъдени проектите на Закон за изменение и допълнение на Кодекса за социално осигуряване, изготвен от народни представители, проект на постановление на МС за изменение и допълнение на Правилника за прилагане на Закона трудовата миграция и трудовата мобилност, както и на постановление на МС за приемане на Наредба за вида и изискванията за създаването и съхраняването на електронни документи в трудовото досие на работника или служителя.", "date": "2018.04.24", "title": "Тристранката обсъжда социалното осигуряване и трудовите досиета"}
{"url": "http://standartnews.com/balgariya/hasan_ademov_nuzhna_e_kardinalna_promyana_v_podpomaganeto_na_hora_s_uvrezhdaniya-370806.html", "text": "Нужна е кардинална промяна в подпомагането на хора с увреждания. Това обяви пред bTV Хасан Адемов, депутат от ДПС и бивш социален министър. По думите му реформа е нужна, защото от сега съществуваща система никой не е доволен. Хората с увреждания най-много искат да бъдат пълноценно интегрирани – възможност за образование и рехабилитация, достъп до пазара на труда. Според Хасан Адемов от т.нар. фалшиви инвалидни пенсии няма как да бъдат спестени толкова средства, колкото са нужни за адекватна интеграция на хората с увреждания.", "date": "2018.04.24", "title": "Хасан Адемов: Нужна е кардинална промяна в подпомагането на хора с увреждания"}
{"url": "http://standartnews.com/balgariya/muzikantite_ot_bnr_s_tapani_i_gaydi_pod_prozortsite_na_finansovoto_ministerstvo-370807.html", "text": "За втори пореден ден четирите музикални състава на БНР излязоха на протест с искане за по-високи заплати. Този път те се събраха под прозорците на финансовото министерство. „От 22 години работя в БНР. Протестираме за по-достойно заплащане, за внимание от страна на управляващите към нас, защото това вече е нетърпимо. От 2004 г. заплатите в музикалните състави на БНР не са променяни. Ние живеем на ръба на мизерията с 630 лв. заплащане, което е обидно в днешно време и е твърде лицемерно от страна на управляващите да говорят за европейски ценности при положение че в една европейска страна като България с богати традиции и история, култура, музика и постижения във всички области, сме на това положение\", коментира музикантът Недялко Недялков. „Да бъдеш музиканта това не е професия, а призвание. Културата е важна за всички\", каза музикантът Явор Желев. „Ако управляващите нямат потребност от нашето изкуство, обществото има. И за да го докажа, каня и президента Румен Радев, и министър-председателя Бойко Борисов на 27 април от 19:30 ч. в зала „България\" да видят как се случват нещата, защото залите са пълни. А това означава, че хората имат интерес и уважават нашето изкуство\", добави музикантът Недялко Недялков.", "date": "2018.04.24", "title": "Музикантите от БНР с тъпани и гайди под прозорците на финансовото министерство"}
{"url": "http://standartnews.com/balgariya/nova_aktsiya_na_kat_sreshtu_neizryadnite_shofyori-370819.html", "text": "Операция в цялата страна за проверки на автобуси и товарни камиони започнаха от МВР и Изпълнителна агенция \"Автомобилна администрация\". Акцията стартира след тежките инциденти с микробуси и автобуси, станали преди дни в страната с убити и ранени. На различни точки по пътищата в България се извършват проверки. Проверява се дали пътуващите в автобусите са с предпазни колани, както и за изрядността на документите на превозните средства, съобщава БНР. До момента няма установени тежки нарушения - съобщи Росен Рапчев от КАТ. \"Съвместно с \"Автомобилна администрация\" извършваме засилен контрол над автобусите и автомобилите, които осъществяват обществен превоз. Операцията е в цялата страна. Проверяваме документите на водача, както и дали са си сложили пасажерите, не само водачът, обезопасителни колани\", коментира той. Резултатите от акцията ще бъдат съобщени след нейното приключване.", "date": "2018.04.24", "title": "Нова акция на КАТ срещу неизрядните шофьори"}
{"url": "http://standartnews.com/balgariya/tsvetanov_blagodari_na_zhena_si_za_25_godini_brak-370813.html", "text": "Зам.-председателят на ГЕРБ Цветан Цветанов поздрави съпругата си за 25-годишнината от техния брак. \"Днес се навършват 25 години откакто с моята прекрасна съпруга Деси сключихме граждански брак. Да бъдеш с някого четвърт век е нещо много значимо и затова благодаря на Деси за любовта, грижите, търпението и уважението\", написа Цветанов на страницата си във Фейсбук. \"Безбройни са незабравимите ни мигове заедно и сега, 25 години по-късно, спокойно мога да кажа, че се обичаме повече от всякога. Разбира се, най-големият ни подарък и най-истинското олицетворение на отношенията ни несъмнено са трите ни прекрасни дъщери Гергана, Василена и София\", допълни Цветанов.", "date": "2018.04.24", "title": "Цветанов благодари на жена си за 25 години брак"}
{"url": "http://standartnews.com/balgariya/borisov_v_sloveniya_sega_e_momentat_zapadnite_balkani_da_pokazhat_volya_za_razvitie_video_obnovena-370811.html", "text": "Европейската перспектива на нашия регион няма алтернатива, а Процесът за сътрудничество в Югоизточна Европа остава водещ политически формат за открита и честна дискусия по важните за нас въпроси. Това подчерта министър-председателят Бойко Борисов в изказването си по време на Срещата на върха на ПСЮИЕ в Бърно при Краню, която обобщава постигнатия напредък в рамките на Словенското председателство на инициативата, съобщиха от правителствената информационна служба. Борисов припомни поетия през миналата година на срещата на ПСЮИЕ в Дубровник ангажимент въпросите на Западните Балкани да бъдат поставени високо в приоритетите на ЕС по време на Българското председателство. Той подчерта, че изминалите четири месеца са направили темата актуална във всички държави-членки, с нея са ангажирани както европейските институции, така и международни финансови организации. Постигнати са и договорености тя да остане във фокуса и на следващите председателства на Съвета на ЕС. Желанието ни е да използваме откритата възможност, за да направим процеса на евроинтеграция на страните от Западните Балкани необратим. Очакваме срещата в София на 17 май да бъде знакова за европейската им перспектива, за задълбочаването на икономическата интеграция, регионалното сътрудничество и изграждането на така необходимата на нашите страни свързаност, посочи министър-председателят. Той отново изтъкна ролята на регионалното сътрудничество и добросъседските отношения като ключови за напредъка в икономическата, политическата и сферата на сигурността. „От нас ще зависи след това да използваме възможностите, които се отварят. Сега е моментът страните от Западните Балкани да покажат волята си за развитие\", подчерта Борисов. Българският премиер приветства Стратегията на ЕК за Западните Балкани и готовността за стартиране на преговорите за членство с Тирана и Скопие, но ясно подчерта, че европейската перспектива трябва да е за всички страни на Балканите. „Няма друга възможност да постигнем общите цели и да предложим на нашите граждани сигурност и по-добри перспективи за развитие, освен да посрещнем предизвикателствата на променящия се свят заедно и обединени\", посочи премиерът и призова за повече прагматизъм в отношенията между страните от ПСЮИЕ и ЕС. Борисов изтъкна ролята в този процес на Съвета за регионално сътрудничество на ПСЮИЕ, като отбеляза приноса му в усилията за реформи и развитие в Югоизточна Европа. Борисов засегна балканските перспективи и в срещата си с премиера на Словения Мирослав Церар. Двамата разговаряха преди Срещата на върха на Процеса за сътрудничество в Югоизточна Европа, чийто ротационен председател е Словения. Мирослав Церар определи като ключова ролята на България в общоевропейските усилия за решаване на бежанския проблем. Той посочи, че страната ни е за пример при овладяването на мигрантския натиск и опазването на външната граница на Европейския съюз. В този контекст Борисов запозна словенския си колега с резултатите от проведената на 26 март лидерска среща между ЕС и Турция. Премиерът изтъкна, че диалогът е решаващ при справянето с този въпрос. „Турция е наш съсед и винаги се стремим да имаме прагматични отношения. Споразумението с Анкара трябва да се спазва, за да се реши проблемът с миграцията\", допълни Борисов. Министър-председателят Борисов определи диалога и добросъседството като критично важни условия за укрепването на стабилността, постигането на икономически растеж и успешно развитие на страните в региона. „Без инвестиции, без свързаност, Балканите ще останат изолирани. Убеден съм, че това, от което всички имаме нужда, е изграждането на инфраструктура, дигитална свързаност, икономика. Там, където се инвестира, и то от много и разнообразни източници, няма войни\", подчерта Борисов. Двамата премиери изразиха общо мнение, че реализирането на съвместните проекти може да бъде стимул за подобряване на отношенията между страните на Балканите и на връзките с държавите от ЕС. Словенският премиер даде пълна подкрепа на активността на България за постигане на свързаност в региона и лично благодари на Бойко Борисов за ангажираността му за европейската перспектива на западнобалканските страни. „И аз като теб вярвам, че пътят на тези държави е евроинтеграцията. За нас, за мен, ти си фактор за стабилност на Балканите\", заяви Мирослав Церар. По време на срещата между двамата беше обсъдено и задълбочаването на икономическите контакти между България и Словения. Като положителна стъпка беше определено откриването на първата директна въздушна линия между Любляна и София. По общото мнение тази транспортна връзка ще допринесе за активизиране на бизнес контактите и за увеличаване на туристическия поток. Подчертана беше и необходимостта да се търси решение за увеличаване на инвестиционния интерес между двете страни. Като възможности бяха посочени възобновяването на дейността на българо-словенската търговско-промишлена камара, както и организирането на съвместни събития с участието на бизнесмени и браншови организации. Борисов даде допълнително изявление и пред словенски журналисти. \"Балканите могат да дадат пример в Европа, че сме способни сами да решаваме конфликтите си, заяви той пред тях. - Отчетохме срещата във Варна между ЕС и Турция. Аз лично благодарих на Доналд Туск, който сега е на обиколка в Балканите, както и преди това Жан-Клод Юнкер и Федерика Могерини също обиколиха Западните Балкани, и най-вече на политическия елит, който осъзна, че само ние сами можем да си помогнем. Само ние като Балкани можем да дадем пример в Европа, че сме способни сами да решаваме конфликтите си\", заяви премиерът. „Декларацията, която се прие, че Косово ще бъде следващия домакин е един ясен знак към Европейския съюз, че в момента Балканите имат политически елит, който мисли за мир, просперитет за своите народи, за своята младеж, а не както преди 20 години - къде и колко хора да заколим\", допълни още той- „Отчетох ролята на Ангела Меркел за Берлинския процес и за това, което се случва в момента - затова колко много помага в момента за Балканите. Имаме пълен картбланш за коридорите 4, 8 и 10, съответно магистрали, жп линии и дигитална инфраструктура да бъдат направени, а това пряко касае Любляна, защото пътят Истанбул – София – Белград - Загреб - Любляна или съответно София -Скопие – Тирана е изключително важен за целия регион, включително и за вас\", посочи още българският премиер.", "date": "2018.04.24", "title": "Борисов в Словения: Сега е моментът Западните Балкани да покажат воля за развитие /ВИДЕО, ОБНОВЕНА/"}
{"url": "http://standartnews.com/balgariya/tsatsarov_sabiraneto_na_elektronni_dokazatelstva_e_silen_instrument_sreshtu_kiberterorizma_obnovena-370812.html", "text": "Главният прокурор Сотир Цацаров е на посещение в Брюксел, където се обсъждат проблемите с кибертероризма и подготвен ли е ЕС за него. На форума присъстват също Антонио Таяни - председател на Европейския парламент, българският еврокомисар Мария Габриел и Емил Радев - евродепутат от ЕНП и инициатор на събитието. В залата са също представители на НАТО и Европол, зам.-вътрешният министър Красимир Ципов и председателят на Върховния административен съд Георги Чолаков. \"Искрено вярвам, че работата ни в тази зала е от особено значение. Проблемите, които ще обсъдим, не са само теория, а имат значение за всички магистрати, заяви  . - Бавно осъзнаваме, че тероризмът не е само бомби и гибел на невинни хора, а е в компютрите и социалните ни мрежи, в информационните системи на държавите. На моменти тероризмът е и в личните ни компютри. На 17 април ЕК обяви своя законодателна инициатива - проектите, касаещи събирането на електронни доказателства и тяхното запазване. Това са силни инструменти, които ще дадат мощно оръжие за противодействие на кибертероризма и с тях отиваме далеч над възможностите, които европейската заповед за разследване ни дава.\" Цацаров предупреди и за липпсата на правна дефиниция на понятието \"киберсигурност\". \"Терористите използват информационни технологии, за да скрият самоличността си. Използват криптовалути, което често затруднява разследването, обясни той. - Имат средства за укриване на местопребиваването си. Престъпниците ползват съвременни технологии, затова и разследващите и правоприлагащи органи трябва да са на ниво\", допълни той нуждата от усъвременяване на законодателството по отношение на проблема. След встъпителното си слово, той се изказа на английски и по темата „Правни предизвикателства пред наказателното преследване на кибертероризъм\". След края на форума пред журналисти главният прокурор направи и обобщение на български. Той обясни, че един по-интензивен инструмент е в действие, след като и у нас бе приет Законът за европейската заповед за разследване. Това е инструмент на международната правна помощ, който е много бърз, много интензивен, и който в същото време действа толкова интензивно в рамките на ЕС, както и европейската заповед за арест, обясни Цацаров. „На 17 април Европейската комисия обяви законодателни предложения, които касаят събирането на електронни доказателства. Това може да бъде електронна поща, могат да бъдат електронни документи и всичко друго, което можем да си представим в този аспект. Ако това предложение бъде прието, то първо въвежда изключително съкратени срокове за събиране на такива доказателства, т.е. например за изземване на имейл. Механизмът, който предлага ЕК, е действие с две заповеди – едната е европейската заповед за запазване на информацията, а другата е европейската заповед за събиране на електронна информация. Механизмът е доста интензивен, защото заповедите се адресират от съответния орган, да речем прокурор или съдия, който събира съответни доказателства в държава – членка на ЕС, директно до предоставящия интернет услугите, тоест директно до така наречения сървиз пръвайдър. Той пък от своя страна, дори седалището му да е извън ЕС, ако оперира на територията на ЕС е длъжен да има свой правен представител тук. Този правен представител би следвало да получи тази заповед и да осигури незабавното й изпълнение. Това е смисълът и това ще създаде един много интензивен механизъм за събиране на електронни доказателства – нещо, което в момента е излишно на вас да обяснявам колко е трудно\", каза още главният прокурор. Според него едно от основните други предизвикателства е свързано и с всички проблеми, свързани с така наречената виртуална валута „Не от възпитание, а съвсем искрено поднасям благодарности на евродепутата Емил Радев за организацията на днешната конференция. Темата й е „Подготвен ли е ЕС за кибертероризъм?\". Много е смело да кажем „да\", много е смело да кажем, че която и да е страна е подготвена за това, което наричаме кибертероризъм\", каза още Цацаров. \"Ислямска държава използва цифровата система, за да създаде връзки с млади хора, за да създаде много опсна мрежа, предупреди от своя страна  . - Благодарение на цифровизацията и технологиите те разговарят с млади терористи по целия свят и най-вече в Европа. Могат да пострадат и иинституциите. Терористичните атаки срещу Европа не са винаги видими. Те са скрити и така са по-опасни. Трябва да вземем мерки за спирането на тези атаки и да помагаме на Мария /Габриел, б.а./ да може да се осигури едно устойчиво развитие на цифровите технологии. Преди няколко месеца ЕП реагира положително на атака, на която беше подложен и нашите служби реагираха мигновено и парирахме атаката. Трябва да бъдем бдителни\", обобщи Таяни. \"Съдебната система също трябва да се модернизира, защото кибертерористите винаги а една крачка напред. Затова благодаря на българските магистрати, които са тук. ЕП работи активно по тези проблеми. Резолюцията за борба срещу киберпрестъпността от октомври констатира, че можем да бъдем все повече жертви на кибератаки. В мрежите лесно се намират прекусори и оръжия. Скъпа Мария, г-н прокурор, по време на вашите дискусии трябва да решите дали ЕС е достатъчно въоръжен за борба с кибертероризма и дали националните органи си сътрудничат достатъчно. Трябва да реагираме по по-съвременен начин.  Според неотдавнашно проучване 80% от нашите съграждани искат повече мерки за борба с тероризма, така че ви подкрепям на днешната конференция. Мария, всичко добро и  можеш да разчиташ на европейския парламент, ще те подкрепим и с бюджета след 2020 г., допълни Таяни.", "date": "2018.04.24", "title": "Цацаров: Събирането на електронни доказателства е силен инструмент срещу кибертероризма /ОБНОВЕНА/"}
