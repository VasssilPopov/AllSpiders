{"url": "https://standartnews.com/regionalni/sofiya-s-5-godishen-plan-za-chist-vzdukh-411777.html", "text": "София прави 5-годишен план за чист въздух. В общината ще бъде представен проект за подобряване качеството на атмосферния въздух за периода 2021 – 2026 г. Бенефициент по проекта е Общината. Общата му стойност e 412 583,87 лв. Той ще се реализира с финансовата подкрепа на Кохезионния фонд на Европейския съюз и национално съфинансиране от държавния бюджет на Република България и съфинансиране от бюджета на Столичната община. Срокът за изпълнение е 23 месеца. Основната цел на финансирането е да се разработи нова програма за подобряване на качеството на атмосферния въздух на територията на Столичната община за намаляване нивата на замърсителите и за достигане на утвърдените норми за качеството на атмосферния въздух.", "date": "2020.01.14", "title": "София с 5-годишен план за чист въздух"}
{"url": "https://standartnews.com/regionalni/nyama-novi-sluchai-na-achs-i-vv-vrachansko-411825.html", "text": "Под ръководството на областния управител на Враца Малина Николова се проведе заседание на Областната епизоотична комисия. В заседанието участваха представители на Областната дирекция по безопасност на храните, Областна дирекция на МВР-Враца, РДПБЗН-Враца, РЗИ–Враца, Ловно-рибарско сдружение-Враца, Регионална дирекция по горите-Берковица и държавните горски стопанства на територията на областта. „Няма констатирани нови случаи на болестта Африканска чума по свинете на територията на област Враца, независимо от факта, че сме заобиколени като област от огнища на заразното заболяване. Липсата на положителни проби за АЧС и трихинелоза в нашата област се дължи на изпълнението на мерките за биосигурност и ефективната работа на представителите на държавните горски стопанства в санитарните зони“, заяви  директорът на ОДБХ–Враца д-р Милчо Костурков. Удължен е срокът за групово ловуване на дива свиня в цялата страна до 31 януари 2020 г. Целта е максимално редуциране на популацията на дива свиня във всички ловностопански райони на страната. Отпада забраната за лов в територии, в които е установена дива свиня с наличие на вируса на АЧС. Ловните дружинки следва да спазват стриктно мерките за биосигурност.   Областният управител Малина Николова обяви, че Министерство на земеделието, храните и горите изготвя План за контрол, управление при кризи и предотвратяване разпространението на АЧС на територията на Република България за 2020 г. \r\nТя добави, че като дейност трябва да бъде възобновено почистването и третирането с виросуцидни препарати по пътните отбивки и местата за почивка по републиканската пътна мрежа. Относно мерките за превенция и биосигурност, директорът на РЗИ–Враца д-р Кети Ценова разясни, че препаратите за дезинфекция следва да се употребяват според изискванията и дадените предписания от производителя. \r\n„Някои от препаратите действат срещу вируса само при определени условия на прилагане върху чисти повърхности без биомаса. Налага се стриктно спазване на указанията за използване на препаратите, за да имат ефект срещу вируса“, заяви д-р Ценова и настоя за провеждането на допълнителна разяснителна кампания сред ловните сдружения.  ", "date": "2020.01.14", "title": "Няма нови случаи на АЧС и във Врачанско"}
{"url": "https://standartnews.com/regionalni/severni-ptitsi-prevzekha-ezeroto-srebrna-411806.html", "text": "Големи ята диви птици, които традиционно обитават северната част на Европа, зимуват тази година в биосферния резерват Сребърна. Преброяването на водолюбивите птици, извършено през миналата седмица от екипи на РИОСВ в Русе, е установило струпване на   белочели и сиви гъски. Най-многобройните ята са отчетени от видовете лиски /водни кокошки/, голям корморан и ням лебед. Наблюдавани са също многобройни ята зеленоглави патици, сиви патици, каспийски чайки, патици-клопач и други. Пъстрите ята от диви птици са избрали да  зимуват край българския участък на река Дунав заради мекото време и наличието на храна в поречието около езерото на пеликаните, обясняват орнитолозите. В момента езерото „Сребърна\" е покрито с тънък лед, който през деня се топи и многото размразени участъци по водното огледало позволяват на пернатите лесно да намират храна. Нивото на водния стълб при южния шлюз е 230 сантиметра и условията за живот на северните птици са добри. Къдроглавите пеликани, които традиционно  живеят в резервата Сребърна, още не са пристигнали. Очаква се първите екземпляри от защитения вид да се върнат в колонията в края на зимата. Природозащитниците са  регистрирали отделни екзепляри, но масовото  гнездене още не е започнало.  ", "date": "2020.01.14", "title": "Северни птици превзеха езерото Сребърна"}
{"url": "https://www.standartnews.com/sport/vlkhova-specheli-pak-noshchniya-slalom-vv-flakhau-411864.html", "text": "Словачката Петра Влъхова успя да постигне втора поредна победа в слаломите за Световната купа по ски. Тази вечер пред над 20 000 зрители във Флахау тя завърши първа и си заслужи чек от 77 000 евро. Втора само на 0,10 сек зад нея остана Ана Свен Ларсон (Шв). Трета изненадващо за всички е лиерката за СК Микаела Шифрин (САЩ). Тя завърши на 0,43 сек от Влъхова. За словачката това е втора поредна победа във Флахау след тази през 2019-а. Тя вече има 12 за световната купа, като само този сезон вече е с 3. Шифрин обаче остава лидер в класирането за малката купа в слалома и за големия кристален глобус.", "date": "2020.01.14", "title": "Влъхова спечели пак нощния слалом във Флахау"}
{"url": "https://standartnews.com/regionalni/survaknitsi-s-pendari-za-bango-vasil-v-sredishche-411812.html", "text": "Децата от училище „Цанко Церковски“ в село Средище, община Кайнарджа посрещнаха със сурвакници учителите си на Банго Васил. Две от ритуалните пръчки за сурвакане са украсени със златни пендари, както повелява ромската традиция. В училището, в което учат деца от четири етноса, има сурвакарчета които носят  украсени с пуканки и люти чушки дрянови пръчки, както повелява българската традиция.  Има и сурвакници, накичени със злато, какъвто е обичаят при ромите, обясни заместник-директорът на училището Румяна Стефанова, която ръководи училищната група за изучаване на местния фолклор. В силистренската община Кайнарджа, в която живеят българи, роми, турци и потомци на русите-староверци, има различни традиции за посрещането на Нова година, твърдят етнографите от региона. На Банго Васил в ромските домове следят с кой крак ще прекрачи прага първият гост в този ден. Ако  посетителят влезе с десния крак напред, къщата я чака здраве и берекет през цялата година, твърди поверието.  ", "date": "2020.01.14", "title": "Сурвакници с пендари за Банго Васил в Средище"}
{"url": "https://www.standartnews.com/sport/prva-blgarska-pobeda-na-australian-open-411765.html", "text": "Първа българска победа бе постигната днес в квалификациите на Australian Open. Тя е на Виктория Томова, която се класира за втория квалификационен кръг в първия за годината турнир от Големия шлем в Мелбърн. На старта първата ни ракета победи с 6:2, 7:6 индийката Анкита Раина. Във втория кръг  Томова среща румънката Моника Никулеску. ", "date": "2020.01.14", "title": "Първа българска победа на Australian Open"}
{"url": "https://standartnews.com/biznes/edna-firma-shche-prodava-obuvki-i-drekhi-v-edin-magazin-411790.html", "text": "НАП няма да допусне разделянето на една дейност на много фирми с цел неплащане на ДДС, съобщава \"Труд\". Например в един магазин обувки да продава една фирма, а дрехи друга, и то свързани помежду си чрез собственика, персонала и използваните помещения. Или пък в една сладкарница фризерите за безалкохолните да се държат от една фирма, а тортите – от друга, с цел да не достигнат оборота от 50 хил. лв. годишно и да не плащат ДДС. Това става ясно от становище на приходната агенция по отношение прилагането на Закона за ДДС, цитирана от изданието. При наличие на случаи, например на безспорно еднородна дейност при общо използване на активи и/или човешки ресурси, формално извършвана от две или повече фирми, особено когато са свързани или действат съгласувано и при липса на ясни критерии за разпределяне на рисковете и ползите от дейността, това би могло да е индикация за обединяване на усилията на лицата за обща дейност чрез дружество по чл.357 от Закона за задълженията и договорите, пише в становището на НАП. По силата на чл.9, ал.2 от Данъчно-осигурителния процесуален кодекс (ДОПК) неперсонифицираното дружество се приравнява на юридическо лице за данъчни цели. Пример за тази хипотеза би бил случаят, в който в един и същи офис две или повече фирми осъществяват едновременно еднородна дейност, използвайки общи активи, включително човешки ресурси, посочват от НАП. В такива случаи облагаемите обороти на участващите в неперсонифицираното дружество фирми ще бъдат обединявани, така че при преминаване на прага от 50 хил. лв. да бъдат регистрирани по ДДС, допълват от НАП. В практиката например има много случаи счетоводители да имат две фирми – едната с регистрация по ДДС, а другата без. Така в зависимост от това кой е клиентът им издават фактури с ДДС или извършват услуги без ДДС.", "date": "2020.01.14", "title": "Една фирма продава обувки и дрехи в даден магазин"}
{"url": "https://standartnews.com/regionalni/nyama-novi-sluchai-na-achs-vv-vidinsko-411819.html", "text": "Под председателството на областния управител на Видин Албена Георгиева се проведе заседание на Областната комисия за контрол на епидемиите, епизоотиите и зоонозните заболявания. На заседанието бе обсъдена актуалната епизоотична обстановка в страната и в областта, както и предстоящите дейности във връзка с недопускане разпространението на болестта Африканска чума по свинете (АЧС) на територията на област Видин. Във Видинска област началото на месец декември до сега са констатирани три случая на АЧС при диви свине. Директорът на ОБДХ-Видин съобщи, че няма нов случай на АЧС при домашно отглеждани свине. „Отрицателни са и контролирано взиманите проби от свинекомплекса в гр. Дунавци“, отбеляза директорът на ветеринарната служба. „С цел разпределение на дейностите за борба с болестта между всички ангажирани държавни, местни и неправителствени структури, Министерството на земеделието, храните и горите изгорвя план за контрол, управление при кризи и предотвратяване разпространението на АЧС в Република България през 2020 г. Предстои планът да бъде разгледан на заседание на Централния епизоотичен съвет и одобрен от Министерски съвет“, отбеляза областният управител Албена Георгиева.  ", "date": "2020.01.14", "title": "Няма нови случаи на АЧС във Видинско"}
{"url": "https://www.standartnews.com/sport/kike-setien-poema-barselona-411766.html", "text": "Испанецът Кике Сетиен ще поеме гранда Барселона. Той ще ръководи тима до 30 юни 2022  г. Официалното оповестяване на новината от клубния сайт бе забавено, заради изчистването на детайли при прекратяването на договора на Ернесто Валверде. Това стана факт малко след полунощ българско време. Решението за уволнението на досегашния наставник Ернесто Валверде и определянето на негов заместник бе взето след многочасови дебати от ръководството на клуба. След отказа на бившия играч на тима Шави Ернандес да поеме поста веднага, името на бившия треньор на Тотнъм Маурисио Почетино излезе на преден план, но заради миналото му, свързано с Еспаньол, аржентинецът не бе предпочетен. Сетиен за последно бе начело на Бетис. През януари миналата година името му отново се спрягаше за треньорския пост в Барселона. Той е заклет последовател на Йохан Кройф и изповядва стила на игра, характерен за \"блауграна\", основаващ се на дълго притежание на топката и непрекъснати атаки.", "date": "2020.01.14", "title": "Кике Сетиен поема Барселона"}
{"url": "https://www.standartnews.com/sport/grisho-bi-chorich-na-starta-v-melbrn-411771.html", "text": "Най-добрият български тенисист Григор Димитров победи Борна Чорич на старта на демонстративния турнир \"Куйонг Класик\", който се провежда в едно от предградията на Мелбърн. Гришо спечели макар и трудно с 6:3, 5:7 и 10:8 в шампионския тайбрек. Турнирът е последна проверка за Димитров преди старта му на  Australian Open 2020, който започва идния понеделник. Победата е първа в официален мач на Гришо срещу Чорич. Преди мача на Димитров на корта бяха една от бившите му приятелки Мария Шарапова и Лаура Зигемунд. При 7:6 (5) и 5:5 за германката двубоят бе прекратен заради лошото качество на въздуха. Гришо се пошегува с рускинята, когато тя даваше интервю след мача. Двамата говориха за екипировката с която Гришо ще играе в Мелбърн.", "date": "2020.01.14", "title": "Гришо би Чорич на старта в Мелбърн"}
{"url": "https://standartnews.com/biznes/prognozirat-60-poskpvane-na-mesoto-tazi-godina-411815.html", "text": "Повишение на цените на колбасите в търговската мрежа с над 10% и поскъпване на суровото месо с над 60 на сто, прогнозира Атанас Урджанов, председател на Управителния съвет на Асоциацията на месопреработвателите в България (АМБ) пред Фокус. Той отбеляза, че не може да каже дали се очаква нов скок в цената на свинското месо заради временната забрана на движение на свине от и към животновъдни обекти и кланици, свързана с новите случаи на африканска чума, тъй като и към момента месото, което се предлага основно свежо в търговската мрежа, е скъпо, но и го няма. „Ситуацията в бранша е критична. Още в началото на 2019 година сигнализирахме, че по повод африканската чума по свинете в Китай са избити над 50% от поголовието и цената на свинското месо ще се покачи много. И до края на година цената на свинското месо в България се покачи с над 60%. Свинското месо е недостатъчно за пазара в страната, не е тайна, че работим и със суровини от Европа – Германия, Дания, Испания и Франция, но толкова висока цена до момента не е имало. Сега очакваме повишение на цената на колбасите. Още в края на ноември сигнализирахме търговските вериги, че трябва да повишим нашите цени с над 10% и в момента очакваме да бъдат приети“, коментира той.", "date": "2020.01.14", "title": "Прогнозират 60% поскъпване на месото тази година"}
{"url": "https://standartnews.com/kultura/ovatsii-za-narodniya-vv-varna-411802.html", "text": "Четири от най-хитовите си заглавия ще представи в два поредни дни във Варна Народният театър „Иван Вазов“.  Във Фестивалния и конгресен център в морската столица звездите ще обират овации с  „Neoдачници“, „Мнимият болен“, „Приятна жена в лоша компания“ и „Любовникът“. На 22 януари от 19 часа на сцената в зала 1 ще излязат Юлиан Вергов, Николай Урумов, Радена Вълканова, Христо Петков, Иван Юруков, Владо Карамазов, Теодора Духовникова, Дарин и Деян Ангелови, Александра Василева, Стефания Колева и Рашко Младенов в „Neoдачници“ на Иван Пантелеев по Максим Горки. Същата вечер в зала „Европа“ от 19 и 30 за първи път край брега ще бъде показан премиерният спектакъл „Приятна жена в лоша компания“ от Андре Русен с режисьор Юрий Дачев. В шеметната френска комедия се вихрят Емануела Шкодрева, Кръстю Лафазанов, Павел Иванов и Васил Драганов. „Мнимият болен“ от  Молиер с Георги Мамалев като Арган ще разсмее публиката на 23 януари в зала 1. С него в интригите и бравурните ситуации в постановката на Владлен Александров участват Албена Колева, Михаил Петров, Христо Чешмеджиев, Христо Терзиев, Сава Драгунчев, Павел Иванов, Ева Тепавичарова, София Бобчева, Владислава Николова и Валентин Балабанов. Отново на 23 януари, но от 19, 30 часа в зала „ЕВропа“, Деян Донков и Радина Кърджилова ще направят страхотен дует в „Любовникът“ на Харолд Пинтър. Той получи номинация за „Аскеер“ 2019 за режисьорския си дебют в Народния, а тя взе награда за ролята на Сара.  ", "date": "2020.01.14", "title": "Овации за Народния във Варна"}
{"url": "https://www.standartnews.com/sport/tenisistka-se-otkaza-zaradi-mrsniya-vzdukh-v-melbrn-411785.html", "text": "Въздухът във втория по големина град в Австралия – Мелбърн, както и в други части на австралийския щат Виктория бе обявен за най-замърсения днес в света. Това стана ясно според базата данни за качество на въздуха по света Ай Кю Ер Вижуал. Хората в Мелбърн дори бяха посъветвани да не излизат от домовете си. Качеството на лошият въздух се дължи на огнената стихия, която продължава в Австралия. Горските пожари изпепелиха на 2000 къщи, а 28 намериха смъртта си. Пожарите изпепелиха 11,2 милиона хектара площ. Междувременно тенисистка се отказа от мача си от първи кръг в квалификациите на Australian Open, които започнаха днес. Това се случи на Данила Якупович, която поведе с 6:4, 5:6 в мача си срещу Щефани Фьогеле, когато се строполи на корта, а причината бе задушаване. Впоследствие Якупович се отказа от двубоя си и напусна корта. Подобна случка се разигра и на демонстративния турнира Koyoong Classic, където Мария Шарапова също се отказа от двубоя си срещу Лаура Зигмунд, когато германката водеше с 7:6(4), 5:5. \r\n \r\nИзточник:   © Tennis.bg", "date": "2020.01.14", "title": "Тенисистка се отказа заради мръсния въздух в Мелбърн"}
{"url": "https://standartnews.com/biznes/nisan-i-reno-kategorichni-nyama-da-se-razdelyame-411817.html", "text": "Японският автомобилен производител \"Нисан\" (Nissan Motor Co. Ltd.) определи във вторник като напълно неверни съобщенията, че обмисля да прекрати съюза си с \"Рено\" (Renault SA). \"Нисан\" по никакъв начин не обмисля развалянето на автомобилния алианс\", се казва в съобщение на компанията и се добавя: \"Съюзът е източник на конкурентоспособност за \"Нисан\". Междувременно изпълнителният директор на алианса Nissan - Renault Жан-Доминик Сенард настоя в интервю за френското издание L'Echo, публикувано днес, че \"автомобилният алианс не е мъртъв\" и отправи остри критики към информациите, \"които нямат никаква връзка с настоящото положение на съюза\". Повод за тези опровержения беше информация на \"Файненшъл таймс\" от понеделник, според която ръководството на японската компания \"Нисан\" обмисля възможността да развали съюза с \"Рено\" и да засили плановете за действие при извънредни ситуации за подобен сценарий. Френският министър на финансите Бруно Льо Мер пък обяви във вторник, че вярва, че \"Рено\" ще назначи новия си изпълнителен директор след няколко дни. \"Рено\" определи Клотилде Делбс за временно изпълняващ длъжността през октомври 2019 година, след като освободи бившия шеф Тиери Болоре. В интервю за френската телевизия CNews Льо Мер също отрече медийните съобщения, че \"Нисан\" се стреми да развали партньорството си с \"Рено\", определяйки ги като \"злонамерени\". Съюзът между двата големи автомобилни производителя е поставен на сериозно изпитание във връзка с драматичното бягство на бившия изпълнителен директор на алианса Renault – Nissan – Mitsubishi Карлос Гон от Япония, където го чакаше съдебен процес по обвинения във финансови нарушения. В момента той е в Ливан, като твърди, че е жертва на заговор от страна на \"Нисан\". Акциите на Renault SA поскъпват предпазливо с 0,15% на борсата в Париж, след като вчера поевтиняха с цели 3% при спекулациите за разваляне на 20-годишния съюз с Nissan. По-рано днес пък акциите на Nissan също се сринаха с близо 3% на токийската борса, като този спад обаче е факт преди последвалото опровержения за прекратяването на алианса с Renault.", "date": "2020.01.14", "title": "Нисан и Рено категорични: Няма да се разделяме!"}
{"url": "https://standartnews.com/biznes/vizhte-vazhnite-srokove-za-noviya-softuer-za-prodazhbite-411791.html", "text": "Срокът за привеждане на дейността на търговците, използващи софтуер за управление на продажбите (СУПТО), с изискванията на Наредба Н-18 няма да бъде удължаван. Това стана ясно на среща между Националната агенция за приходите (НАП) и Българската асоциация по информационни технологии (БАИТ), на която присъстваха разработчици на софтуер за управление на продажбите. Експертите на приходната агенция съобщиха, че към момента има над 500 регистрирани софтуери за продажбите и процесът продължава интензивно. По думите на софтуерни разработчици, част от клиентите отлагат внедряването на новите програмни продукти, като това ги поставя под риск от санкции. На срещата бяха коментирани и някои технически въпроси, които ще бъдат обобщени от БАИТ и предоставени на НАП за отговор. От приходната агенция припомнят, че до края на януари всеки бизнес, използващ софтуер за управление на продажбите, трябва да го приведе в съответствие с изискванията на наредбата за касовите апарати. Лицата, които отговарят на изискванията на наредбата (чиито продажби в брой са под 5% от приходите и за които са изпълнени два от трите критерия - приходи от продажби над 16 млн. лв., стойност на активите по баланс над 8 млн. лв. и персонал от над 50 души) и са избрали да използват СУПТО, който създава стандартизиран одиторски файл, трябва да съобразят дейността си с изискванията на Наредба Н-18 до 31 март 2020 г. Лицата, избрали алтернативната възможност за отчитане на извършваните продажби – СУПТО със стандартизиран одиторски файл, трябва да уведомят за това НАП по електронен път до 31 януари 2020 г. Ето кои са важните крайни срокове по Наредба Н-18 Всички лица, използващи софтуер за управление на продажбите - независимо дали са или не са регистрирани по ЗДДС, трябва да приведат използвания от тях софтуер в съответствие с нормативните изисквания и да сменят или модифицират фискалните си устройства до 31 януари 2020 г. Производител/разпространител може да разпространява софтуер, който не отговаря на изискванията, определени в наредбата, до 31 януари 2020 г. От 1 февруари 2020 г. фискалните бонове, издавани от ЕСФП, следва да съдържат и данни за размера на ДДС, акциз, покупна и продажна цена на горивата във всяка касова бележка. Лицата, които извършват сервизно обслужване и ремонт на ИАСУТД, привеждат дейността си в съответствие с разпоредбите на наредбата. Издадените удостоверения за регистрация на тези лица са валидни до 29 февруари 2020 г. Лицата, използващи софтуер за управление на продажби, подават информацията относно използвания от тях софтуер в търговските обекти до 31 март 2020 г. Лицата, избрали алтернативната възможност за отчитане на извършваните продажби – СУПТО със стандартизиран одиторски файл, привеждат дейността си в съответствие с изискванията на наредбата до 31 март 2020 г. Лицата, които извършват продажби на стоки или услуги чрез електронен магазин и отговарят на условията, предвидени в наредбата, са длъжни да приведат дейността си в съответствие с всички изисквания в срок до 31 март 2020 г. Лицата, които извършват сервизно обслужване и ремонт на фискални устройства, привеждат дейността си в съответствие с разпоредбите на наредбата. Издадените удостоверения за регистрация на тези лица са валидни до 30 април 2020 г. Лицата, избрали алтернативната възможност за отчитане на извършваните продажби – СУПТО със стандартизиран одиторски файл, подават информация относно използвания от тях софтуер в търговските обекти до 31 май 2020 г. Лицата, които извършват продажби на стоки или услуги чрез електронен магазин и отговарят на условията, предвидени в наредбата, подават информацията относно използвания от тях софтуер в срок до 31 май 2020 г.", "date": "2020.01.14", "title": "Вижте важните срокове за новия софтуер за продажби"}
{"url": "https://www.standartnews.com/sport/peterkhanzel-specheli-9-iya-etap-na-rali-dakar-411831.html", "text": "Стефан Петерханзел (Франция, Bahrain JCW X-Raid Team) спечели деветия етап на тазгодишното издание на офроуд рали Дакар в Саудитска Арабия, а Насер Ал Атия (Катар, Toyota Gazoo Racing) съкрати значително преднината на лидера в автомобилния клас Карлос Сайнс (Bahrain JCW X-Raid Team). \r\n \r\nТримата фаворити за трофея се възползваха от отличните стартови позиции на 476-километровия девети етап от Уади ад-Дауасир до Харад, които заслужиха с незадоволителното си представяне в понеделник. Специално Петерханзел и Ал Атия се откъснаха бързо от колоната и бяха първи и втори на почти всяка контрола, но Сайнс караше далеч зад тях и дори загуби пет минути близо до стотния километър. \r\n \r\nАл Атия завърши с 15 секунди зад Петерханзел и в същото време съкрати преднината на Сайнс на по-малко от половин минута - 24 секунди. Разликата между испанеца и неговия френски съотборник пък бе съкратена на половина и вече е 6:38 минути. \r\n \r\nПабло Кинтания (Чили, Rockstar Energy Husqvarna) записа първата си победа в мотоциклетния клас, но лидерът в генералното класиране Рики Брабек (САЩ, Monster Energy Honda) загуби само четири минути от преднината си. Надпреварата бе много оспорвана и след 300 километра четирима пилоти караха на по-малко от минута един от друг, като Кинтания водеше колоната пред Тоби Прайс (Австралия, Red Bull KTM) и моторите на Хонда, управлявани от Жоан Бареда Борт и Брабек. \r\n \r\nИгнасио Касале (Чили, Casale Racing) спечели етапната победа при четириколките с три секунди пред Джовани Енрико (Enrico Racing Team). Така той поведе вече с 44:57 минути на Симон Витсе (Франция, JE Peux 2020-BBR Mercier Racing), който завърши шести днес. \r\n \r\nАндрей Каргинов (Русия, КАМАЗ-мастер) спечели петата си етапна победа при камионите и остана начело на класирането. Той води с 38:35 минути на своя сънародник и съотборник Антон Шибалов, който днес бе едва шести с повече от 11 минути пасив.", "date": "2020.01.14", "title": "Петерханзел спечели 9-ия етап на рали \"Дакар\""}
{"url": "https://www.standartnews.com/sport/malshans-za-elitsa-kostova-v-melbrn-411796.html", "text": "Третата ракета на България в женския тенис Елица Костова отпадна в първия кръг на квалификациите за Откритото първенство на Австралия в Мелбърн. Родената в Кърджали състезателка загуби от британката Хариет Дарт с 4:6, 1:6 след 65 минути игра. Костова направи два пробива в срещата, но допусна цели шест. Тя завърши с девет печеливши удари срещу 23 непредизвикани грешки. Елица си тръгва с две точки за световната ранглиста, където е на 194-ото място сега. По-рано днес Виктория Томова започна с победа в пресявките. Утре Изабелла Шиникова ще играе срещу Мая Хвалинска от Полша.", "date": "2020.01.14", "title": "Малшанс за Елица Костова в Мелбърн"}
{"url": "https://www.standartnews.com/sport/tsska-sofiya-s-3-oferti-za-sou-411814.html", "text": "Ръководството на ЦСКА София поясни, че е получило три оферти за нападателя Али Соу, но продажбата му не е на всяка цена. \r\n \r\nЕто позицията на ръководството на \"червените\": \r\n\"Армейци, \r\nОтносно последните новини в медиите, че клубът ни е пред финализиране на продажбата на нападателя Али Соу в Египет, сме длъжни да поясним следното: \r\n \r\nИстината е, че при нас досега са постъпили три много силни оферти за негов трансфер. Интересът от страна на чуждестранни клубове е логичен и очакван, но пред ръководството на ЦСКА не стои на дневен ред раздяла с футболиста на всяка цена. Али Соу е основен и много важен състезател за нашия отбор и ние разчитаме на него, за да постигнем целите си този сезон\".", "date": "2020.01.14", "title": "ЦСКА-София с 3 оферти за Соу"}
{"url": "https://standartnews.com/kultura/spayk-liy-shef-na-zhurito-v-kan-411788.html", "text": "Спайк Лий ще оглави журито на фестивала в Кан. На този пост той ще е първият тъмнокож кинаджия, припомнят световните медии. На издание № 73 край Лазурния бряг, за което световната гилдия ще се събере между 12 и 23 май, големият режисьор ще бъде удостоен и с почетната „Златна палма“.   62-годишният маестро е споделил, че е „шокиран, щастлив и горд“. Във времето той е представял филмите си в програмата на Кан, като се започне още от дебюта му.  Миналата година Спайк Лий беше сред хората, които протестираха срещу решението на Академията да отреже от телевизионното излъчване награждаването с „Оскар“ на операторите, монтажистите, стилистите и хората от късометражните ленти.  Лий редовно критикува и Доналд Тръмп, който пък му отговаря в социалните мрежи. „Аз съм направил против расизма много повече от всеки друг президент“, му беше писал Тръмп. „Да се откажем от ненавистта в полза на любовта“, пък призовава режисьорът, който напусна миналогодишната церемония на „Оскарите“, след като стана ясно, че „Зелената книга“ печели за най-добър филм.     ", "date": "2020.01.14", "title": "Спайк Лий – шеф на журито в Кан"}
{"url": "https://standartnews.com/sport/tsska-sofiya-s-3-oferti-za-sou-411814.html", "text": "Ръководството на ЦСКА София поясни, че е получило три оферти за нападателя Али Соу, но продажбата му не е на всяка цена. \r\n \r\nЕто позицията на ръководството на \"червените\": \r\n\"Армейци, \r\nОтносно последните новини в медиите, че клубът ни е пред финализиране на продажбата на нападателя Али Соу в Египет, сме длъжни да поясним следното: \r\n \r\nИстината е, че при нас досега са постъпили три много силни оферти за негов трансфер. Интересът от страна на чуждестранни клубове е логичен и очакван, но пред ръководството на ЦСКА не стои на дневен ред раздяла с футболиста на всяка цена. Али Соу е основен и много важен състезател за нашия отбор и ние разчитаме на него, за да постигнем целите си този сезон\".", "date": "2020.01.14", "title": "ЦСКА-София с 3 оферти за Соу"}
{"url": "https://standartnews.com/sport/tenisistka-se-otkaza-zaradi-mrsniya-vzdukh-v-melbrn-411785.html", "text": "Въздухът във втория по големина град в Австралия – Мелбърн, както и в други части на австралийския щат Виктория бе обявен за най-замърсения днес в света. Това стана ясно според базата данни за качество на въздуха по света Ай Кю Ер Вижуал. Хората в Мелбърн дори бяха посъветвани да не излизат от домовете си. Качеството на лошият въздух се дължи на огнената стихия, която продължава в Австралия. Горските пожари изпепелиха на 2000 къщи, а 28 намериха смъртта си. Пожарите изпепелиха 11,2 милиона хектара площ. Междувременно тенисистка се отказа от мача си от първи кръг в квалификациите на Australian Open, които започнаха днес. Това се случи на Данила Якупович, която поведе с 6:4, 5:6 в мача си срещу Щефани Фьогеле, когато се строполи на корта, а причината бе задушаване. Впоследствие Якупович се отказа от двубоя си и напусна корта. Подобна случка се разигра и на демонстративния турнира Koyoong Classic, където Мария Шарапова също се отказа от двубоя си срещу Лаура Зигмунд, когато германката водеше с 7:6(4), 5:5. \r\n \r\nИзточник:   © Tennis.bg", "date": "2020.01.14", "title": "Тенисистка се отказа заради мръсния въздух в Мелбърн"}
{"url": "https://standartnews.com/sport/prva-blgarska-pobeda-na-australian-open-411765.html", "text": "Първа българска победа бе постигната днес в квалификациите на Australian Open. Тя е на Виктория Томова, която се класира за втория квалификационен кръг в първия за годината турнир от Големия шлем в Мелбърн. На старта първата ни ракета победи с 6:2, 7:6 индийката Анкита Раина. Във втория кръг  Томова среща румънката Моника Никулеску. ", "date": "2020.01.14", "title": "Първа българска победа на Australian Open"}
{"url": "https://standartnews.com/sport/kike-setien-poema-barselona-411766.html", "text": "Испанецът Кике Сетиен ще поеме гранда Барселона. Той ще ръководи тима до 30 юни 2022  г. Официалното оповестяване на новината от клубния сайт бе забавено, заради изчистването на детайли при прекратяването на договора на Ернесто Валверде. Това стана факт малко след полунощ българско време. Решението за уволнението на досегашния наставник Ернесто Валверде и определянето на негов заместник бе взето след многочасови дебати от ръководството на клуба. След отказа на бившия играч на тима Шави Ернандес да поеме поста веднага, името на бившия треньор на Тотнъм Маурисио Почетино излезе на преден план, но заради миналото му, свързано с Еспаньол, аржентинецът не бе предпочетен. Сетиен за последно бе начело на Бетис. През януари миналата година името му отново се спрягаше за треньорския пост в Барселона. Той е заклет последовател на Йохан Кройф и изповядва стила на игра, характерен за \"блауграна\", основаващ се на дълго притежание на топката и непрекъснати атаки.", "date": "2020.01.14", "title": "Кике Сетиен поема Барселона"}
{"url": "https://standartnews.com/sport/grisho-bi-chorich-na-starta-v-melbrn-411771.html", "text": "Най-добрият български тенисист Григор Димитров победи Борна Чорич на старта на демонстративния турнир \"Куйонг Класик\", който се провежда в едно от предградията на Мелбърн. Гришо спечели макар и трудно с 6:3, 5:7 и 10:8 в шампионския тайбрек. Турнирът е последна проверка за Димитров преди старта му на  Australian Open 2020, който започва идния понеделник. Победата е първа в официален мач на Гришо срещу Чорич. Преди мача на Димитров на корта бяха една от бившите му приятелки Мария Шарапова и Лаура Зигемунд. При 7:6 (5) и 5:5 за германката двубоят бе прекратен заради лошото качество на въздуха. Гришо се пошегува с рускинята, когато тя даваше интервю след мача. Двамата говориха за екипировката с която Гришо ще играе в Мелбърн.", "date": "2020.01.14", "title": "Гришо би Чорич на старта в Мелбърн"}
{"url": "https://standartnews.com/sport/malshans-za-elitsa-kostova-v-melbrn-411796.html", "text": "Третата ракета на България в женския тенис Елица Костова отпадна в първия кръг на квалификациите за Откритото първенство на Австралия в Мелбърн. Родената в Кърджали състезателка загуби от британката Хариет Дарт с 4:6, 1:6 след 65 минути игра. Костова направи два пробива в срещата, но допусна цели шест. Тя завърши с девет печеливши удари срещу 23 непредизвикани грешки. Елица си тръгва с две точки за световната ранглиста, където е на 194-ото място сега. По-рано днес Виктория Томова започна с победа в пресявките. Утре Изабелла Шиникова ще играе срещу Мая Хвалинска от Полша.", "date": "2020.01.14", "title": "Малшанс за Елица Костова в Мелбърн"}
{"url": "https://standartnews.com/sport/peterkhanzel-specheli-9-iya-etap-na-rali-dakar-411831.html", "text": "Стефан Петерханзел (Франция, Bahrain JCW X-Raid Team) спечели деветия етап на тазгодишното издание на офроуд рали Дакар в Саудитска Арабия, а Насер Ал Атия (Катар, Toyota Gazoo Racing) съкрати значително преднината на лидера в автомобилния клас Карлос Сайнс (Bahrain JCW X-Raid Team). \r\n \r\nТримата фаворити за трофея се възползваха от отличните стартови позиции на 476-километровия девети етап от Уади ад-Дауасир до Харад, които заслужиха с незадоволителното си представяне в понеделник. Специално Петерханзел и Ал Атия се откъснаха бързо от колоната и бяха първи и втори на почти всяка контрола, но Сайнс караше далеч зад тях и дори загуби пет минути близо до стотния километър. \r\n \r\nАл Атия завърши с 15 секунди зад Петерханзел и в същото време съкрати преднината на Сайнс на по-малко от половин минута - 24 секунди. Разликата между испанеца и неговия френски съотборник пък бе съкратена на половина и вече е 6:38 минути. \r\n \r\nПабло Кинтания (Чили, Rockstar Energy Husqvarna) записа първата си победа в мотоциклетния клас, но лидерът в генералното класиране Рики Брабек (САЩ, Monster Energy Honda) загуби само четири минути от преднината си. Надпреварата бе много оспорвана и след 300 километра четирима пилоти караха на по-малко от минута един от друг, като Кинтания водеше колоната пред Тоби Прайс (Австралия, Red Bull KTM) и моторите на Хонда, управлявани от Жоан Бареда Борт и Брабек. \r\n \r\nИгнасио Касале (Чили, Casale Racing) спечели етапната победа при четириколките с три секунди пред Джовани Енрико (Enrico Racing Team). Така той поведе вече с 44:57 минути на Симон Витсе (Франция, JE Peux 2020-BBR Mercier Racing), който завърши шести днес. \r\n \r\nАндрей Каргинов (Русия, КАМАЗ-мастер) спечели петата си етапна победа при камионите и остана начело на класирането. Той води с 38:35 минути на своя сънародник и съотборник Антон Шибалов, който днес бе едва шести с повече от 11 минути пасив.", "date": "2020.01.14", "title": "Петерханзел спечели 9-ия етап на рали \"Дакар\""}
{"url": "https://standartnews.com/sport/valeri-bozhinov-pravi-muskuli-vv-vtora-liga-411835.html", "text": "Валери Божинов и Иван Бандаловски стартираха подготовка с лидера във Втора лига - Септември.  Двамата се появиха на базата на столичани и вече провеждат занимания под ръководството на наставника Милен Радуканов. Божигол и Бандаловски имат уговорка с ръководството да поддържат форма с тима, докато си намерят нови отбори. В в края на годината Божинов напусна Ботев (Враца). Заговори се за негово преминаване в ЦСКА 1948, но бившият играч на Ювентус и Манчестър Сити е отказал предложението на \"червените\". Иван Бандаловски пък е без отбор също от около месец, тъй като си тръгна от Берое. При заралии той не попадаше в плановете на наставника Димитър Димитров - Херо.  ", "date": "2020.01.14", "title": "Валери Божинов прави мускули във Втора лига"}
{"url": "https://standartnews.com/sport/setien-vchera-pri-kravite-sega-v-barselona-411843.html", "text": "Новият треньор на Барселона Кике Сетиен беше официално представен на \"Камп Ноу\" днес. Договорът му е за две години и половина, но има клауза, според която може да бъде прекратен през лятото. Това ще стане, ако не изпълни поставените цели.  \"Вчера се разхождах сред кравите на село... Днес съм в клубната база на Барселона, тренирайки най-добрите играчи в света. Аз съм в един отбор, който никога не бих могъл да подобря, защото това е максимумът. Винаги съм бил в добри взаимоотношения с Ернесто Валверде. Ценя свършената от него работа и ще се опитам да поддържам контакт с него, защото има много неща от неговия престой, които ще са ни от полза. В месеците, в които очаквах да поема нов отбор, си мислех, че ще случа на такъв, който е назад в класирането и е в лоша поредица. А поех лидера в Ла Лига.\", каза Кике Сетиен. ", "date": "2020.01.14", "title": "Сетиен : Вчера при кравите, сега в Барселона"}
{"url": "https://standartnews.com/sport/kolko-plati-levski-za-spierings-411849.html", "text": "Трансферната сума, която са платили от Левски на Валвайк за халфа Стайн Спиерингс не е 500 000 евро, както твърдяха медиите в Нидерландия. Това разкри генералният директор на отбора от Ередивизие Франк ван Мосевелд. \"Тъжни сме заради напускането на Спиерингс. Трансферната сума не доближава половин милион евро, касто пишат медиите. Той е футболист, който не може да бъде заменен така лесно в нашия състав\", коментира Ван Мосевелд. ", "date": "2020.01.14", "title": "Колко плати Левски за Спиерингс"}
{"url": "https://standartnews.com/sport/khendersn-e-futbolist-na-godinata-v-angliya-411853.html", "text": "Заслужена награда. Джордан Хендерсън бе определен за Футболист на годината в Англия. Капитанът на Ливърпул се справи с конкуренцията на Рахийм Стърлинг от Манчестър Сити и Хари Кейн от Тотнъм, в борбата за отличието. Хендерсън записа седем мача за Англия през 2019 година, а през март изигра своя двубой номер 50 за \"трите лъва\". 29-годишният халф бе в основата на класирането на Англия за Евро 2020 и спечеленото трето място в новия турнир на УЕФА Лигата на нациите. На клубно ниво Хендерсън спечели три трофея през 2019 година - Шампионската лига, Суперкупата на Европа и Световното клубно първенство. Много анализатори на Острова, също и Юрген Клоп, подчертаха огромната му роля за хегемонията на Ливърпул в европейския и световния футбол в момента.", "date": "2020.01.14", "title": "Хендерсън е футболист на годината в Англия"}
{"url": "https://standartnews.com/sport/bogatash-nomer-edno-na-afrika-iska-da-kupi-arsenal-411836.html", "text": "Най-богатият човек в Африка Алико Данготе се е устремил да сбъдне една своя мечта и да купи Арсенал. Бизнесменът е фен на \"артилеристите\" и сега сподели, че има желание да купи контролният пакет акции на клуба в следващите две години.   \"Ще опитаме да вземем Арсенал през 2021-а година. Ако някой друг поиска, ние ще наддаваме. Това е отбор, който искам да притежавам един ден. Няма да купувам Арсенал сега, тъй като имам други проекти за приключване, но през 2021-а година искам да имам целия пакет. През тази година ще сондираме възможностите, защото искам да издигна компанията си на още по-голямо ниво”, призна той, цитиран от Guardian. 62-годишният боганташ е основател на Dangote Group, който се занимава с продукти като цимент, захар, сол, брашно и стомана. Богаството му се оценява на 20 млрд. долара.", "date": "2020.01.14", "title": "Богаташ номер едно на Африка иска да купи Арсенал"}
{"url": "https://standartnews.com/sport/frodo-bg-stava-sporten-nachalnik-v-nova-televiziya-411854.html", "text": "Витомир Саръиванов ще е новият директор на спортната редакция в Нова телевизия, съобщава Lupa.bg. Журналистът ще поеме поста от досегашния шеф Веселин Василев. До дни се очаква и официалното съобщение за рокадата. Засега не са ясни причините за промяната на върха в спорта на Нова телевизия. През август 2019-а конфликт на интереси сложи край на кариерата на Витомир Саръиванов в БНТ. Така само година след като стана шеф на спорта в държавната медия, журналистът се раздели с поста си. Тогава се заговори, че причина за „отлюспването” е шоуто „Спортисимо”, лансирано лично от него в обществения ефир. Саръиванов бе негов продуцент, което означава, че е прибирал пари за всеки излъчен епизод. Фродо, както открай време наричат Саръиванов заради приликата му с главния герой от „Властелинът на пръстените”, си тръгна с подвита опашка от телевизията-майка малко след като бе обявено, че спортните журналисти там минават под ръководството на колегата му Сашо Йовков. Вито бил съкратен, защото генералният директор Емил Кошлуков преценил, че вече няма нужда от него. „Той на практика остана без работа, след като Сашо Йовков зае мястото му като шеф на спорта, а предаването му „Спортисимо” бе свалено от ефир. За да намерят нещо, заради което да взима заплата, трябваше да уволнят някой друг”, твърдят запознати. Още когато пое БНТ, Емил Кошлуков обяви, че телевизията е на червено. Затова се налагали сериозни съкращения. Първото, което направи, бе да възложи пиара на външна фирма и да се освободи от целия отдел. Второто – да свали от ефир скъпите предавания като „Спортисимо”. Малко повече от година по-рано, през юни 2018-а, Витомир се раздели с бТВ. Договорът на спортния журналист би прекратен изненадващо и той начери пристан в държавния Канал 1. ", "date": "2020.01.14", "title": "Фродо става началник в Нова телевизия"}
{"url": "https://standartnews.com/sport/grisho-pod-nomer-17-na-australien-open-411860.html", "text": "Григор Димитров ще бъде поставен под номер 17 в основната схема на Australian Open. Откритото първенство на Австралия започва на 20 януари в Мелбърн. 28-годишният българин, 19-и в класацията на АТР, през миналия сезон достигна до четвъртия кръг на надпреварата. Номер 1 в схемата е водачът в световната ранглиста Рафаел Надал, а втори е Новак Джокович, което означава, че двамата може да повторят миналогодишния финал. Жребият за основната схема ще бъде изтеглен на 16 януари.", "date": "2020.01.14", "title": "Гришо под номер 17 на Australien Open"}
{"url": "https://standartnews.com/sport/rado-yankov-e-osmi-v-bad-gashchayn-411863.html", "text": "Най-силният ни сноубордист Радослав Янков зае днес осмо място в паралелния слалом в Бад Гащайн (Ав). В квалификацията по-рано през деня Радо зае последното 16-о място даващо право на участие в елиминациите. На осминафинала той отстрани Едвин Корати (Ит). В следващия етап обаче Янков имаше малшанса да падне лошо по средата на трасето и не завърши. Треньорът му Георги Атанасов обаче обяви, че асът ни е се е разминал само с натъртвания. \r\nПобедителят от неговия четвъртфинал Маурицио Бормолини (Ит) стигна до битката за първото място. Италианецът не завърши големия финал, който бе спечелен от сънародника му Даниеле Богоца. Радо Янков е осми в крайното класиране. В генералното подреждане българинът е осми с 1630 т. Лидер с 3310 е Роналд Фишналер (Ит). Следващият старт за Янков е в събота в Рогла (Слвн) - паралелен гигантски слалом.", "date": "2020.01.14", "title": "Радо Янков е осми в Бад Гащайн"}
{"url": "https://www.standartnews.com/sport/valeri-bozhinov-pravi-muskuli-vv-vtora-liga-411835.html", "text": "Валери Божинов и Иван Бандаловски стартираха подготовка с лидера във Втора лига - Септември.  Двамата се появиха на базата на столичани и вече провеждат занимания под ръководството на наставника Милен Радуканов. Божигол и Бандаловски имат уговорка с ръководството да поддържат форма с тима, докато си намерят нови отбори. В в края на годината Божинов напусна Ботев (Враца). Заговори се за негово преминаване в ЦСКА 1948, но бившият играч на Ювентус и Манчестър Сити е отказал предложението на \"червените\". Иван Бандаловски пък е без отбор също от около месец, тъй като си тръгна от Берое. При заралии той не попадаше в плановете на наставника Димитър Димитров - Херо.  ", "date": "2020.01.14", "title": "Валери Божинов прави мускули във Втора лига"}
{"url": "https://www.standartnews.com/sport/setien-vchera-pri-kravite-sega-v-barselona-411843.html", "text": "Новият треньор на Барселона Кике Сетиен беше официално представен на \"Камп Ноу\" днес. Договорът му е за две години и половина, но има клауза, според която може да бъде прекратен през лятото. Това ще стане, ако не изпълни поставените цели.  \"Вчера се разхождах сред кравите на село... Днес съм в клубната база на Барселона, тренирайки най-добрите играчи в света. Аз съм в един отбор, който никога не бих могъл да подобря, защото това е максимумът. Винаги съм бил в добри взаимоотношения с Ернесто Валверде. Ценя свършената от него работа и ще се опитам да поддържам контакт с него, защото има много неща от неговия престой, които ще са ни от полза. В месеците, в които очаквах да поема нов отбор, си мислех, че ще случа на такъв, който е назад в класирането и е в лоша поредица. А поех лидера в Ла Лига.\", каза Кике Сетиен. ", "date": "2020.01.14", "title": "Сетиен : Вчера при кравите, сега в Барселона"}
{"url": "https://www.standartnews.com/sport/bogatash-nomer-edno-na-afrika-iska-da-kupi-arsenal-411836.html", "text": "Най-богатият човек в Африка Алико Данготе се е устремил да сбъдне една своя мечта и да купи Арсенал. Бизнесменът е фен на \"артилеристите\" и сега сподели, че има желание да купи контролният пакет акции на клуба в следващите две години.   \"Ще опитаме да вземем Арсенал през 2021-а година. Ако някой друг поиска, ние ще наддаваме. Това е отбор, който искам да притежавам един ден. Няма да купувам Арсенал сега, тъй като имам други проекти за приключване, но през 2021-а година искам да имам целия пакет. През тази година ще сондираме възможностите, защото искам да издигна компанията си на още по-голямо ниво”, призна той, цитиран от Guardian. 62-годишният боганташ е основател на Dangote Group, който се занимава с продукти като цимент, захар, сол, брашно и стомана. Богаството му се оценява на 20 млрд. долара.", "date": "2020.01.14", "title": "Богаташ номер едно на Африка иска да купи Арсенал"}
{"url": "https://www.standartnews.com/sport/frodo-bg-stava-sporten-nachalnik-v-nova-televiziya-411854.html", "text": "Витомир Саръиванов ще е новият директор на спортната редакция в Нова телевизия, съобщава Lupa.bg. Журналистът ще поеме поста от досегашния шеф Веселин Василев. До дни се очаква и официалното съобщение за рокадата. Засега не са ясни причините за промяната на върха в спорта на Нова телевизия. През август 2019-а конфликт на интереси сложи край на кариерата на Витомир Саръиванов в БНТ. Така само година след като стана шеф на спорта в държавната медия, журналистът се раздели с поста си. Тогава се заговори, че причина за „отлюспването” е шоуто „Спортисимо”, лансирано лично от него в обществения ефир. Саръиванов бе негов продуцент, което означава, че е прибирал пари за всеки излъчен епизод. Фродо, както открай време наричат Саръиванов заради приликата му с главния герой от „Властелинът на пръстените”, си тръгна с подвита опашка от телевизията-майка малко след като бе обявено, че спортните журналисти там минават под ръководството на колегата му Сашо Йовков. Вито бил съкратен, защото генералният директор Емил Кошлуков преценил, че вече няма нужда от него. „Той на практика остана без работа, след като Сашо Йовков зае мястото му като шеф на спорта, а предаването му „Спортисимо” бе свалено от ефир. За да намерят нещо, заради което да взима заплата, трябваше да уволнят някой друг”, твърдят запознати. Още когато пое БНТ, Емил Кошлуков обяви, че телевизията е на червено. Затова се налагали сериозни съкращения. Първото, което направи, бе да възложи пиара на външна фирма и да се освободи от целия отдел. Второто – да свали от ефир скъпите предавания като „Спортисимо”. Малко повече от година по-рано, през юни 2018-а, Витомир се раздели с бТВ. Договорът на спортния журналист би прекратен изненадващо и той начери пристан в държавния Канал 1. ", "date": "2020.01.14", "title": "Фродо става началник в Нова телевизия"}
{"url": "https://www.standartnews.com/sport/kolko-plati-levski-za-spierings-411849.html", "text": "Трансферната сума, която са платили от Левски на Валвайк за халфа Стайн Спиерингс не е 500 000 евро, както твърдяха медиите в Нидерландия. Това разкри генералният директор на отбора от Ередивизие Франк ван Мосевелд. \"Тъжни сме заради напускането на Спиерингс. Трансферната сума не доближава половин милион евро, касто пишат медиите. Той е футболист, който не може да бъде заменен така лесно в нашия състав\", коментира Ван Мосевелд. ", "date": "2020.01.14", "title": "Колко плати Левски за Спиерингс"}
{"url": "https://www.standartnews.com/sport/grisho-pod-nomer-17-na-australien-open-411860.html", "text": "Григор Димитров ще бъде поставен под номер 17 в основната схема на Australian Open. Откритото първенство на Австралия започва на 20 януари в Мелбърн. 28-годишният българин, 19-и в класацията на АТР, през миналия сезон достигна до четвъртия кръг на надпреварата. Номер 1 в схемата е водачът в световната ранглиста Рафаел Надал, а втори е Новак Джокович, което означава, че двамата може да повторят миналогодишния финал. Жребият за основната схема ще бъде изтеглен на 16 януари.", "date": "2020.01.14", "title": "Гришо под номер 17 на Australien Open"}
{"url": "https://standartnews.com/svyat/dzhef-bezos-se-izlozhi-s-pozharite-v-avstraliya-411851.html", "text": "Шефът на \"Амазон\" Джеф Безос обяви в Инстаграм, че компанията му ще дари 1 млн. австралийски долара - или около 690 хил. щатски долара, за подпомагане на борбата с бушуващите горски пожари в Австралия и възстановяване на пораженията от огнената криза на континента. Жестът на Джеф Безос обаче по-скоро предизвика негативна вълна от реакции в интернет, тъй като това е по-малка сума, отколкото основателят на \"Амазон\" е изкарвал на всеки пет минути през 2018 г. Въпреки че състоянието на Джеф Безос намаля немалко след развода му с Макензи Безос, той все още продължава да бъде най-богатият човек на планетата. Редица известни личности направиха в пъти по-големи дарения от това на \"Амазон\", като холивудският актьор Леонардо ди Каприо се ангажира с 3 млн. долара.", "date": "2020.01.14", "title": "Джеф Безос се изложи с пожарите в Австралия"}
{"url": "https://standartnews.com/svyat/katarski-samolet-izbegnal-na-kosm-iranski-raketi-411792.html", "text": "Самолет на катарските авиолинии е избегнал сваляне над Техеран, въпреки че е лятял по същия път като украинския самолет, който случайно беше свален от иранска ракета в петък, съобщава „Ал Арабия“. Около два часа преди излитането на украинския самолет, малко след 6 часа сутринта, летателен апарат на „Катар Еъруейз“ QR491 е излетял от международното летище „Имам Хомейни“ на Техеран до Доха без инциденти, съобщава порталът, цитиран от БГНЕС. В събота Агенцията за авиационна безопасност на Европейския съюз (EASA) призова авиокомпаниите да избягват въздушното пространство на Иран.", "date": "2020.01.14", "title": "Катарски самолет избегнал на косъм ирански ракети"}
{"url": "https://standartnews.com/svyat/trmp-shche-shashne-foruma-v-davos-411857.html", "text": "Американският президент Доналд Тръмп ще бъде звездата на тазгодишния форум в Давос, който ще се фокусира върху климатичните промени и по-приобщаващия модел на капитализма, заявиха организаторите във вторник, цитирани от АФП. Годишното събиране на глобални лидери Давос в швейцарските Алпи ще събере общо 53 държавни ръководители и за четири дни, от 21 януари. Но иранският министър на външните работи Джавад Зариф, който трябваше да присъства, отмени посещението си на фона на скок в напрежението между САЩ и Иран. 50-о издание на форума в Давос ще има повече от 2800 участници, Грета Тунберг, която ще поднови призива си на участниците да спрат да субсидират изкопаемите горива. „Изискваме лидерите да играят своята роля за прекратяване на тази лудост“, пише 17-годишната Т младеж, който също трябва да участва в протести съпровождащи срещата на върха, пише Гардиън. Световният икономически форум, който организира срещата на върха, заяви, че други участници ще включват вицепремиерът на Китай Хан Джън, германският канцлер Ангела Меркел и украинският президент Владимир Зеленски. Тръмп ще бъде придружен от дъщеря си Иванка и нейния съпруг и висш президентски съветник Джаред Къшнър, както и министърът на финансите Стивън Мнучин, и министърът на търговията Уилбър Рос.   ", "date": "2020.01.14", "title": "Тръмп ще шашне Форума в Давос"}
{"url": "https://standartnews.com/svyat/big-ben-shche-bie-za-brekzit-ako-ima-pari-411862.html", "text": "  Борис Джонсън съобщи, че правителството му обмисля вариант да започне кампания за събиране на средства, за да може прочутият британски часовник Биг Бен да отбележи с биене на 31 януари Брекзит. Биг Бен е в реставрация от 2017 г. и оттогава неговата камбана, която тежи 13,7 тона бие само по специални поводи, като например Нова година. Джонсън обясни пред Би Би Си, че един от главните проблеми пред това часовникът да отбележи Брекзит на 31 януари в 23 ч. по Гринуич, е, че операцията ще струва 500 000 паунда. Затова правителството се надява, че ще се намерят хора, които да дарят нужните средства.   ", "date": "2020.01.14", "title": "Биг Бен ще бие за Брекзит, ако има пари"}
{"url": "https://standartnews.com/biznes/ochakvano-boyng-vrvi-nadolu-411859.html", "text": "За първи път от десетилетия \"Боинг\" регистрира спад на поръчките и доставките на пътнически самолети, съобщават медии. Нетно новите поръчки през 2019 г. са спаднали с 87, обявиха от производителя, който все още се бори със скандала около самолетите си 737 MAX. Поръчките на 737 MAX са спаднали със 183 самолета на годишна база, докато поръчките на 777 с 4. Междувременно поръчките на 767 са с 26 повече и на 787 със 74 повече през 2019 г. в сравнение с 2018 г. От компанията съобщиха, че са доставили 380 пътнически самолета (спад от 53%) до края на 2019 г., включително 79 самолета през последното тримесечие. За сравнение до края на 2018 г. са доставени 806 самолета, включително 238 през последното тримесечие на 2018 г. Това означава, че през 2019 г. за първи път от 11 г. \"Боинг\" е доставил толкова малко самолети. В края на миналия месец  Еърбъс изпревари Бойнг и стана най-големият производител на самолети в света. Миналата година \"Еърбъс\" отчете 768 нетни поръчки и достави 863 самолета.", "date": "2020.01.14", "title": "Очаквано - Бойнг върви надолу"}
{"url": "https://standartnews.com/svyat/ulichna-dupka-poglna-avtobus-v-kitay-411778.html", "text": "Улична дупка погълна цял автобус в Китай. Рейсът с пътници падна в кратер на улица в китайския град Синин, столица на провинц ия Цинхай, предаде Франс прес, цитирайки Китайската централна телевизия. \r\n \r\n . Асфалтът на улица в град Синин е пропаднал, при което пълен с пътници автобус паднал наполовина в дупката. съобщава телевизията. Видеозапис, публикуван в сайта на изданието \"Чайна нюз сървис\", показва смаяни минувачи, които се отдръпват от дупката, отворила се в средата на улицата пред автобусна спирка. На записа се вижда автобусът, който е наполовина в дупката и е в почти вертикално положение.", "date": "2020.01.14", "title": "Улична дупка погълна автобус в Китай/СНИМКИ/"}
{"url": "https://www.standartnews.com/sport/rado-yankov-e-osmi-v-bad-gashchayn-411863.html", "text": "Най-силният ни сноубордист Радослав Янков зае днес осмо място в паралелния слалом в Бад Гащайн (Ав). В квалификацията по-рано през деня Радо зае последното 16-о място даващо право на участие в елиминациите. На осминафинала той отстрани Едвин Корати (Ит). В следващия етап обаче Янков имаше малшанса да падне лошо по средата на трасето и не завърши. Треньорът му Георги Атанасов обаче обяви, че асът ни е се е разминал само с натъртвания. \r\nПобедителят от неговия четвъртфинал Маурицио Бормолини (Ит) стигна до битката за първото място. Италианецът не завърши големия финал, който бе спечелен от сънародника му Даниеле Богоца. Радо Янков е осми в крайното класиране. В генералното подреждане българинът е осми с 1630 т. Лидер с 3310 е Роналд Фишналер (Ит). Следващият старт за Янков е в събота в Рогла (Слвн) - паралелен гигантски слалом.", "date": "2020.01.14", "title": "Радо Янков е осми в Бад Гащайн"}
{"url": "https://standartnews.com/svyat/mermerski-mladshi-veshchae-pobeda-na-trmp-na-izborite-411787.html", "text": "Смешна е процедурата по импийчмънт на президента Доналд Тръмп. Той става все по-силен и е все по-гарантирано, че той ще спечели изборите 2020. Този коментар направи в предаването „Тази сутрин“ по бТВ преводачът Йонко Мермерски, който живее в САЩ. По думите му демократите водят слаба кампания, защото единствената им кауза е да свалят Тръмп. Според Мермерски всички действия на президента на САЩ са свързани с това, което обеща преди предходните президентски избори. Той даде пример с това, че са открити 7,5 млн. нови работни места и повечето са за жени. Това, в което обвиняваха президента Доналд Тръмп, че ще започне трета световна война, се оказа невярно, каза още преводачът.", "date": "2020.01.14", "title": "Мермерски-младши вещае победа на Тръмп на изборите"}
{"url": "https://www.standartnews.com/sport/khendersn-e-futbolist-na-godinata-v-angliya-411853.html", "text": "Заслужена награда. Джордан Хендерсън бе определен за Футболист на годината в Англия. Капитанът на Ливърпул се справи с конкуренцията на Рахийм Стърлинг от Манчестър Сити и Хари Кейн от Тотнъм, в борбата за отличието. Хендерсън записа седем мача за Англия през 2019 година, а през март изигра своя двубой номер 50 за \"трите лъва\". 29-годишният халф бе в основата на класирането на Англия за Евро 2020 и спечеленото трето място в новия турнир на УЕФА Лигата на нациите. На клубно ниво Хендерсън спечели три трофея през 2019 година - Шампионската лига, Суперкупата на Европа и Световното клубно първенство. Много анализатори на Острова, също и Юрген Клоп, подчертаха огромната му роля за хегемонията на Ливърпул в европейския и световния футбол в момента.", "date": "2020.01.14", "title": "Хендерсън е футболист на годината в Англия"}
{"url": "https://standartnews.com/sport/vlkhova-specheli-pak-noshchniya-slalom-vv-flakhau-411864.html", "text": "Словачката Петра Влъхова успя да постигне втора поредна победа в слаломите за Световната купа по ски. Тази вечер пред над 20 000 зрители във Флахау тя завърши първа и си заслужи чек от 77 000 евро. Втора само на 0,10 сек зад нея остана Ана Свен Ларсон (Шв). Трета изненадващо за всички е лиерката за СК Микаела Шифрин (САЩ). Тя завърши на 0,43 сек от Влъхова. За словачката това е втора поредна победа във Флахау след тази през 2019-а. Тя вече има 12 за световната купа, като само този сезон вече е с 3. Шифрин обаче остава лидер в класирането за малката купа в слалома и за големия кристален глобус.", "date": "2020.01.14", "title": "Влъхова спечели пак нощния слалом във Флахау"}
