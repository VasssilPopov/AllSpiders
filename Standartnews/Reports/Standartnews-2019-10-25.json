{"url": "https://standartnews.com/mneniya/mestni-izbori-2019-kukuvitsa-kuka-404767.html", "text": "Независимо от стотиците песни, митове и легенди за кукувицата, тази есен птицата се сдоби с ново послание. Политическо. Изрече го Бойко Борисов и внесе колорит в иначе вялата и тягостна кампания, предшестваща най-непредсказуемите избори. „БСП са като кукувици в момента! Те си търсят къде да снесат по едно яйце и застават настрани. Ако бие това яйчице на изборите, БСП вика: „ние сме куковиците“. Ако не бие, казва: „Ааа, ние нямаме нищо общо“. Дали природата е отнела майчинството на кукувицата, за да може тя се посвети изцяло на призванието „Вестителка на радостта и пролетта“, е художествен спор, който се води още от времето на Елин Пелин. В края на политическата кампания обаче напълно неясен е въпросът за кого ще кука кукувицата след вота. Или с други думи, за Борисов или Нинова ще е радостта. Или пък за трети. След 12 години участие в местната власт, и първи след ерата Цветанов. Повечето от кандидатите са познати кметове, които показаха пред началника си задоволителни резултати на евровота и си осигуриха място в надпреварата за следващ мандат. Борисов им даде пълен картбланш да правят кампанията си и те се развихриха. Излязоха от кметствата, обуха дънки, наметнаха пуловерчета и тръгнаха да ухажват електората. Денем заливат социалните мрежи със снимки от реновирани пенсионерски клубове, новопостроени зали, срещи с работници в заводи на привлечени от тях инвеститори. Вечер присъстват на срещи от културния календар на общината. А после се събират в партийния клуб, за да преброят спечелените гласове и естествено, за да чуят какво са сътворили конкурентите и къде са били враговете с партиен билет. Много от кметовете най-искрено вярват, че хората са доволни от преобразените градове и ще гласуват отново за тях. Надсмиват се на добре познатите им кандидати от БСП, забавляват се с гръмките обещания на младоците от ВМРО и стават нервни само, когато се заговори за ДПС. С наближаването на вота обаче напрежението расте пропорционално с несигурността от противоречивите прогнози, партийният хаос по места и липсващата, за първи път, отчетлива централна подкрепа. В тази кампания - договаря инвеститори от Южна Корея до Обединените арабски емирства, прегръща руския посланик за старта на българския участък на \"Балкански поток\", ръкува се сърдечно с новата американска посланичка, приема поздравления от Брюксел за отпадналия мониторингов доклад, както и от Световната банка за огромния бюджетен излишък. За разлика от евроизборите обаче джипът на премиера ловко заобикаля самоуверените  градоначалници и се насочва само към общините с чисто нови кандидатури. Започна спорадичните си обиколки в Плевен, разходи се до Ямбол. И не спря да пътува до Пловдив, за да окуражи Здравко Димитров. И събра всички кандидати на ГЕРБ единствено в Североизтока, защото е наясно, че битката за Добруджа ще е по-кървава дори от тази в София. До дни ще стане ясно дали новата стратегия на премиера – „оправяйте се сами” е печеливша или за балотажа ще се наложи да обикаля държавата на пожар. Отсега е ясно, че ГЕРБ ще задържи първото място по брой кметове. Но тук количеството е от решаващо значение. Загуба в София не означава предсрочен вот, но раздяла с повече от 20 общини може да направи ерозията в партията необратима.     от евроизборите. Жлъчният изказ изчезна, компроматите останаха в сейфовете, кандидатите бяха щателно подбирани да не трупат негативи, а да носят принадена стойност. В градовете-отличници на ГЕРБ, се издигнаха приемливи кандидати, които с повече позитивизъм да осигурят и нови общински съветници. В проблемните градове се впуснаха или доказани в боя депутати, или граждански кандидатури, по подобие на Мая Манолова, които предизвикаха гнева на премиера. Корнелия Нинова се отказа площадните срещи, а избра да посети градовете, в които има голям шанс да си върне червения цвят. Започна с Русе, Ловеч и Шумен, спря се в Благоевград, а след това стигна Ямбол и Хасковско. В това време Кирил Добрев обикаляше цялата държава, а Калоян Паргов – всеки квартал в София. Традиционните послания на БСП за повече социалност, запазването на болници, изграждане на детски градини и подкрепа на малкия бизнес, бяха подплатени в ново послание – в градовете, отдадени на частни фирми, които вдигат цени за хората за сметка на собствени печалби. Дали смекчаването на острия тон спрямо ГЕРБ в страната ще срещне одобрението на хората, предстои да видим. Но е факт, че Корнелия не изглежда притеснена, както през май. И причината е ясна – желанието й да удвои червените кметове изобщо не е трудно, особено след резила на вота преди четири години. Ако това се случи, макар и да не вземе големи области, ще се похвали с нещо повече от хеттрик за 4 години начело на БСП: победа на президенските избори, повече гласове на националните, увеличени евродепутати и градоначалници.  с което затвърди очакванията, че партията на Доган се готви да разшири чувствително периметъра на своите общини. Това стана ясно още на старта на обиколката на централния лъч в знаково избрания град - Дулово. Оттам Мустафа Карадайъ прати първите три послания - ДПС ще си върне традицинните бастиони, загубени преди 4 години. Нито глас няма да бъде разпилян за друга партия. Минимум 55 общини са целта на вота. Североизточният рейд на ДПС здраво изплаши ГЕРБ. И отговорът не закъсня - в препълнената зала Арена Шумен премиерът спешво събра кандидатите в региона, за да ги надъха за победа и да обяви, че ГЕРБ е партията - гарант за етническия мир и демокрация у нас. Но това изказване мина и замина, а южната обиколката на автобуса на ДПС, показа, че Движението за права и свободи няма никакъв конкурент в полето на идеологията. Слоганът на кампанията им - Власт за хората, бе постепенно разгръщан в ежедневните срещи на Карадайъ. Още в началото на изказванията си той заявяваше, че ГЕРБ искат властта с натиск и даваше примери как това се случва предизборно. За разлика от управляващите, казваше председателят и събираше овациите на публиката. След това даваше доказателства как партията на Доган е напълно наясно, за разлика от ГЕРБ, че властта е на хората, а кметовете и  депутатите от Движението са назначени временно на тази длъжност като инструмент за упражняване на властта. На сцената събираше бивши и настоащи кметове, народни представители у нас и в Брюксел, и показваше как ДПС е единствената, която осигурява преимственост. В заключение, обясняваше с примери как, за разлика от ГЕРБ, които искат властта за лична употреба, за ДПС фокусът е в хората и грижата за техните градове. И това изказване беше подплътено с конкретни примери какво са направили техните кметове, въпреки че не са на власт и не разчитат само на европари. Ако на миналите избори, ДПС показваше млади кадри, които с желание и знание са готови да поемат управленческата щафета и да работят за зелена икономика, на тази кампания акцентът беше експертизата на кандидатите им. За първи път много от тях са българи, Злополучната случка с пребития мъж на младежката им лидерка в Сунгурларе, както и отровната реплика за дрехите на кандидатката им в Смолян бяха давани за пример как омразата и разделението властват в целия ни политически небосклон. И станаха поредно доказателство на тезата им, че само в ДПС всички етноси могат да разчитат на сигурност и спокойствие. Ако се сбъдне прогнозата на Карадайъ, че ще спечелят поне в 10 общини, в които няма турско население и ще разширят участието си в общинските съвети в Добруджа и Родопите, това ще означава, че ДПС наистина се е повдигнала на национално ниво. Вече няма да е само \"незаобиколим фактор в управлението\", а ще се превъне в \"първостепенна сила\", както образно се изрази депутатът Йордан Цонев. за всички партии. Дори само заради факта, че най-дефицитната дума в нея бе прогнозата, а най-очакваната на предстоящия вот - изненадата.  Дали ще има радост, рано е да се каже. По вековна традиция кукувицата кука чак напролет. А наесен се броят пилците.                           ", "date": "2019.10.24", "title": "Местни избори 2019: Кукувица кука"}
{"url": "https://standartnews.com/biznes/90-ot-ikonomikite-v-sveta-biyat-spirachki-404806.html", "text": "Ако е прав Джон Кейнс, че „идеите оформят хода на историята”, то прясно приключилата годишна среща на МВФ и Световната банка със сигурност не може да се нарече историческа. Но е в графата – симптоматична, защото ясно показа белезите на болната световна икономика, недоизлекувана през последните 10 години. За всеобщо съжаление, без особен успех върху нея вече е изпробвана всяка от познатите фискални и монетарни инжекции. А на всичкото отгоре дрийм - тиймът от финансови специалисти на планетата се произнесе във Вашингтон за диагнозатата, но тепърва ще решава какво да е лечението. \r\n90 процента от икономиката на света е \r\nв синхронното забавяне заради нарасналите търговки конфликти, ръстът падна до следкризисните нива от 2009-та, китайската икономика най-отчетливо се забавя за последните 20 години, неяснотите по Брекзит задъхват допълнително Европа заради отворените икономики, държавите по света нямат възможност да поемат повече дългове, отрицателните лихви спъват инвеститорите, корупцията е проблем, който вече изисква и надзор от МВФ, образованието по света сериозно куца и спешно се нуждае от нови маркери. Това накратко са част от изводите в приетото комюнике в края на 5-дневната среща на върха на двете най-големи международни финансови организации. Рекордното присъствие от над 4500 финансисти банкери, премиери, министри, консултанти, топ мениджъри и журналисти бе логично. Повечето от тях дойдоха, за да видят на живо новите шефове на МВФ и Световната банка. Кристалина Георгиева седна преди 3 седмици в овакантения стол от Кристин Лагард, която пое Европейската централна банка. Дейвид Малпас пък пое Световната банка през април като наследи на поста временно изпълняващата длъжността Георгиева. И докато българката се прие като обединена европейска кандидатура с френски заряд, то зад бившия заместник-финансов министър на САЩ застана Тръмп на 100 процента. Като член на кабинета, Малпас твърде често критикуваше Световната банка. Днес обаче, вече начело на кредитната институция, възпитаникът на университета в Джорджтаун не показа нито за миг разногласие с Георгиева. Нещо повече – двамата заедно биха камбаната за влошена финансова ситуация и приближаваща се криза. \r\nТочно преди срещата, за пореден път МВФ свали прогнозата за 3% ръст през 2019-та - най-ниската стойност след кризата 2008-2009 г. Световната банка се усъмни, че темпът ще надхвърли 2,7 процента. \r\nВсички губят, каза Кристалина в словото си. Макар че, щетите ще са навсякъде различни. От 20-те най-големи икономики, САЩ са най-малко изложени на спад на износа, Причината е ясна - огромната база на вътрешното потребление. Последствията обаче са с неизвестен мащаб за Европа.  Те ще са особено осезаеми за всички от ЕС, които „разчитат на износ и са отворени за търговия“, заяви комисарят на Европейския съюз по икономическите и финансовите въпроси Пиер Московиси. Финансовият министър на Унгария засили черните краски, като каза, че източноевропейските страни засега държат високите темпове (Унгария е на второ място по ръст след Полша), но в бъдеще са лесно податливи на рисковее, защото в твърде голяма степен засилят от търговията със западните си партньори. Най-голямата икономика на Европа – Германия подсили страховете на финансовите анализатори с едва 0,1 процента ръст за второто тримесечие. Повече от 40% от БВП на Германия идва от износ през 2018 г, – дял, какъвто няма никоя друга голяма световна икономика, но бизнесът е обзет от несигурност, каза на форума финансовият министър на страната Олаф Шолц. Той припомни, че търговската група BGA вече е преразгледала прогнозата си за растеж на износа до едва 0.5%, спрямо 1.5% през 2018-та. Това пък сваля на земята много инвестиционни планове, допълва Reuters. Допълнителни страхове Европа изживява и заради предстоящото излизане на Великобритания от ЕС. Най-лошото е, че от цялото търговско напрежение в света на преден план излезе проблем, който не е количествен и не може да го измерим. Става дума за нежеланието да инвестираме каза представител на една от най-големите инвестиционни групи в Европа и предизвика всеобщо одобрение в пленарната зала. С голям интерес се очакаше изказването на Ислания, която първа след кризата преди 10 години, поиска финансова помощ от МВФ и постигна за кратко невероятни резултати. Сега обаче финансовият министър заяви, че усеща заплаха за икономиката, независимо, че не разчита на износа. \r\n\"Ние обаче станахме достатъчно зависими от туризма“, обясни управителят на централната банка на Исландия. След кризата посетителите в страната нараснали петкратно до 2.5 млн. души, но с началото на търговските войни чуждестранните туристи намалели с 15.6% на годишна база. \r\nПесимизъм обзе и китайците. Очакванията са, че снижаването китайската икономика ще продължи, дъно ще се стигне, а чак от средата на следващата година може да се тръгне отново нагоре. Растежът през третото тримесечие е 6 процента и е рекордно ниско от 90-те години на миналия век. Шокиращата прогноза за Китай през 2020 година е 5,8 процента ръст. \r\nДруги кахъри, но не по-малки, си имат африканските страни. Търговското напрежение ни кара да мислим как да създадат по-самостоятелен континент и да разширим търговията помежду си на основата на Африканското континентално споразумение за свободна търговия, каза кенийският министър Каначо. Търговското напрежение между САЩ и Китай ще ни засегне в енергийния сектор и ще намали средствата на финансовите пазари, от които можем да възползваме, оплака се финансовият министър на Сенегал. Колегата му от Бахрейн заяви, че регионът на Персийския залив също е засегнат от търговското напрежение и произтичащото от това забавяне на инвестициите, въпреки че геополитическите опасения, например за Иран, са друг важен фактор. Министърът на Перу беше далеч по песимистичен. Той обясни, че кабинетът вече е свил прогнозата си за икономически растеж на 3% от 4.2%. Мексико обяви, че се приближава до рецесия която според властите там може да бъде по-трудна за преодоляване, отколкото по време на последния спад преди повече от десетилетие. \r\nБез съмнение, тазгодишната среща излъчи еднозначно послание с код: Несигурност. Несигурността ражда поредица проблеми в глобалната икономика, монетарните мерки са изчерпани, защото живеем в епохата на отрицателните лихви, така че имаме нужда от натиск за увеличаване на растежа каза в изказването си Кристалина Георгиева. Тя се обяви за премахването на административните ограничения и митата, защото „МВФ има интерес от глобализацията, която няма как да върви при поставяне на бариери”. Но в същото време предупреди, че глобализацията се изчерпва, защото „доскоро стимул за нея бе евтината работна ръка, но това вече не е такъв фактор и ще доведе до свит обем на инвестиции\", а допълнително производителността е с темп, по-малък от този на нарастване на застаряващото население. \r\nКогато светът не знае какво да прави, започва да чете Кейнс или Фридман беше казал с усмивка един от Нобелистите за икономика. \r\nВ задаващия се финансов тупик, Кристалина Георгиева също се обърна към вечните съвети на Кейнс. Започна изказването си с мисъл на най-великия британския топикономист на 20-ти век, изречена при учредяването на МВФ: „Икономиката е етична, а не естествена наука. Тя си служи с елементите на интроспекцията и оценъчните съждения”. \r\nЗа съжаление обаче рецептата на Джон Менърд Кейнс от следвоенната капиталистическа епоха, че правителството трябва да играе решаваща роля в икономическото и обществено развитие, е все по-малко приложима за 21-ви век. Защото както призна и Георгиева, опасната свръхзадлъжнялост на много държави прави безсилна пред кризата вече и фискалната политика. След умерения оптимизъм на финансистите по време на зимния Давос и засиления песимизъм на банкерите от есенния Вашингтон, на ход са политиците. С техния брутален реализъм обаче кризата все по-бързо се приближава.              ", "date": "2019.10.24", "title": "90% от икономиките в света бият спирачки"}
{"url": "https://standartnews.com/biznes/vvezhdat-novi-8-taksi-za-khazarta-404809.html", "text": "\r\nМинистърът на финансите е предложил за обществено обсъждане проект за промяна на Постановлението за събиране на таксите по Закона за хазарта, като някои такси се намаляват, но затова пък се въвеждат нови, съобщава сайта на ведомството. С промените се очакват повече приходи в бюджета за 2020 година в размер на 83 600 лв,  за 2021 година - 87 800 лв. и за 2022 г. - 96 000 лв. С 5% намаляват таксите за разглеждане на документи по искане за издаване на лиценз за организиране на онлайн залагания, подадено по електронен път. Аналогична промяна се предлага и по отношение на таксата за разглеждане на документи по искания за промени по вече издадени лицензи. Предварителните разчети показват, че предлаганото намаление ще намали несъществено приходите в бюджета - около 10 000 лева, но затова пък ще стимулират  електронното управление. Новите 8 такси са: 1. за подмяна на игрален софтуер на комуникационно оборудване за организиране на онлайн залагания - 4000 лв.; 2. за увеличаване на броя на игрален софтуер на комуникационно оборудване за организиране на онлайн залагания - 4000 лв.; 3. за намаляване на броя на игрален софтуер на комуникационно оборудване за организиране на онлайн залагания - 2000 лв.; 4. за подмяна или преработка на игралните модули на игрален софтуер на комуникационно оборудване за организиране на онлайн залагания - по 200 лв. за всеки модул; 5. за увеличаване на броя на игралните модули на игрален софтуер на комуникационно оборудване за организиране на онлайн залагания - по 200 лв. за всеки модул; 6. за намаляване на броя на игралните модули на игрален софтуер на комуникационно оборудване за организиране на онлайн залагания - по 100 лв. за всеки модул; 7. за промяна на интернет страницата за организиране на онлайн залагания - 100 лв.; 8. за промяна на адреса на контролния локален сървър - 100 лв. \r\nУпражняването на хазартната дейност без осъществяването на надзор от страна на държавата би могло да доведе до нарушаване на установения в страната общeствен ред. Това налага намесата на държавата чрез прилагане на регулативни мерки - лицензионен режим и контрол по прилагане на предвидените в закона с цел защита на обществения интерес правила и процедури за осъществяването на хазартна дейност, пише в доклада на министър Горанов  ", "date": "2019.10.24", "title": "Въвеждат нови 8 такси за хазарта"}
{"url": "https://standartnews.com/regionalni/parkt-na-sandanski-s-wi-fi-404821.html", "text": "За изграждане на безжична интернет мрежа в парк \"Св.Врач\" общината в Сандански получи финансиране по инициативата WiFi4EU на Европейската комисия. Безжичната мрежа вече е факт и от днес жители и гости на града могат да ползват неограничен достъп до интернет в парковата площ. Безжичният интернет достъп е осигурен чрез 10 точки, сред които са Летен театър, Спортен интернат, Градски басейн, езерото и други. Община Сандански бе сред първите в страната, подготвили апликационна форма и бе одобрена за безвъзмездна помощ. Основната цел на Европейската инициатива WiFi4EU е не само да свързва хората, но и да подпомага културния и историческия обмен на информация. По този начин всички регистрирани общини в платформата ще станат част от една общност и ще бъдат свързани с останалите участници в мащабния проект. Още по-голямата и дългосрочна цел на ЕС е чрез подобряването на интернет връзката да се стимулират услуги като електронно правителство, електронно здравеопазване, онлайн банкиране и видео обажданията.", "date": "2019.10.24", "title": "Паркът на Сандански с Wi-Fi"}
{"url": "https://standartnews.com/biznes/erp-sever-investira-1-mln-lv-v-ptitsezashchitni-ustroystva-404836.html", "text": "Следвайки своята политика за подкрепа опазването на биоразнообразието, всяка година Електроразпределение Север предприема мерки за защита живота на птиците при кацане или гнездене по съоръженията от електроразпределителната мрежа в Североизточна България. През следващите 3 години дружеството планира да инвестира 1 милион лева в обезопасяване на въздушни електропроводи и опазване популацията на пернатите видове. През този сезон предстои ЕРП Север да постави нови 1250 защитни устройства и 100 платформи преди пролетната миграция на птиците. Електрическите стълбове и проводници са място, което птиците често използват за почивка по време на прелета. За да запазят живота на пернатите, специализираните екипи монтират по стоманобетонните стълбове предпазни маншони, които не позволяват възникване на късо съединение при допира на крилете с проводниците. Поставянето на птицебрани е друга надеждна мярка за обезопасяване на електропроводите. Приспособленията пречат на пернатите да кацат по стоманорешетъчните стълбовете и по този начин ги предпазват от попадане под напрежение. Изработени са от изолационен материал и имат сферични накрайници, благодарение на които крайниците на птиците не се нараняват при опит за кацане. Електрическите стълбове са едно от най-предпочитаните места за гнездене от щъркеловите двойки. Натрупването на сухи клони и други лесно запалими материали създава условия за възникване на пожари и загиване на новоизлюпените птици. За да запази популацията на защитения вид, ЕРП Север монтира платформи, чрез които се повдигат и обезопасяват домовете на щъркеловите семейства. През последните години Електроразпределение Север монтира над 5 хиляди птицезащитни устройства и 500 платформи за щъркелови гнезда. Близо 400 стълба бяха изолирани и обезопасени. Поради склонността на птиците да изменят прелетния си маршрут, обезопасителните дейности на електроразпределителните дружества са ежегоден процес, който протича през периода преди пролетната и след есенната миграция.  ", "date": "2019.10.24", "title": "ЕРП-Север инвестира 1 млн. лв. в птицезащитни устройства"}
{"url": "https://standartnews.com/biznes/antimonopolnata-komisiya-sprya-sdelkata-za-chez-404849.html", "text": "Комисията за защита на конкуренцията не разрешава на \"Еврохолд\" да купи българските активи на ЧЕЗ, става ясно от решение на антимонополната комисия, цитирано от БНР. Днес, 24 октомври, КЗК забрани концентрацията между предприятия, която ще се осъществи чрез придобиване на непряк едноличен контрол от страна на „Еврохолд България“ АД върху предприятията на ЧЕЗ в България. КЗК спира продажбата на българските активи на ЧЕЗ за втори път. Аргументът сега е свързан със застрахователен продукт, който е незначителна част от портфолиото на групата на \"Еврохолд\". \"На база постъпилата информация и доказателства в хода на проучването по преписка КЗК-822 от 2019 година, Комисията установи, че нотифицираната сделка ще породи конгломератни ефекти на застрахователния пазар и на електроенергийния сектор. Планираната сделка ще доведе до съществено увеличаване пазарната мощ на концентриращите се предприятия, които ще имат възможност да действат в значителна степен независимо от своите конкуренти. Въз основа на цялостния анализ Комисията заключи, че обединяването на опита, икономическия ресурс и пазарните позиции на концентриращите се предприятия в електроенергийния и застрахователния сектори създава предпоставки нотифицираната сделка да доведе до установяване или засилване на господстващото положение на обединената група и значително възпрепятстване на ефективната конкуренция на съответните пазари\". Решението на КЗК може да бъде обжалвано в 14-дневен срок пред Административен съд - София област. Надзорният съвет на холдинга трябва да реши дали да обжалва решението на антимонополната комисия. Първата реакция на \"Еврохолд\" обаче гласи: \"Еврохолд приема решението на КЗК като позитивна оценка за финансовата мощ на холдинга и като потвърждение за възможностите на компанията да реализира мащабни придобивания. Това е още един аргумент холдингът да продължи да следва своята стратегия за развитие\".", "date": "2019.10.24", "title": "Антимонополната комисия спря сделката за ЧЕЗ"}
{"url": "https://www.standartnews.com/sport/globikha-ramos-za-ukrivane-na-dantsi-404847.html", "text": "Капитанът на Реал (Мадрид) Серхио Рамос потвърди днес, че е бил глобен от данъчните власти в Испания за нередности, свързани с имиджовите му права между 2012 и 2014 г.  Според в. \"Ел Мундо Депортиво\" Рамос е бил глобен с един милион евро за прехвърляне на приходи на собствената си компания Sermos 32 SL, за да плати по-малко данъци. Футболистът призна, че е платил, но планира да обжалва, тъй като смята, че е несправедливо санкциониран от промяна в закона. „Това е административна глоба, а не престъпление. Като се има предвид информацията, публикувана наскоро, бих искал да подчертая, че декларирам целия си доход в Испания. Имам екип от професионални съветници, които анализират, управляват и решават всички мои данъчни въпроси. Наясно съм с всичките си задължения към данъчната агенция\", заяви защитникът. Рамос се присъединява към дълъг списък от футболни звезди в Испания, които имат проблеми с данъчните власти. Докато при случаите на Кристиано Роналдо, Лео Меси и Неймар срещу тях е повдигнато наказателно производство, Рамос подчерта, че неговият случай е административен и не попада в тази категория.", "date": "2019.10.24", "title": "Глобиха Рамос за укриване на данъци"}
{"url": "https://standartnews.com/kultura/bez-gospodaryat-na-sveta-za-yubileya-na-da-vinchi-v-luvra-404823.html", "text": "Светът почита Леонардо в Лувъра Световни музеи се обединиха за експозицията, посветена на Леонардо да Винчи в Лувъра. Премиерата й е на 24 октомври и в нея могат да се видят произведения на гения, предоставени от  Ватикана, „Уфици“, Националната галерия на Великобритания, „Ермитажа“, „Метрополитън“, личната колекция на Бил Гейтс  с дневници на Леонардо, познати като „Codex Leicester“.... Има дори дигитална заигравка с Мона Лиза. Чрез добавена реалност шлем приближава зрителя към лицето на сеньора Дел Джокондо, позирала на Леонардо през 1503 година.  Всъщност то е ситуирано върху физиономията на актриса с добавени нос и очи на една от най-известните жени на планетата. Събитието на есента е дългоочакваната кулминация на честванията из целия свят, посветени на 500 години от рождението на ренесансовия титан. Идеята на изложбата в четири части е да се проследят стъпките на артиста и изобретател -  художник, архитект, инженер, математик, ботаник, зоолог и  авиатор, макар че в неговата епоха подобна професия все още не  съществува. 160 са творбите на флорентинеца, а изложбата се случва след серия от международни скандали, започнали с желанието на французите да получат на заем работи на Да Винчи от Италия.  След отзоваване на дипломати в крайна сметка „Витрувианският човек“, „Битката при Ангиари“, „Поклонението на влъхвите“ и още няколко произведения отпътуваха за Париж. И това е напълно логично, тъй като Лувърът притежава най-голямата сбирка с доказани платна на Да Винчи – Джокондата, „Мадоната на скалите“, „Прекрасната Ферониера“, „Свети Йоан Кръстител“, „Света Анна с Мадоната и Младенеца“, 22 скици и рисунки.   Най-големите маниаци по Да Винчи се дивят на дневника му „Ръкопис Б“, в който са скиците на летателна машина, която е като две капки вода с днешния хеликоптер, както и силует на приличащо на превозно средство съоръжение. Още 14 ръкописа разкриват уникалните теории на италианеца.  В Лувъра е и точното копие на миланския стенопис „Тайната вечеря“, направено от Марко д’Оджоно през 1506 година. Цяла Европа чакаше със затаен дъх дали в Лувъра ще изгрее „Спасителят на света“ - платното, което се смята, че е на Леонардо. То беше продадено на търг през 2017-а за 450 милиона долара на милиардер от обкръжението на принц Мохамед бил Салман, престолонаследника на Саудитска Арабия. Говори се, че всъщност „Спасителят на света“ е на 134-метровата яхта на монарха. Експертите, а и обикновените ценители се надяваха, че картината ще бъде изложена във филиала на Лувъра в Абу Даби. Но, уви – и  това не се случва засега. Но вече се знае, че творбата е започната от Леонардо и е довършена от някой от учениците му. Но е възможно и цялата да е рисувана от него, пише „Ню Йорк таймс“. Да припомним, че Да Винчи умира във Франция през 1519-а, където живее през последните години от земното си битие като личен приятел и съветник на Франсоа I, който го цени високо.    Изложбата „Леонардо да Винчи“ ще продължи в Лувъра до 24 февруари 2020 година.", "date": "2019.10.24", "title": "Без \"Спасителят на света\" за юбилея на Да Винчи в Лувъра"}
{"url": "https://standartnews.com/kultura/judas-priest-praznuvat-50-u-nas-404843.html", "text": "Метъл величията Judas Priest ще отбележат своята 50 годишнина със световно турне, което ще мине и през България. Легендарните музиканти ще представят най-доброто от култовата си кариера, начело с емблематичния си фронтмен Роб Халфорд. Поводът за пристигането им е новото издание на фестивала \"Midalidare Rock in the Wine Valley\". Британците са първите обявени хедлайнери. \"Изключително сме щастливи, че Judas Priest избраха нас, за да отпразнуваме този голям момент за групата в България. Поводът всъщност е двоен - през 2020-а Midalidare става на 10 години, така че фестивалът ще бъде наистина специален!\", споделя управителят на събитието Александър Алексиев. \"Изборът на Judas Priest не е случаен. Както обещахме, целта на второто издание на \"Midalidare Rock in the Wine Valley\" е да надгради и развие старта от 2017-а. Турнето на британците ще е нещо несравнимо с досегашните им концерти, за което говори и фактът, че са избрани за хедлайнер на Wacken 2020, а феновете в България ще могат да видят специалното им юбилейно шоу преди това\", разказва един от организаторите Алекси Калев. Второто издание на \"Midalidare Rock in the Wine Valley\" ще се проведе на 17, 18 и 19 юли 2020-а. От днес тридневните билети са на цена от 100 лева и могат да бъдат закупени онлайн. След обявяване на втория хедлайнер ценните хартийки ще са на цена от 120 лева.", "date": "2019.10.24", "title": "Judas Priest празнуват 50 у нас"}
{"url": "https://www.standartnews.com/sport/chudodeyniyat-klub-na-domuschiev-404855.html", "text": "Най-голямата спортна медия в Испания - AS.com, обърна сериозно внимание на собственика на Лудогорец Кирил Домусчиев. Тази вечер българският шампион играе с испанския Еспаньол в двубой от 3-ия кръг на груповата фаза на Лига Европа. След първите две срещи Лудогорец е лидер в групата си с актив от 6 точки след 2 победи. След вълшебното поколение на България от САЩ 1994 година, в страната нямаше отбор, който да бъде толкова впечатляващ като Лудогорец в момента. Тимът доминира в България в последните 8 години, като редовно участва и в груповите фази на Шампионска лига и Лига Европа, пише изданието. Чудото на град Разград, с население от едва 33 000 жители има име и фамилия: Кирил Домусчиев. Един от най-богатите българи има широк спектър от бизнес интереси, а състоянието му се оценява на над 500 милиона. След промените в началото на 90-те години Кирил Домусчиев основава заедно с брат си (Георги Домусчиев) Advance Properties. И в рамките на фармацевтичния сектор създава Huvepharma, специализирана в лекарства за животни и биотехнологии, сред десетте най-важни в света в своя сектор. \r\n \r\nХаризмата му се обобщава в разширяването на бизнеса и признанието му в световен план. Развива бизнес в Белгия, Италия и САЩ, където е почетен гражданин на Небраска. Дори неговата компания, която има дъщерни дружества в Минесота и Арканзас, беше обявена за компания на годината в Сейнт Луис. През тази година Домусчиев закупи и българската медийна група NOVA Broadcasting Group, която разполага със 7 телевизионни канала, две радиостанции и множество сайтове. Преди да стартира проекта Лудогорец, той опитва да инвестира в ЦСКА София, но през 2011 година купува Лудогорец и започва да инвестира в клуба. След което клубът става шампион и започва да печели на домашна сцена.", "date": "2019.10.24", "title": "Чудодейният клуб на Домусчиев"}
{"url": "https://www.standartnews.com/sport/khero-razkri-kakvo-da-ochakvat-ot-nego-v-beroe-404850.html", "text": "Новият треньор на футболния Берое Димитър Димитров – Херо даде първата си пресконференция в Стара Загора днес. “За мен е огромна чест да поема Берое. Един уважаван клуб, с история. Един от най-футболните градове на България. През годините съм имал и други предложения от Берое. Тогава не се получи. Не очаквайте чудеса в началото. Няма такива магьосници, които да обърнат нещата на 360 градуса. Ще работя със сърце и душа. Берое, на базата и възможностите които има, не е на мястото си”, коментира Херо в началото, след което обяви своя щаб. “Петър Колев, Георги Чиликов плюс Йордан Господинов, който ще бъде треньор на вратарите. Може да има и други хора, които ще бъдат споделени постфактум”, разясни 60-годишният Димитров. “Ще се опитаме с победи да вдигнем настроението и тонуса на отбора. Минималната ни цел е влизане в шестицата. Изостанали сме от водещите отбори в точките, но ще се опитаме да скъсим дистанцията. Какво ме накара да приема поста?! Накараха ме базата и условията в Берое. Това е една от най-добрите бази с тази на Лудогорец. И публиката, която е изключително важен фактор, която е налице. Публиката винаги има право, тя не трябва да се коментира. Вярвам, че ще имаме успехи“, изрази оптимизъм бургазлията. Според него Берое има добър потенциал и Димитров очаквал отборът да бъде хит през този сезон. Дебютът на Херо начело на тима ще бъде в домакинския мач срещу Ботев (Враца) на 29 октомври..", "date": "2019.10.24", "title": "Херо разкри какво да очакват от него в Берое"}
{"url": "https://standartnews.com/kultura/berkovitsa-s-byust-na-yordan-radichkov-404791.html", "text": "Нов портрет от бронз на Йордан Радичков извая именитият скулптор професор Георги Чапкънов. Бюстът на великия сладкодумец бе осветен в паметния му кът в Берковица по случай 90 години от рождението му. Чапкънов е автор и на един от най - впечатляващите образи на  Радичков, увековечили приживе изключителния разказвач. Новата си творба Чапа отля в най-модерната столична леярна – тази на скулптора Марин Марков. Произведенията на Радичков, който се появява на бял свят на 24 октомври, са преведени на 37 езика и са издадени в 50 страни по света. Той е номиниран два пъти за Нобеловата награда за литература. На него е наименуван Радичков връх на остров Ливингстън в Антарктида. \"Човек е дълго изречение, написано с много любов и вдъхновение, ала пълно с правописни грешки\", е може би най-известният цитат на Радичков не само от „Домашна тетрадка“. Една от култовите му мъдрости в „Ние, врабчетата“ е  \"Оня, който е бил затворен, най-добре разбира жаждата за свобода.\" А сред най-разтърсващите му изводи е и този: „За да се помогне на човека, трябва човещина. Господ  е дал човещината на хората, но всеки я тегли към себе си, всеки я ръфа, всеки се бие за нея, както циганинът се бие за катуна си. Няма човещина, човеците са я разкъсали, насекли са я, заровили са я в земята както картоф се заравя.\" Ето и моменти от живота на Радичков. Момчето от село Калиманица през 1947 година завършва гимназия в Берковица.  Работи като кореспондент и редактор във вестниците „Народна младеж“, „Вечерни новини“, „Литературен фронт“, после и в „Българска кинематография“. От 1973-а до 1986-а е в Съвета за развитие на духовните ценности на обществото в Държавния съвет, от 1986 до 1989-а е заместник-председател на Съюза на писателите. Радичков публикува импресии, разкази и очерци от 1949 година. През 1959-а издава първата си книга с разкази „Сърцето бие за хората“. Следват сборниците „Прости ръце“ (1961), „Обърнато небе“ (1962), „Планинско цвете“ (1964), „Шарена черга“ (1964). През 1965-а  излиза „Свирепо настроение“ – една от най-емблематичните му книги. През 1966-а е премиерата на романа-пътепис „Неосветените дворове“. Докато печели овации с „Ние, врабчетата“, пише и сценариите за игрални филми „Горещо пладне“ (1966) и „Привързаният балон“ (1967). 1967-а е годината на „Суматоха“, в която казва „Човек не всякога е там, където е капата му. А при суматохата изобщо не може да се разбере под коя капа какво има“. През 1969-а се появява „Барутен буквар“. След това настъпва епохата на романите „Всички и никой“ и „Прашка“, на пиесите „Януари“, „Лазарица“ и „Опит за летене“, които заедно със „Суматоха“ са играни в Австрия, Югославия, Германия, Гърция, Швейцария, Дания, Полша, Русия, Унгария, Финландия, Чехия, САЩ, Румъния... През 1984-а  излиза сборникът с разкази и новели „Верблюд“, а през 1988-а -  романът „Ноев ковчег“. През „пупавото време“, както Радичков иронично нарича последните години на миналия и първите на новия век – пупа на монтански диалект означава корем – той дава съглание интервютата му да бъдат събрани в „Скитащи думи“. Корифеят на словото, който имаше десетки награди у нас и по света, си отиде през 2004-а. Напусна го с усмивка – като един от любимите си герои в „Ние, врабчетата“, който казваше: „Да крачиш пешком по света, като си подсвиркваш небрежно с уста - мигар може да има нещо по-красиво от това! И най-нехайно можеш да пъхнеш ръце в джобовете си, и с най-нехаен вид да крачиш по полето. Облак смръщи чело, удари гръм и плисне дъжд, а ти вървиш пешком и си подсвиркваш небрежно с уста, нищо, че са ти мокри ушите от дъжда. Виелица се свие и преспи вълчи вдига, а ти вървиш през преспите пешком, като си подсвиркваш най-небрежно - мигар може нещо по-красиво от това да се измисли! И ей я бледата зеленина, показва мълчаливо своя нос, пчела жужи по нацъфтелите ливади, а пешеходецът върви пеша между пчелите, тревата бавно се изправя подир петите му и цялото поле дъхти на билка. Дълбоко вдишва пешеходецът миризмите на младата трева и си подсвирква най-небрежно\".  ", "date": "2019.10.24", "title": "Берковица с бюст на Йордан Радичков"}
{"url": "https://www.standartnews.com/sport/espanol-izmkna-pobeda-v-razgrad-404872.html", "text": "Еспаньол удържа първото място в група Н, след като надви Лудогорец в Разград с 1:0. Единственият гол в мача вкара Кампузано в 13-ата минута. През второто полувреме Лудогорец натисна, но шансът бе на страната на гостите и те удържаха победата. Бетонът на испанците бе гарниран с червен картон на капитана им Лопес. В другия мач от групата Ференцварош победи като гост ЦСКА (Москва) с 1:0. В класирането Еспаньол води със 7 т, пред Лудогорец - 6, Ференцварош - 4 и ЦСКА - 0.", "date": "2019.10.24", "title": "Еспаньол измъкна победа в Разград"}
{"url": "https://standartnews.com/svyat/prestpen-biznes-s-toksichni-obuvki-razkrit-v-italiya-404861.html", "text": "Разбита е мафиотска структура за рециклиране на токсична пластмаса, изпращана за целта в Китай, за да се върне обратно като обувки, които се продават в Италия, съобщи полицията в четвъртък. \r\n \r\nСлужителите на реда хвърлиха в следствения арест 10 души, задържаха още петима под домашен арест и установиха контрол върху пет компании в Сицилия, след като разкриха мошеничеството при използвани пластмасови плоскости, замърсени с торове и пестициди. \r\n \r\nАрестуваните са обвинени в различни престъпления, сред които изнудвания, притежаване на незаконно оръжие, тежки телесни повреди и трафик на отпадъци. \r\n \r\nПрестъпният пръстен е ръководен от Клаудио Карбонаро, гангстер, който е \"отговорен за жестоки престъпления през 80-те и 90-те години, включително за над 60 убийства\", заяви полицията. \r\n \r\nСлед като стана свидетел на полицията, Карбонаро се завърна през 2013 г. в Сицилия, където пое ръководството на мафиотски клан и даде началото на изключително доходоносния трафик на замърсени пластмаси. \r\n \r\nПолицейската операция дойде след 4-годишно разследване след изземването в Рим на обувки, изработени от токсични материали. Разследването разкри, че пластмасовите отпадъци се събират в складове в Сицилия и се транспортират до Китай, само за да се върнат в Италия като обувки. Източник: БГНЕС  ", "date": "2019.10.24", "title": "Престъпен бизнес с токсични обувки разкрит в Италия"}
{"url": "https://standartnews.com/sport/espanol-izmkna-pobeda-v-razgrad-404872.html", "text": "Еспаньол удържа първото място в група Н, след като надви Лудогорец в Разград с 1:0. Единственият гол в мача вкара Кампузано в 13-ата минута. През второто полувреме Лудогорец натисна, но шансът бе на страната на гостите и те удържаха победата. Бетонът на испанците бе гарниран с червен картон на капитана им Лопес. В другия мач от групата Ференцварош победи като гост ЦСКА (Москва) с 1:0. В класирането Еспаньол води със 7 т, пред Лудогорец - 6, Ференцварош - 4 и ЦСКА - 0.", "date": "2019.10.24", "title": "Еспаньол измъкна победа в Разград"}
{"url": "https://standartnews.com/sport/globikha-ramos-za-ukrivane-na-dantsi-404847.html", "text": "Капитанът на Реал (Мадрид) Серхио Рамос потвърди днес, че е бил глобен от данъчните власти в Испания за нередности, свързани с имиджовите му права между 2012 и 2014 г.  Според в. \"Ел Мундо Депортиво\" Рамос е бил глобен с един милион евро за прехвърляне на приходи на собствената си компания Sermos 32 SL, за да плати по-малко данъци. Футболистът призна, че е платил, но планира да обжалва, тъй като смята, че е несправедливо санкциониран от промяна в закона. „Това е административна глоба, а не престъпление. Като се има предвид информацията, публикувана наскоро, бих искал да подчертая, че декларирам целия си доход в Испания. Имам екип от професионални съветници, които анализират, управляват и решават всички мои данъчни въпроси. Наясно съм с всичките си задължения към данъчната агенция\", заяви защитникът. Рамос се присъединява към дълъг списък от футболни звезди в Испания, които имат проблеми с данъчните власти. Докато при случаите на Кристиано Роналдо, Лео Меси и Неймар срещу тях е повдигнато наказателно производство, Рамос подчерта, че неговият случай е административен и не попада в тази категория.", "date": "2019.10.24", "title": "Глобиха Рамос за укриване на данъци"}
{"url": "https://standartnews.com/sport/khero-razkri-kakvo-da-ochakvat-ot-nego-v-beroe-404850.html", "text": "Новият треньор на футболния Берое Димитър Димитров – Херо даде първата си пресконференция в Стара Загора днес. “За мен е огромна чест да поема Берое. Един уважаван клуб, с история. Един от най-футболните градове на България. През годините съм имал и други предложения от Берое. Тогава не се получи. Не очаквайте чудеса в началото. Няма такива магьосници, които да обърнат нещата на 360 градуса. Ще работя със сърце и душа. Берое, на базата и възможностите които има, не е на мястото си”, коментира Херо в началото, след което обяви своя щаб. “Петър Колев, Георги Чиликов плюс Йордан Господинов, който ще бъде треньор на вратарите. Може да има и други хора, които ще бъдат споделени постфактум”, разясни 60-годишният Димитров. “Ще се опитаме с победи да вдигнем настроението и тонуса на отбора. Минималната ни цел е влизане в шестицата. Изостанали сме от водещите отбори в точките, но ще се опитаме да скъсим дистанцията. Какво ме накара да приема поста?! Накараха ме базата и условията в Берое. Това е една от най-добрите бази с тази на Лудогорец. И публиката, която е изключително важен фактор, която е налице. Публиката винаги има право, тя не трябва да се коментира. Вярвам, че ще имаме успехи“, изрази оптимизъм бургазлията. Според него Берое има добър потенциал и Димитров очаквал отборът да бъде хит през този сезон. Дебютът на Херо начело на тима ще бъде в домакинския мач срещу Ботев (Враца) на 29 октомври..", "date": "2019.10.24", "title": "Херо разкри какво да очакват от него в Берое"}
{"url": "https://standartnews.com/svyat/smyanata-na-chasovoto-vreme-shche-spre-ama-drug-pt-404871.html", "text": "Прекратяването на сезонната смяна на часовото време засега е в застой. Това потвърди днес говорител на Европейската комисия. Засега комисията не може да посочи срок за приемането на решение. Предвижда се, ако държавите от ЕС постигнат напредък в преговорите, да прехвърлят въпроса към Европейския парламент, който по принцип е съгласен с първоначалното предложение на ЕК смяната на часовника да спре. Европа стопира голяма промяна, която всички българи очакваха Едва когато това решение е взето, ще се пристъпи към очертаването на новите часови зони, защото някои държави от ЕС ще предпочетат да запазят \"завинаги\" астрономическото часово време, докато други ще изберат \"лятното\". Изборът на отделните държави бе определен с допитвания, които показаха например, че мнозинството в България би предпочело постоянно \"лятно\" часово време, докато мнозинството в Белгия предпочита \"зимно\". Ако тези желания бъдат приложени, часовата разлика между България и Белгия би се увеличила от един час, както е сега, на два часа. \r\n \r\n ", "date": "2019.10.24", "title": "Смяната на часовото време ще спре, ама друг път"}
{"url": "https://standartnews.com/sport/chudodeyniyat-klub-na-domuschiev-404855.html", "text": "Най-голямата спортна медия в Испания - AS.com, обърна сериозно внимание на собственика на Лудогорец Кирил Домусчиев. Тази вечер българският шампион играе с испанския Еспаньол в двубой от 3-ия кръг на груповата фаза на Лига Европа. След първите две срещи Лудогорец е лидер в групата си с актив от 6 точки след 2 победи. След вълшебното поколение на България от САЩ 1994 година, в страната нямаше отбор, който да бъде толкова впечатляващ като Лудогорец в момента. Тимът доминира в България в последните 8 години, като редовно участва и в груповите фази на Шампионска лига и Лига Европа, пише изданието. Чудото на град Разград, с население от едва 33 000 жители има име и фамилия: Кирил Домусчиев. Един от най-богатите българи има широк спектър от бизнес интереси, а състоянието му се оценява на над 500 милиона. След промените в началото на 90-те години Кирил Домусчиев основава заедно с брат си (Георги Домусчиев) Advance Properties. И в рамките на фармацевтичния сектор създава Huvepharma, специализирана в лекарства за животни и биотехнологии, сред десетте най-важни в света в своя сектор. \r\n \r\nХаризмата му се обобщава в разширяването на бизнеса и признанието му в световен план. Развива бизнес в Белгия, Италия и САЩ, където е почетен гражданин на Небраска. Дори неговата компания, която има дъщерни дружества в Минесота и Арканзас, беше обявена за компания на годината в Сейнт Луис. През тази година Домусчиев закупи и българската медийна група NOVA Broadcasting Group, която разполага със 7 телевизионни канала, две радиостанции и множество сайтове. Преди да стартира проекта Лудогорец, той опитва да инвестира в ЦСКА София, но през 2011 година купува Лудогорец и започва да инвестира в клуба. След което клубът става шампион и започва да печели на домашна сцена.", "date": "2019.10.24", "title": "Чудодейният клуб на Домусчиев"}
{"url": "https://standartnews.com/svyat/eto-ya-nay-bogatata-ruskinya-404816.html", "text": "Елена Батурина, президентът на компанията Inteco Management, със състояние от 1,2 милиада долара за пета поредна година е най-богата рускиня, според класацията на руското издание на Форбс. Първите 25 най-заможни дами в Русия има държат общо богатство в размер на почти 10 милиорда долара.   Жената на бившия кмет на Москва Юрий Лужков притежава хотелски бизнес от Ирландия до Казахстан, има железен характер, остър ум и силна воля. Родена е семейство на работници, от дете мрази цигарите, но от години язди кон  и кара ски. С по-големия си брат Виктор създава семейната кооперация Inteco в годината, в която се омъжва за Лужков. За втора поредна година Tатяна Бакалчук, която притежава един от хитовите онлайн магазини -Wildberries и има състояние от 1 милиард долара, запазва второто място в класацията за 25-богатите жени в Русия. Татяна изгражда сама от 15 години компания и е наричана \"руския Джак Ма\", заради сравнение с основателя на един от най-големите онлайн търговци в света - Alibaba. На третото място, с далеч \"по-малки\" авоари - в размер на 600 милиона долара, е Татяна Ковалчук, съпругата на милиардера Юрий Ковалчук, който притежава компанията Согаз. \r\nСъщото състояние притежава и частният инвеститор Елена Риболовлева. В Топ 10 попадат още дъщерята на милиардера Аркадий Ротенберг, собственичката на дял в TPS Real Estate- Лилия, която има състояние от 500 милиона долара, както и Лидия Михайлова, бивша съпруга на основателя на групата на Черкизово Игор Бабаев (415 милиона долара). Сред най-богатите е и един от акционерите на Фосагро - Евгения Гуриева. По-назад в класацията е бившата съпруга на Роман Абрамович Ирина (300 млн. долара), както и членът на съвета на директорите на ЛУКОЙЛ Любов Хоба ( 300 млн. долара). Любопитен факт е, че съпругата на президента на ЛУКОЙЛ Вагит Алекперов- Лариса, е едва на 23-то място със състояние от 180 милиона долара. \r\nПоследното място в класацията държи тенисистката Мария Шарапова с богатство от 180 милиона долара.  ", "date": "2019.10.24", "title": "Ето я най-богатата рускиня"}
{"url": "https://standartnews.com/svyat/bez-dds-za-sdelki-s-zhilishcha-v-grtsiya-404814.html", "text": "Сделките с жилища, чийто лицензи са издадени след 2006 година, вече ще са без начислен ДДС. С тази мярка премиерът Кириякос Мицотакис иска да засили имотния пазар, да увеличи инвестициите и да подкрепи cтpoитeлния ceĸтop, съобщава Каthіmеrіnі. \"Нoвoтo cтpoитeлcтвo, ĸaĸтo и жилищaтa, пocтpoeни пpeз пocлeднитe 14 гoдини и вce oщe нeпpoдaдeни, ca ocвoбoдeни oт дaнъĸ дoбaвeнa cтoйнocт\", зaяви Мицотакис в peч, в която oчepтa визиятa cи зa \"пoнe cлeдвaщитe чeтиpи гoдини\". Tя вĸлючвa и peфopми, ĸoитo щe пpивлeĸaт нoви инвecтиции и фиcĸaлнa пoлитиĸa за нaмaлeниe нa дaнъци и дeйcтвия в бaнĸoвaтa cиcтeмa, ĸoитo дa нaмaлят лoшитe ĸpeдити. Πлaнът тpябвa дa пoдĸpeпи cpeднaтa ĸлaca, ĸoятo премиерът на Гърция нарече гpъбнaĸ нa oбщecтвoтo. Toй изpaзи и yвepeност, чe цeлтa зa пъpвичeн излишъĸ oт 3,5 пpoцeнтa, пocтaвeнa oт пpeдшвecтвeниĸa мy Aлeĸcиc Ципpac, щe бъдe нaмaлeнa oт 2021 г. \"Kaзaxмe, чe щe зaпoчнeм диcĸycия c нaшитe пapтньopи зa излишъĸa пpeз 2021 и 2022 г. Toвa щe cтaнe пpeз 2020 г., ĸoгaтo вeчe cмe въpнaли дoвepиeтo ĸъм cтpaнaтa\", ĸaзa тoй. Новите yпpaвлявaщи на Гърция oбeщaxa и нaмaлявaнe нa мecтния дaнъĸ въpxy жилищaтa c дo 30 пpoцeнтa пpeз cлeдвaщитe няĸoлĸo гoдини.", "date": "2019.10.24", "title": "Без ДДС за сделки с жилища в Гърция"}
{"url": "https://standartnews.com/svyat/bebe-bez-litse-potrese-portugaliya-404856.html", "text": "Португалският лекарски съюз временно отстрани от длъжност гинеколог, заподозрян в небрежност защото не е открил малформации у бебе, родило се без лице, предаде Франс прес. Раждането му потресе португалското общество. \r\n \r\nСрещу гинеколога, отстранен от длъжност за 6 месеца от Португалския лекарски съюз, вече имаше други 6 оплаквания, най-старото от които датира от 2013 г. Лекарският съюз започна резследване, след като въпросното раждане бе отразено от медиите. Съдебните органи също започнаха разследване, след като родителите на детето заведоха дело срещу гинеколога. \"Има индикации за недоглеждане от страна на д-р Артур Карвальо, които е възможно да доведат до дисциплинарни наказания\", поясниха от Португалския лекарски съюз. \"Тъй като случилото се накърнява репутацията на лекарите, отстраняването му от длъжност е необходимо, за да се преценят оплакванията.\" \r\n \r\nНа 7 октомври родителите на бебето Родриго, което се ражда без нос и очи и на което липсва част от черепа му, откриват малформациите му при появата му на бял свят в болницата \"Сао Бернардо\" в Сетубал, южно от Лисабон  Д-р Карвальо следял бременността на майката на Родриго в частна клиника в Сетубал, където направил трите задължителни ехографии, без да открие какъвто и да било проблем. Гинекологът бил предупреден за възможна аномалия на фетуса през шестия месец от бременността по време на ехографски преглед, за който настояли родителите, но обяснил, че понякога части от лицето остават невидими, когато бебето го е притиснало към корема на майка си. \r\n \r\nМалкият Родриго все още е хоспитализиран в Сетубал.     Коменти", "date": "2019.10.24", "title": "Бебе без лице потресе Португалия"}
{"url": "https://standartnews.com/svyat/kim-chen-un-i-trmp-imali-spetsialni-otnosheniya-404857.html", "text": " Високопоставен севернокорейски представител, цитиран от официалната агенция КЦТА, заяви, че севернокорейският лидер Ким Чен Ун смята, че връзката, която има с президента на САЩ Доналд Тръмп, е \"специална\", предаде Франс прес. \r\n \r\nСъветникът в севернокорейското министерство на външните работи Ким Ке Гуан заяви пред КЦТА, че преди няколко дни се е срещнал със севернокорейския лидер и той му казал, че \"отношенията между него и президента Тръмп са специални\". \r\n \r\nПреди няколко дни президентът Тръмп заяви по отношение на Ким: \"Харесвам го. Той ме харесва. Разбираме се добре. Уважавам го. И той ме уважава\". \r\n \r\nКим все още се надява да постигне споразумение за ядрената програма на КНДР чрез пряк контакт с Тръмп, смятат анализатори. \r\n \r\nСпоред тях Пхенян се опитва да извлече полза от отношенията между двамата мъже, за да получи отстъпки от страна на американците. \r\n \r\nЛидерът на КНДР вече похвали \"изключителната смелост\" на президента Тръмп, като същевременно многократно настоя Вашингтон да предложи до края на годината \"нов метод\" за преговори. \r\n \r\nПхенян е наясно, че високопоставените американски представители ще се противопоставят на отмяна на санкциите преди пълната денуклеаризация и затова желае \"да преговаря директно с Тръмп\", каза за АФП Кхо Ю Хван, преподавател по севернокорейски изследвания в университета Донгук в Сеул. \r\n \r\n\"Северът изпраща съобщение, за да каже, че докато Тръмп не се обади, преговорите ще се провалят и, че в момента те са на кръстопът\", коментира той. \r\n \r\nСъветникът в министерството на външните работи заяви за КЦТА, че американски политици са враждебно настроени към Пхенян, защото \"са обсебени от манталитета и идеологическите предразсъдъци на Студената война\". \r\n \r\n\"Искрено се надявам, че ще бъде намерена движеща сила за преодоляване на всички тези препятствия на на базата на близки отношения\" между Ким и Тръмп, добави той. \r\n \r\nПреговорите между САЩ и КНДР буксуват след провала на втората среща на върха през февруари в Ханой, припомня БТА. \r\n \r\nОттогава Северна Корея повиши напрежението с поредица от ракетни тестове, а новите преговори, започнали в началото на октомври в Стокхолм, също завършиха безуспешно. \r\n ", "date": "2019.10.24", "title": "Ким Чен Ун и Тръмп имали специални  отношения"}
{"url": "https://standartnews.com/svyat/erdogan-pak-plashi-evropa-s-bezhantsi-404845.html", "text": "Турският президент Реджеп Ердоган се подигра днес с европейските страхове за евентуален наплив от сирийски бежанци, като повтори заплахите си да „отвори портите“ към Европа за тях, предаде АФП. „Когато ние кажем - ще отворим вратите, те се възмущават. Не се възмущавайте, портите ще бъдат отворени, когато дойде моментът и ще си имате работа със стотици хиляди бежанци“, каза Ердоган в телевизионно обръщение. Той подчерта, че Европа „има пари и сили, но всеки път когато в Гърция пристигат стотина бежанци, европейците звънят в Турция. У нас са 4 млн. бежанци, но за това не казвате нищо“. Турция се съгласи да спре потока от мигранти към Европа със сделка с Брюксел през 2016 г., но страните членки все още са обезпокоени, че сирийският конфликт може да доведе до нова бежанска криза.", "date": "2019.10.24", "title": "Ердоган пак плаши Европа с бежанци"}
{"url": "https://standartnews.com/svyat/silni-buri-vv-frantsiya-vzekha-zhertvi-404860.html", "text": "Реки наводниха брегове в Южна Франция, причинявайки значителни щети, а трима души загинахапо време на силни бури, заяви министърът на вътрешните работи на Франция. Спасителите са извършили близо 1800 операции от неделя, казва Кристоф Кастанер в изявление. Той не предостави подробности за това кога или кака загиналите са загубили живота си, но служител на вътрешното министерство заяви, че те са били в департаментите Еро, Гар и Източни Пиренеи. Около 700 жилища остават без ток в Еро и Гар, а наводнението може да спре влаковите услуги в голяма част от района поне до 4 ноември, заяви влаковият оператор SNCF. Наводнението уби и мъж в Североизточна Испания тази седмица, а петима души са изчезнали, съобщиха служители в сряда. Наводненията и свлачищата принудиха затварянето на близо 50 пътища и спряха влаковите услуги в региона, както и наложиха отклоняването на 37 полета, заявиха испанските власти.", "date": "2019.10.24", "title": "Силни бури във Франция взеха жертви"}
