{"url": "http://standartnews.com/mneniya/ruskiyat_petrolen_sektor_mozhe_da_se_srine_prez_2025_g-369475.html", "text": "Руските петролни компании се адаптираха добре към санкциите, въведени през 2014 г. от Евросъюза и САЩ срещу Русия, смятат експертите от Енергийния център към бизнес училището „Сколково\". След 2025 г. петролният и газов сектор на Русия обаче може да се сблъска с проблеми заради увеличаването на трудноизвлекаемите запаси и отсъствието на собствени технологии. Енергийният център на бизнес училището „Сколково\" представи своето изследване „Перспективи пред руския нефтодобив: живот след санкциите\". Според данните, изложени от експертите, добивът на петрол в Русия през последните 5 години е растял, въпреки относително ниската ценова конюнктура и въведените от САЩ и ЕС санкции. Като цяло нефтодобивът в РФ за петте години от 2012 до 2016 г. нарасна с 6% от 518 милиона тона до 548 милиона тона. „Големите инвестиции пред миналите години, многобройните данъчни отстъпки, а също така девалвацията на рублата позволиха не само да се избегне съкращаването на добива, но и да се осигури неговия рекорден растеж\", отбелязват авторите на доклада. Производственият растеж беше осигурен за сметка на пускането в експлоатация на новите находища – добивът там нарасна със 77%. На действащите находища спадът достигна 5%. както се казва в изследването „динамиката на производство на най-големите действащи находища говори за това, че те са навлезли във фазата на спадащ добив\". За момента, в създалите се условия, компаниите са се концентрирали върху пускането на нови находища, намиращи се на сушата и не изискващи използването на технологии, попадащи под ударите на санкциите. Лъвският пай от шелфовите проекти са замразени заради липсата на технологии. Към днешна дата на арктическия шелф се добива само от находището Приразломно, чийто оператор е дъщерна компания на „Газпром нефт\". Най-големият спрян проект е съвместният проект на „Роснефт\" и „ЕксонМобил\" в Карско море. Появиха се трудности и с осъществяването на общите проекти за добива на шистов петрол. Заради санкциите те на практика бяха прекратени, с изключение на Салмския проект, който се осъществява от „Газпром нефт\" и „Шел\". Руските петролни компании се стремят да увеличат своето производство в бъдеще за сметка на шистовите проекти, но, както отбелязват авторите на изследването, въпреки всички усилия, ограничените доставки на оборудване могат съществено да затруднят разработването на подобен вид находища. Световни лидери по производството на необходимите технологии за хидравлично разбиване на пластовете са компаниите Shlumberger, Halliburton и Baker Hughes. Русия се опитва да произвежда собствено оборудване, но то не може да се конкурира за момента със западното. Заради въвеждането на санкциите руските петролни компании, които имаха планове за международна експанзия, са принудени все повече да се фокусират върху вътрешния пазар. Например, „Лукойл\" – лидиращ сред руските компании по брой на чуждите активи – добива в чужбина само 13% от своя общ добив и както се посочва в доклада не е ясно дали той ще успее да разшири тази си дейност. Не винаги е гарантиран напълно и успеха на чуждестранните проекти на „Роснефт\" и „Зарубежнефт\". „Перспективите за по-нататъшно дългосрочно развитие и глобализация могат да бъдат сериозно ограничени\", смятат авторите на изследването. Едновременно с това расте ролята на държавните компании в петролния сектор. През 2017 г. 38% от добива се падаше на държавната „Роснефт\". А след връщането на „Башнефт\" в ръцете на държавата, делът на компаниите с преимуществено държавно участие /над 50%/ в руския нефтодобив нарасна до 48% /в сравнение с 33% през 2012 г./. Впрочем увеличаването на добива на „Роснефт\" през 2017 г. стана възможно именно за сметка на придобиването на „Башнефт\". Енергийният център на бизнес училището „Сколково\" представи два варианта за развитие на по-нататъшните събития – базов сценарий и сценарий, изчислен при усилване на санкциите. В съответствие с първия, нефтодобивът в Русия към 2025 г. ще се свие до 540 милиона тона, в съответствие с втория – до 505 милиона тона. При това първият сценарий предвижда, че към това време добивът от новите находища ще достигне своя пик от 90 милиона тона, при втория сценарий – 75 милиона тона. До 2030 г. и при двата сценария общият добив на петрола на действащите и новите находища ще демонстрира спад. „Наложените санкции ще оказват все по-нарастващ натиск върху сектора и ако не бъдат развити руски технологии и експертиза, то спадът на нефтодобива може да бъде много чувствителен\", обобщават експертите. Най-критичната технология за руския нефтодобив, според тях, е тази за хидравлично разбиване на пластовете.", "date": "2018.03.18", "title": "Руският петролен сектор може да се срине през 2025 г."}
{"url": "http://standartnews.com/mneniya/mnogo_politika_i_malko_fakti_za_sluchaya_skripal-369478.html", "text": "Покушението срещу бившия руски шпионин Сергей Скрипал и дъщеря му Юлия все още поставя повече въпроси, отколкото отговори. Още на 14 март Великобритания, САЩ, Германия и Франция излязоха със съвместна декларация, в която беше указано, че поради липса на други алтернативни обяснения Русия с много голяма вероятност носи отговорността за тази атака с нервнопаралитична отрова. Трябва да се отбележи обаче, че в инициираната от Лондон обща позиция се говори за \"много голяма вероятност\". С една дума съществува елемент на несигурност, което без съмнение се дължи на това, че обвиненията срещу Москва се дължат не на установени факти и доказателства, а на предположения. Самата Тереза Мей първоначално изрази два варианта във връзка с покушението: че то е или вероятно дело на руските разузнавателни служби, или че руските власти най- безотговорно са позволили отровата \"новичок\" да е попаднала в чужди ръце. Вторият вариант обаче беше изоставен към момента на обявяването от нейна страна на санкции срещу Русия. Преди съвместната декларация на четирите страни, американският президент Доналд Тръмп пък беше заявил, че му се струва, че на основата на данните на английските служби би трябвало Русия да е замесена, и че веднага след като разполагат с фактите, \"и ако ние сме в съгласие с тях, ще осъдим Русия\". Германия беше изразила \"разбиране\" и се обяви за обща позиция на ЕС, а говорителят на френското правителство Бенжамин Гриво заяви, че Париж очаква заключения и доказателства, че изнесените факти са \"напълно достоверни\", преди да вземе отношение. Очевидно първоначалните позиции от американска, германска и френска страна не са задоволили британското правителство и е последвала дипломатическа офанзива, в резултат на която Но прави впечатление, че към нея не се присъединиха други други важни североатлантически партньори на Великобритания, както и че никоя друга страна не обяви, че ще предприеме санкции срещу Русия, както при случая с Крим. Липсата на категоричност в общата декларация и намеците, че са необходими доказателства са известен проблем за Тереза Мей, но тя има и голям вътрешно-политически проблем, изразен в позицията на лидера на Лейбъристката пария Джереми Корбин, която показва, че политическата класа във Великобритания не е е единна по отношение на обвиненията срещу Русия. Корбин предупреди, че не трябва да се избързва със заключения преди  да са установени фактите. Той даде за пример, провала на британските разузнавателни служби, които преди години излязоха с невярно твърдение, че Садам Хюсеин разполага с оръжия за масово унищожение, което доведе до осъдителната война срещу Ирак. Консервативната партия подложи Корбин на яростна критика в парламента, обвинявайки го, че с позицията си обслужва Путин, на което той отговори, че го превръщат в жертва на \"лов на вещици от времето на Маккарти\" (през 1950 г. американският сенатор Маккарти, обяви, че в САЩ съветски агенти и симпатизанти са заети с подривна дейност, в резултат на което над 2 000 държавни служители, писатели, режисьори и актьори бяха подложени на преследване). Големият въпрос, който все още няма ясен отговор, е за руска намеса в случая \"Скрипал\", както и обяснения, как е осъществен опитът за покушение. Засега е ясно, че полковникът от Главно разузнавателно Управление Сергей Скрипал през 2004 г. е задържан по обвинение в шпионаж в полза на британското разузнаване МI-6. Осъден е през 2006 г. на 13г. затвор, но четири години по-късно обаче е помилван, а през 2010 г. като част от обмен на шпиони между САЩ и Русия Скрипал получава политическо убежище във Великобритания. На 4 март т. г. той и и дъщеря му Юлия са открити в безпомощно състояние на пейка в Солсбъри, след обяд в ресторант и посещение в бар. Двамата са откарани в болница, където се намират и досега в критични състояние. На помощ им се притекъл детективът сержант Ник Бейли, който по- късно също се почувствал зле и бил приет в болница, но без опасност за живота. Британските служби за сигурност обявиха, че вероятно Скрипал и дъщеря му, която живее в Москва, но е дошла при него на посещение, са отровени с нервно паралитичното вещество „Новичок\", разработено в бившия СССР през 70-те и 80-те години. Изказано беше предположение, че дръжката на вратата на неговото червено BMW е била намазана с въпросния химикал и той се е отровил от докосването на дръжката. Но как дъщерята се е отровила? В тази връзка се изказа предположението, че веществото  може да е сложено във вентилационната система на колата или някак да е впръскано във вътрешността и. А как е бил засегнат от веществото детективът Ник Бейли? Обяснението е от съприкосновението с двамата, но то не е много издържано, затова беше изказано предположение, че може да е бил засегнат от веществото, тъй като бил посетил дома на Скрипал, но Съгласно експерти, \"Новичок\" се използва главно  в прахообразна форма по два начина- чрез вдишване или през кожата. За да го вдишат Скрипал и дъщеря му, някой трябва да е проникнал в къщата му в негово отсъствие и да го е впръскал там. Но при вдишване според експерти, химикалът действа незабавно, симптомите се появяват в рамките на 30 секунди до две минути, а Скрипал и дъщеря му са изпитали въздействието му часове след като са излезли от дома. Другият начин е прахът да проникне през кожата, и тогава за въздействието са нужни часове. Но как прахът е попаднал върху кожата на дъщеря му и евентуално върху  полицаят ?  Съгласно проф. Андреа Сила от факултета по неорганична химия при Лондонския University College, поради изключителната му токсичност, опасността е изключителна за този, който прилага отровата, той трябва да носи защитно облекло. Освен това, веществото се разлага твърде бързо от само себе си при влажни условия. Кога е натрита дръжката на колата и колко време след това Скрипал я е докоснал ? Прави още впечатление, че от 4 март досега, няма никакви сведения какво става със Скрипал и дъщеря му. Съобщава се, че състоянието им продължава да е е критично, но не и че са примерно в кома, и не могат да дадат някакви показания какво и при какви обстоятелства се е случило с тях. Съобщава се, че британските служби вече разполагат с мостра от препарата \"Новичок\", но без обяснения как и откъде е взета тя.     Неяснота има и по въпроса, как военната изследователска лаборатория в Портън Даун е установила, че  мострата е именно \"Новичок\". За да бъдат напълно уверени в това, британските специалисти трябва задължително да имат т.нар. контролен стандарт, обясняват експертите. Според руския представител в ООН Василий Небензя това означава, че британците също разполагат с \"Новичок\", следователно, не единствено Русия, както се твърди, но и Великобритания е способна да произвежда бойното отровно вещество. Още повече, че рецептата за производство на \"Новичок\" отдавна не е тайна, даже нейният руски откривател Вил Мирзаянов, отдавна живее в САЩ.  Някои западни коментатори посочиха, че ако са имали намерение да убият Скрипал, руските служби са можели да го направят отдавна и то не по такъв нескопосан начин, при който при който се вдига много ненужен шум. Бившият британски посланик в Москва Крейг Мърей изрази мнение, че в основата на това, което става защото \"русофобията е изключително доходоносна за военната, разузнавателна и шпионска  индустрии\". Американската русофобия той тълкува по следния начин: \"САЩ, бидейки уверени в своето военно превъзходство, никога не са очаквали възраждането на руските военно-техническа мощ. Ние сме там, където бяхме някога- светът е наново биполярен\". Външнополитическите отношения между Великобритания и Русия са традиционно обтегнати. В миналото също е имало експулсиране на руски дипломати, последвано от подобна ответна мярка от руска страна. Към Русия бяха отправени и още не са оттеглени обвинения за отравяне с плутоний на Александър Литвиенко, друг офицер от руското разузнаване, получил политическо убежище във Великобритания. Така че сегашната реакция на Тереза Мей до известна степен е обяснима, още повече, че в последно време нейните политически позиции са отслабнали и решителните и безкомпромисни санкции, които тя обяви срещу Русия, помагат за изграждането на облика и на силен лидер. Поддръжниците на теорията за намесата на Русия изтъкват факта, че случаят със смъртта на Литвиенко и опитът за покушение над Скрипал, обслужват интересите на руските разузнавателно служби, защото демонстрират какво очаква всеки предател. Също логичен аргумент, но за да убеди светът че това е така, британските власти трябва да изчистят всичките тези неясноти около отравянето на Скрипал и дъщеря му и да излязат с конкретни факти и доказателства. А докато това не се направи, е странно, че българският външен министър прибърза с декларация в подкрепа на позицията на Лондон, докато почти всички останали европейски страни заемат изчаквателна позиция.", "date": "2018.03.18", "title": "Много политика и малко факти за случая \"Скрипал\""}
{"url": "http://standartnews.com/mneniya/ne_iskame_kmetska_politsiya_a_poveche_sigurnost_za_horata-369480.html", "text": "- Да, наистина някои така разчетоха идеята да бъде създадена общинска полиция или по-скоро общинско звено с реални полицейски функции на срещата на Националнто сдружение на общините в България с депутати в парламента през миналата седмица. Нашите опоненти видяха в това изземване на полицейски правомощия, едва ли не, че искаме да приватизираме МВР. Тези опасения обаче са толкова несериозни, че не си струва да ги коментираме. - Едно от тях, както споменах, бе създаване на специално звено в общините с полицейски правомощия. Щом толкова плашат думите \"общински полицаи\" нека са общински инспектори, но с повече права - да съставят актове, да респектират нарушителите на обществения ред, да ги задържат докато дойде полиция и т.н. Сега нашите общински инспектори дори нямат право да поискат личната карта на един хулиган, който троши безнаказано общественото имущество на публично място. Той не е длъжен да им се легитимира, камо ли да го задържат...Другото предложение е да поставим повече видеокамери, които ще \"улавят\" шофьорите нарушители по улиците в големите градове, а тези глоби по фиш да остават в общинската хазна. - Няма съмнение, че приходите в общинските бюджети ще се увеличат. Не това обаче е най-важното. Ние, кметовете искаме да си вършим съвестно работата, заедно с МВР да осигурим повече ред и сигурност в населените места, за което хората са ни избрали. Улиците на Стара Загора в момента са осеяни ненужно с т.н. гърбици, които озаптяват джигитите в рамките на града. Видеонаблюдението ще върши много по-добра работа от тези \"лежащи полицаи\", както ги наричат иронично шофьорите. В момента в чертите на града и около него има една-единствена мобилна камера за контрол на скоростта на колите, на изхода за автомагистрала \"Тракия\". Всички водачи знаят това и няма как да бъдат уловени нарушители... - Хубаво е, че употребихте израза \"се води\", защото това на практика е наистина \"наемна\" полиция. Полицаите не са на подчинение на кмета, те са на щат в МВР, а за тази услуга ние плащаме по над 2 хил. лв на човек месечно от общинския бюджет. На всичкото отгоре от определените 16 \"общински\" полицаи, заетите бройки обикновено са 10-12. Ту нямало кандидати, ту се чака конкурс, все неща, върху които ние няма как да влияем. Общинското полицейско звено с два пъти по-малко разходи ще върши два пъти повече работа по осигуряване на реда и сигурността в общината. - Да, определено. Смятам, че се получи един активен диалог. Дискусията бе много полезна за нас кметовете. Надявам се и за депутатите от трите парламентарни комисии, и аз искам да им благодаря специално за сериозното и отговорно отношение. - Специалното общинско звено с повече полицейски правомощия може да стане факт само с някои промени в закона за местната администрация и местното самоуправление. Мисля, че повечето депутати, които участваха в дискусията, разбраха, че ние не искаме повече \"полицейска власт\", а повече сигурност за нащите избиратели и ще ни помогнат като законодатели. - Да, вярно е. Няколко фирми, основно по логистика, действително са готови да влязат в зоната. - В момента извършваме необходимите регистрации за индустриалната зона. Паралелно започва и изграждането на инфраструктурата и мисля, че до месец-два наистина можем да посрещнем с \"добре дошли\" първите инвеститори в индустриална зона \"Загоре\". - Да знам, че се работи активно по създаването на този логистичен хъб и вече има определен инвеститорски интерес. На практика за нас това означава, че разширяваме обхвата на индустриална зона \"Загоре\". По пряка линия, по източния обходен път на Стара Загора за автомагистрала \"Тракия\", от бившето опитно поле в кв. \"Зора\", където ще се разпростре основно индустриалната зона, до летището и бъдещия логистичния хъб, са няколко километра. Освен това покрай старата борса до него има още около 200 дка свободни площи, предназначени за строителство. Логистичният евро-азитаски хъб край Стара Загора наистина е едно много-много добра новина за града и региона. - Проблемът с \"Бедечка\" не е забравен удобно и няма как да бъде забравен след всичко, което общината направи за запазването му като парк. Онзи ден подписахме споразумение с Министерството на отбраната, което ни предоставя безвъзмездно 70 дка отпаднали военни имоти. Те ще бъдат предложени за замяна на собствениците на терени в парка. Да, те притежават повече от 100 дка в парка, но ние им предоставяме терени от висока категория - срещу МОЛ \"Галерия\" и около Данъчното. Не знам дали ще има неотстъпчиви собственици, които ще откажат замяна, но аз се надявам, че ако те са разумни старозагорци, ще дойдат в общината да се разберем като хора, които милеят за своя град. - Разбирам ги. Ние, българите, сме си такива. Когато нещо ново се прави, всички даваме акъл как да стане по-добре и искаме, ако може да стане начаса. Мога да успокоя старозагорци, че за празника на града - 5 октомври, централната градска част, площада пред общината и пешеходната зона по бул. \"Цар Симеон Велики\" ще имат една нова визия на европейски град. С настилка от бял гранит по Ларгото, с атрактивни зони за всички, с уютни места за отдих и отмора. - Разбира се, че ще ги възстановим, и то върху много по-стабилна основа. Обвиненията, че \"разваляме готовото\" и го превръщаме в \"градска градина\", нямат никакво основание. В парка се изгражда тротоар единствено по източната алея, където са налага да влизат коли на пожарната, полицията, комуналните услуги и естествено трябва да има място и за пешеходците. Аязмото, нашата \"планина в града\", която създаде митрополит Методий Кусев преди повече от 120 години, ще стане още по-любимо място за спорт, отдих и отмора и след обновяването. - Още не съм мислил, а и наистина е още е твърде рано. А и това няма да бъде само мое лично решение, свързано е и с оценката на партията, която ме издигна, и с доверието на хората, които ме избраха преди 3 години. Моята работа сега е да завърша успешно втория си мандат. Старая се да отметна, колкото се  може повече неща от обещанато на старозагорци, а оттам нататък преценката ще бъде тяхна.", "date": "2018.03.18", "title": "Не искаме кметска полиция, а повече сигурност за хората"}
{"url": "http://standartnews.com/mneniya/putin_kato_sigurnost_v_sveta_na_haosa-369493.html", "text": "Далеч преди вчерашните избори в Русия никой нямаше съмнение, че победителят в тях ще се казва Владимир Путин. Твърдеше се, че най-голямата интрига на вота ще е избирателната активност. По принцип по цял свят преди всеки избори има голямо политическо говорене. И понеже резултатът в Русия беше предсказуем аз по-скоро бих го съпоставила с вота в САЩ и Франция, както и с референдума във Великобритания. Тези три държави, които са олицетворение на западната демокрация, винаги са гарантирали предсказуемост и висока организация и стабилност на изборите. Но резултатите както в САЩ, така и във Франция, бяха неочаквани както за съответните държави, така и за света. Нито Доналд Тръмп, нито Еманюел Макрон бяха сред основните фаворити за президент. Същото се случи и във Великобритания, когато всички коментираха, че референдумът за излизане от ЕС е един формален акт, от който не се очакват изненади. Той обаче поднесе шокираща изненада, тъй като британците гласуваха за напускане на съюза. За разлика от изборите в другите държави, стабилността на очакваните резултати е разликата между Русия и САЩ и Франция. А в 2018 г., когато по които светът се е движел в политическата област, това може да се приеме като един относително добър знак за някаква стабилност и предсказуемост. Когато коментираме Русия, винаги ми идва наум думата „енигма\". Всички, които коментират какво се случва там, как реагира тази държава в международните отношения, винаги тръгват от една негативна нагласа, която е повече в сферата на поликанстването и превзетата негативна теза, че това е врагът. И ако до 2014 г. се беше постигнал един достатъчен устойчив баланс на възприемане и равнопоставеност на държавите както в регионален, така и в глобален план, то след събитията в Украйна и Близкия Изток, особено в първите месеци на 2018 г., ние наблюдаваме една историческа ескалация. Тя пронизва всички политически изявления с една ярка априори негативна оценка на всичко, което се случва вътре или всичко, което Русия ще направи в международен план. Това може да бъде обяснено с факта, че устоите на западната демокрация в чисто институционален и политически план търпят много динамични негативни процеси, които поставят на изпитание държавността като присъствие, процес и основа, върху която вече няколко столетия се крепи светът. И в тази посока може да се каже, че Русия олицетворява тази държавна стабилност докато в други страни все повече и повече И по тази причина това, което се случва в Русия, има всичките позитиви и негативи на една голяма държава. Факт е, че в страната негативите съществуват, но го има и позитивът по отношение на населението, който се изразява в стабилност и предсказуемост. Социологическо проучване показа, че младото поколение реално е \"със\" и \"за\" Путин. Защото от 2000 г. насам се постигнаха едни резултати, които никой не може да елиминира – Русия си възвърна позициите на световна сила, с която се съобразяват, от която се страхуват и която се превръща от един от основните сегменти на съвременните процеси.", "date": "2018.03.18", "title": "Путин като сигурност в света на хаоса"}
{"url": "http://standartnews.com/lyubopitno/koi_sa_osnovnite_web_brauzari_koito_tryabva_da_poznavame_-369463.html", "text": "Когато ползваме чужд компютър или се намираме в компютърна зала е добре да знаем, че съществува метод, по който можем да работим инкогнито. С други думи – има нещо много по-сигурно от това да дадем „Изход\" в пощата си. Някои уеб браузъри имат опция за „режим на частно сърфиране\" или „режим на инкогнито\". Пускането на тази опция при различните браузъри се случва по различен начин, но винаги можете да я намерите някъде в настройките на самия браузър. Режимът на инкогнито деактивира пазенето на историята на сърфирането, както и съхраняването на каквито и да е временни уеб данни. Тази защита на личните данни обаче работи само за конкретния компютър. Уеб сървърите все още могат да идентифицират сайтовете, които посещавате, така че все пак внимавайте къде влизате. Добре е да знаете, че този режим има най-различни приложения. Ето и най-важните от тях: Edna.bg посвещава шестия си рожден на най-добрите приятелки в живота на Edna жена Намаляване на запазването на историята на сърфиране, включително премахване на автоматичното попълване на лични данни по разни сайтове. Позволява извършване на чисти търсения в Google. С други думи, търсачката няма да ви предложи неща, които са повлияни от предишна история на сърфиране или от препоръки на мрежи или приятели. Предотвратява случайното запазване на идентификационните данни за влизане в профили. Позволява ви да си включите няколко профила едновременно, чрез няколко раздела. Това иначе е истинска мъка за правене, ако сте в нормален режим. Предотвратява намирането на историята на търсенето от други потребители на същия компютър. Предотвратява появяването на потенциално неудобни и / или порнографски връзки в предложения или табове.", "date": "2018.03.18", "title": "Кои са основните WEB браузъри, които трябва да познаваме?"}
{"url": "http://standartnews.com/svyat/putin_kato_sigurnost_v_sveta_na_haosa-369493.html", "text": "Далеч преди вчерашните избори в Русия никой нямаше съмнение, че победителят в тях ще се казва Владимир Путин. Твърдеше се, че най-голямата интрига на вота ще е избирателната активност. По принцип по цял свят преди всеки избори има голямо политическо говорене. И понеже резултатът в Русия беше предсказуем аз по-скоро бих го съпоставила с вота в САЩ и Франция, както и с референдума във Великобритания. Тези три държави, които са олицетворение на западната демокрация, винаги са гарантирали предсказуемост и висока организация и стабилност на изборите. Но резултатите както в САЩ, така и във Франция, бяха неочаквани както за съответните държави, така и за света. Нито Доналд Тръмп, нито Еманюел Макрон бяха сред основните фаворити за президент. Същото се случи и във Великобритания, когато всички коментираха, че референдумът за излизане от ЕС е един формален акт, от който не се очакват изненади. Той обаче поднесе шокираща изненада, тъй като британците гласуваха за напускане на съюза. За разлика от изборите в другите държави, стабилността на очакваните резултати е разликата между Русия и САЩ и Франция. А в 2018 г., когато по които светът се е движел в политическата област, това може да се приеме като един относително добър знак за някаква стабилност и предсказуемост. Когато коментираме Русия, винаги ми идва наум думата „енигма\". Всички, които коментират какво се случва там, как реагира тази държава в международните отношения, винаги тръгват от една негативна нагласа, която е повече в сферата на поликанстването и превзетата негативна теза, че това е врагът. И ако до 2014 г. се беше постигнал един достатъчен устойчив баланс на възприемане и равнопоставеност на държавите както в регионален, така и в глобален план, то след събитията в Украйна и Близкия Изток, особено в първите месеци на 2018 г., ние наблюдаваме една историческа ескалация. Тя пронизва всички политически изявления с една ярка априори негативна оценка на всичко, което се случва вътре или всичко, което Русия ще направи в международен план. Това може да бъде обяснено с факта, че устоите на западната демокрация в чисто институционален и политически план търпят много динамични негативни процеси, които поставят на изпитание държавността като присъствие, процес и основа, върху която вече няколко столетия се крепи светът. И в тази посока може да се каже, че Русия олицетворява тази държавна стабилност докато в други страни все повече и повече И по тази причина това, което се случва в Русия, има всичките позитиви и негативи на една голяма държава. Факт е, че в страната негативите съществуват, но го има и позитивът по отношение на населението, който се изразява в стабилност и предсказуемост. Социологическо проучване показа, че младото поколение реално е \"със\" и \"за\" Путин. Защото от 2000 г. насам се постигнаха едни резултати, които никой не може да елиминира – Русия си възвърна позициите на световна сила, с която се съобразяват, от която се страхуват и която се превръща от един от основните сегменти на съвременните процеси.", "date": "2018.03.18", "title": "Путин като сигурност в света на хаоса"}
{"url": "http://standartnews.com/sport/letyasht_start_za_run_bulgaria_v_sungurlare-369481.html", "text": "В истински фестивал на бягането се превърна първото издание на веригата Run Bulgaria в Сунгурларе на 18 март. Събитието започна с четири старта за деца от 5 до 11 години на стадиона в Сунгурларе. В тези емоционални надбягвания участваха над 100 деца от общината и няколко други града от страната. Последваха още шест старта при по-големите момичета, момчетата, юноши и девойки картотекирани в БФЛА. Там бягаха и спечелиха едни някои от националните ни състезатели като рекордьорката ни на 3000 м стипълчейз Силвия Георгиева и балканския вицешампион на 800 м – Мартин Проданов при юношите и девойките до 20 години. Последната част от кроса „Сунгурларска долина\" бе 8.8-километровото трейл трасе (денивелация 200 м) по хълмовете над стадиона в Сунгурларе. Най-добър в това предизвикателство бе Александър Сръндев, който превзе калното трасе за 33:38.8 минути следван от Деян Атанасов – 35:05.8 и Сава Тодоров 36:23.3. Диляна Минкина бе най-бърза при жените с 37:28.6 в спор със специалистката в планинските бягания Маринела Нинева 37:36.2. Мая Недялкова зае третото място с 44:01.0. В състезанието участваха над 250 атлети от всички възрасти, а основният партньор на Run Bulgaria – Sport Depot раздаде на всички завършили в дългарата дистанция специални медали и фанелки с логото на Run Bulgaria.", "date": "2018.03.18", "title": "Летящ старт за Run Bulgaria в Сунгурларе"}
{"url": "http://standartnews.com/biznes/parvata_mezhdunarodna_konferentsiya_zhenite_v_biznesa_sabra_eksperti_ot_tsyal_svyat-369471.html", "text": "Fibank (Първа инвестиционна банка) организира първата международна конференция „Жените в бизнеса\", която се проведе на 15 март 2018 г. в галерия „Сан Стефано Плаза\". Конференцията бе уважена от успели дами в различни области на бизнеса в България и чужбина. Събитието разкри основните предизвикателства, пред които са изправени днес жените във все по глобализиращата се и високо конкурентна бизнес среда. Акценти бяха поставени върху възможностите за образование, здравеопазване и финансиране. Конференцията бе открита от г-жа Мая Георгиева, Зам. Председател на Надзорния съвет на Първа инвестиционна банка. Тя подчерта водещата роля на жените за развитието на успешен бизнес и припомни, че Fibank и Дайнърс клуб първи преди повече от 10 години предложиха кредитната карта First Lady, която е изцяло насочена към дамите. От името на кмета на София г-жа Фандъкова приветствие към участниците отправи Главният изпълнителен директор на Столичната общинска агенция за инвестиции г-н Владимир Данаилов. В началото на конференцията г-жа Ана Мария Михаеску, която е член на управителните съвети на няколко големи компании в Румъния, представи предизвикателствата пред банките и финансовите институции, както и ролята им в подкрепа на жените в бизнеса в хода на глобализацията и дигиталните технологии. Г-жа Михаеску акцентира върху важността на обучението на жените-предприемачи при създаването на специализирани финансови продукти за дамите, като представи успешни примери в тази посока, реализирани в Румъния и Полша. Специална роля на модератор в някои от най-интересните панелни дискусии бе поверена на г-н Юрки Коскело, който е независим член на Надзорния съвет на Fibank. Преди идването си в България г-н Коскело е изградил дългогодишна кариера в Международната финансова корпорация (IFC), която е част от Световната банка. Водещ и модератор на останалата част от конференцията бе журналистът от Българската национална телевизия - Спас Кисьов. Г-жа Марчела Абрашева, регионален директор на КАНТАР/TNS, г-жа Нина Митева, Ротари България и г-жа Юлия Старк, FAB Academy, направиха преглед на бизнес възможностите и промените, които са настъпили или ще настъпят, когато жените започнат да играят по-сериозна роля в бизнеса в Европа и България. Дамите се обединиха около становището, че България е дигитално развит пазар, в който приносът на жените-мениджъри ще бъде още по-осезаем. Г-жа Ваня Манова, мениджър на Mastercard за България и Македония, и г-жа Севдалина Василева, Изпълнителен директор и член на Управителния съвет на Fibank, разказаха какво могат да предложат финансовите институции и банките на жените, за да подкрепят техните бизнес начинания. Преди дни Fibank представи своята специална програма Smart Lady, насочена към жените в бизнеса. С нея Банката иска да подкрепи жените, решили да развият своите идеи в успешен бизнес. Пред гостите на конференцията г-жа Василева сподели: „Програмата Smart Lady е съвкупност от специално разработени и целенасочени продукти за жените. Тя предполага създаването на една широка нефинансова платформа, която да предостави на бизнес дамите у нас възможност чрез семинари и срещи да надграждат своите умения и да намират съмишленици, от които да черпят вдъхновение и кураж.\" Тя допълни, че за постигането на тези цели Fibank разчита на партньорството с „FiHealth Застраховане\" и Mastercard, спомогнали за изграждането на програмата Smart Lady. Подробно описание на програмата може да бъде намерено на интернет страницата на Fibank. В международната конференция „Жените в бизнеса\" се включи и г-жа Мария-Луиза Ортини, която е директор Custom Development SDA Bocconi School of Management. Тя представи на гостите обучителните програми, разработени специално за жени в един от най-реномираните бизнес университети в света. Бяха разгледани и лични примери и успешни бизнес истории, представени от дами - инж. Боряна Манолова, Главен изпълнителен директор Сименс в България, г-жа Ирина Недкова, създател на модния бранд за деца и юноши Love Made Love, и г-жа Ирина Христова, основател на езикова школа Интеграл. Международната конференцията „Жените в бизнеса\" бе само част от предвидените редица активности от страна на Fibank по отношение на подкрепа на бизнес дамите. Като част от програмата Smart Lady се предвижда и изграждането на информационна платформа за самообучение и получаване на информация по актуални теми. Чрез нея бизнес дамите, клиенти на Първа инвестиционна банка, ще могат да обменят опит и да получат професионални съвети.", "date": "2018.03.18", "title": "Първата международна конференция „Жените в бизнеса\" събра експерти от цял свят"}
{"url": "http://standartnews.com/biznes/25_000_evro_za_mladi_fermeri-369484.html", "text": "25 000 евро ще получат млади фермери, ако бъдат одобрени бизнес плановете им по отворената на 15 март 2018 г. мярка 6.1 - \"Стартова помощ за млади земеделски стопани\", от Програмата за развитие на селските райони. Кандидатите трябва да са на възраст от 18 до 40 години (включително) към датата на подаване на проектното предложение. Ако те не отговарят на изискванията за професионални умения и компетентности, проектното предложение може да бъде одобрено при условие, че тези изисквания ще бъдат изпълнени в срок до 36 месеца от сключването на административния договор, но не по-късно от избрания период за проверка на изпълнението на бизнес плана. Изплащането на помощта се извършва на два етапа -  половината - левовата равностойност на 12 500 евро - до два месеца след сключване на договор, а останалата част - след извършване на проверка от Фонд „Земеделие\", който трябва да установи точното изпълнение на бизнес плана. Допустими за подпомагане са физически лица, еднолични търговци (ЕТ) и еднолични дружества с ограничена отговорност (ЕООД), регистрирани по Търговския закон. Към датата на подаване на проектното предложение кандидатите трябва да са регистрирани за първи път като земеделски стопани по реда на Наредба 3. Трябва да са започнали да отглеждат животни в собствен или нает животновъден обект или да стопанисват земя с цел производството на земеделска и животинска продукция. Стопанството трябва да е в границите между левовата равностойност на 8000 евро и 16 000 евро включително. Като кандидатите да са собственици, наематели или арендатори на цялата налична в земеделското стопанство земя или на сгради и помещения, използвани за животновъдната дейност. Да са микропредприятия или малки предприятия по смисъла на Закона за малките и средните предприятия. Друго условие е да не са одобрявани за подпомагане по подмерки 4.1 - \"Инвестиции в земеделски стопанства\", 4.2 - \"Инвестиции в преработка/маркетинг на селскостопански продукти\", 6.3 - „Стартова помощ за развитие на малки стопанства\", или в рамките на Тематичната подпрограма за развитие на малки земеделски стопанства. Освен това фермерите не трябва да са получавали подобно финансиране по време на старата ПРСР. Друго условие е да нямат изискуеми и ликвидни задължения към ДФ „Земеделие\", освен ако е допуснато разсрочване или обезпечение. Подпомагането се предоставя за максимален срок от 5 г. само при представен бизнес план. Изпълнението му трябва да започне най-късно 9 месеца след датата на сключване на административния договор. Бизнес планът трябва да доказва жизнеспособността на земеделското стопанство за максимален срок от 5 г., увеличаване на икономическия размер на стопанството спрямо първоначалния размер най-малко с левовата равностойност на 4000 евро. Разплащателна агенция има право да изиска от кандидата допълнително да представи становище от дипломиран агроном, удостоверяващо съответствието на посочената в бизнес плана информация с обичайните агротехнически практики, съобразени с вида на културите, спецификите на съответната климатична или почвена област, както и с избраната схема на засаждане/засяване. Кандидатът трябва да представи и копие на дипломата за завършено висше образование на агронома.", "date": "2018.03.18", "title": "25 000 евро за млади фермери"}
{"url": "http://standartnews.com/svyat/kitay_stava_globalen_lider_v_ikonomikata_na_spodelyaneto-369485.html", "text": "Китай се превръща в световен пионер и иноватор на икономиката на споделянето. Споделянето на услуги, включително велосипеди, превозни средства и \"капсули за сън\", сега са част от ежедневието на китайските граждани. Икономиката на споделянето на страната ще продължи да нараства с годишен темп от над 30% в следващите пет години, се казва в доклад, публикуван от Държавния информационен център (SIC) на 27 февруари. Сделките в икономиката на споделянето на Китай, сочи докладът, са достигнали 4,92 трилиона юана (777,4 млрд. долара) през 2017 г., което е с 47,2% повече в сравнение с предходната година. До края на 2017 г. 60 китайски стартъпи влязоха в т.нар. \"Глобален клуб на еднорозите\" на частни компании, чиято стойност е поне 1 млрд. долара. 31 от тези китайски фирми, или 51,7% от всички, са ангажирани в бизнеса на споделяне. Икономиката на споделянето започна в САЩ, но скоро премина през редица страни, включително Китай. След като усвои усъвършенствания бизнес модел, втората най-голяма икономика в света започна да увеличава инвестициите си в задграничните пазари. Множество китайски доставчици на услуги за споделяне на велосипеди, включително Ofo и Mobike, са тествали от 2015 г. пазарите в чужбина, казва експертът от Китайската академия на социалните науки Ли Юнцзян. На 13 юни 2017 г. английският Манчестър стана стотният град в света, който предлага Mobike. Конкурентът на тази компания - Ofo, се е разпространил в 250 града в 20 страни. Икономиката на споделянето още е в ранен етап, а тези бързо развиващи се области са в преходен период, казва Чжан Синхун, директор на Института за изследване на икономиката на споделяне към SIC. Ще отнеме известно време преди секторът да се развие напълно, добавя той.", "date": "2018.03.18", "title": "Китай става глобален лидер в икономиката на споделянето"}
{"url": "http://standartnews.com/kultura/prodadoha_za_40_mln_diamant_ot_910_karata-369491.html", "text": "Един от най-големите диаманти, откривани до момента, бе изтъргуван за 40 млн. долара. 910-каратовият \"Легендата на Лесото\" бе продаден на търг в Антверпен, обявиха Gem Diamonds. Компанията откри скъпоценния камък, който е с размера на две топки за голф, в своята мина Летсенг в Лесото тази година. Макар че това е най-голямата сума, която Gem е получавала за диамант, други компании са продавали камъните си за много повече. Lucara Diamond получи рекордните 63 млн. долара за 813-каратов диамант миналата година и 53 млн. долара за диамант от 1109 карата, който намери по същото време и е вторият по големина в историята. Мината Летсенг е известна с размера и качеството на диамантите, намирани в нея, и държи най-високата средна продажна цена в света. Gem продаде 357-каратов диамант за 19,3 млн. долара през 2015 г., а през 2006 г. откри 603-каратовия „Обещанието на Лесото\". Само от началото на годината компанията е открила шест диаманта от по над 100 карата, с което вероятно ще отбележи най-добрата си година досега.", "date": "2018.03.18", "title": "Продадоха за $40 млн. диамант от 910 карата"}
{"url": "http://standartnews.com/svyat/mnogo_politika_i_malko_fakti_za_sluchaya_skripal-369478.html", "text": "Покушението срещу бившия руски шпионин Сергей Скрипал и дъщеря му Юлия все още поставя повече въпроси, отколкото отговори. Още на 14 март Великобритания, САЩ, Германия и Франция излязоха със съвместна декларация, в която беше указано, че поради липса на други алтернативни обяснения Русия с много голяма вероятност носи отговорността за тази атака с нервнопаралитична отрова. Трябва да се отбележи обаче, че в инициираната от Лондон обща позиция се говори за \"много голяма вероятност\". С една дума съществува елемент на несигурност, което без съмнение се дължи на това, че обвиненията срещу Москва се дължат не на установени факти и доказателства, а на предположения. Самата Тереза Мей първоначално изрази два варианта във връзка с покушението: че то е или вероятно дело на руските разузнавателни служби, или че руските власти най- безотговорно са позволили отровата \"новичок\" да е попаднала в чужди ръце. Вторият вариант обаче беше изоставен към момента на обявяването от нейна страна на санкции срещу Русия. Преди съвместната декларация на четирите страни, американският президент Доналд Тръмп пък беше заявил, че му се струва, че на основата на данните на английските служби би трябвало Русия да е замесена, и че веднага след като разполагат с фактите, \"и ако ние сме в съгласие с тях, ще осъдим Русия\". Германия беше изразила \"разбиране\" и се обяви за обща позиция на ЕС, а говорителят на френското правителство Бенжамин Гриво заяви, че Париж очаква заключения и доказателства, че изнесените факти са \"напълно достоверни\", преди да вземе отношение. Очевидно първоначалните позиции от американска, германска и френска страна не са задоволили британското правителство и е последвала дипломатическа офанзива, в резултат на която Но прави впечатление, че към нея не се присъединиха други други важни североатлантически партньори на Великобритания, както и че никоя друга страна не обяви, че ще предприеме санкции срещу Русия, както при случая с Крим. Липсата на категоричност в общата декларация и намеците, че са необходими доказателства са известен проблем за Тереза Мей, но тя има и голям вътрешно-политически проблем, изразен в позицията на лидера на Лейбъристката пария Джереми Корбин, която показва, че политическата класа във Великобритания не е е единна по отношение на обвиненията срещу Русия. Корбин предупреди, че не трябва да се избързва със заключения преди  да са установени фактите. Той даде за пример, провала на британските разузнавателни служби, които преди години излязоха с невярно твърдение, че Садам Хюсеин разполага с оръжия за масово унищожение, което доведе до осъдителната война срещу Ирак. Консервативната партия подложи Корбин на яростна критика в парламента, обвинявайки го, че с позицията си обслужва Путин, на което той отговори, че го превръщат в жертва на \"лов на вещици от времето на Маккарти\" (през 1950 г. американският сенатор Маккарти, обяви, че в САЩ съветски агенти и симпатизанти са заети с подривна дейност, в резултат на което над 2 000 държавни служители, писатели, режисьори и актьори бяха подложени на преследване). Големият въпрос, който все още няма ясен отговор, е за руска намеса в случая \"Скрипал\", както и обяснения, как е осъществен опитът за покушение. Засега е ясно, че полковникът от Главно разузнавателно Управление Сергей Скрипал през 2004 г. е задържан по обвинение в шпионаж в полза на британското разузнаване МI-6. Осъден е през 2006 г. на 13г. затвор, но четири години по-късно обаче е помилван, а през 2010 г. като част от обмен на шпиони между САЩ и Русия Скрипал получава политическо убежище във Великобритания. На 4 март т. г. той и и дъщеря му Юлия са открити в безпомощно състояние на пейка в Солсбъри, след обяд в ресторант и посещение в бар. Двамата са откарани в болница, където се намират и досега в критични състояние. На помощ им се притекъл детективът сержант Ник Бейли, който по- късно също се почувствал зле и бил приет в болница, но без опасност за живота. Британските служби за сигурност обявиха, че вероятно Скрипал и дъщеря му, която живее в Москва, но е дошла при него на посещение, са отровени с нервно паралитичното вещество „Новичок\", разработено в бившия СССР през 70-те и 80-те години. Изказано беше предположение, че дръжката на вратата на неговото червено BMW е била намазана с въпросния химикал и той се е отровил от докосването на дръжката. Но как дъщерята се е отровила? В тази връзка се изказа предположението, че веществото  може да е сложено във вентилационната система на колата или някак да е впръскано във вътрешността и. А как е бил засегнат от веществото детективът Ник Бейли? Обяснението е от съприкосновението с двамата, но то не е много издържано, затова беше изказано предположение, че може да е бил засегнат от веществото, тъй като бил посетил дома на Скрипал, но Съгласно експерти, \"Новичок\" се използва главно  в прахообразна форма по два начина- чрез вдишване или през кожата. За да го вдишат Скрипал и дъщеря му, някой трябва да е проникнал в къщата му в негово отсъствие и да го е впръскал там. Но при вдишване според експерти, химикалът действа незабавно, симптомите се появяват в рамките на 30 секунди до две минути, а Скрипал и дъщеря му са изпитали въздействието му часове след като са излезли от дома. Другият начин е прахът да проникне през кожата, и тогава за въздействието са нужни часове. Но как прахът е попаднал върху кожата на дъщеря му и евентуално върху  полицаят ?  Съгласно проф. Андреа Сила от факултета по неорганична химия при Лондонския University College, поради изключителната му токсичност, опасността е изключителна за този, който прилага отровата, той трябва да носи защитно облекло. Освен това, веществото се разлага твърде бързо от само себе си при влажни условия. Кога е натрита дръжката на колата и колко време след това Скрипал я е докоснал ? Прави още впечатление, че от 4 март досега, няма никакви сведения какво става със Скрипал и дъщеря му. Съобщава се, че състоянието им продължава да е е критично, но не и че са примерно в кома, и не могат да дадат някакви показания какво и при какви обстоятелства се е случило с тях. Съобщава се, че британските служби вече разполагат с мостра от препарата \"Новичок\", но без обяснения как и откъде е взета тя.     Неяснота има и по въпроса, как военната изследователска лаборатория в Портън Даун е установила, че  мострата е именно \"Новичок\". За да бъдат напълно уверени в това, британските специалисти трябва задължително да имат т.нар. контролен стандарт, обясняват експертите. Според руския представител в ООН Василий Небензя това означава, че британците също разполагат с \"Новичок\", следователно, не единствено Русия, както се твърди, но и Великобритания е способна да произвежда бойното отровно вещество. Още повече, че рецептата за производство на \"Новичок\" отдавна не е тайна, даже нейният руски откривател Вил Мирзаянов, отдавна живее в САЩ.  Някои западни коментатори посочиха, че ако са имали намерение да убият Скрипал, руските служби са можели да го направят отдавна и то не по такъв нескопосан начин, при който при който се вдига много ненужен шум. Бившият британски посланик в Москва Крейг Мърей изрази мнение, че в основата на това, което става защото \"русофобията е изключително доходоносна за военната, разузнавателна и шпионска  индустрии\". Американската русофобия той тълкува по следния начин: \"САЩ, бидейки уверени в своето военно превъзходство, никога не са очаквали възраждането на руските военно-техническа мощ. Ние сме там, където бяхме някога- светът е наново биполярен\". Външнополитическите отношения между Великобритания и Русия са традиционно обтегнати. В миналото също е имало експулсиране на руски дипломати, последвано от подобна ответна мярка от руска страна. Към Русия бяха отправени и още не са оттеглени обвинения за отравяне с плутоний на Александър Литвиенко, друг офицер от руското разузнаване, получил политическо убежище във Великобритания. Така че сегашната реакция на Тереза Мей до известна степен е обяснима, още повече, че в последно време нейните политически позиции са отслабнали и решителните и безкомпромисни санкции, които тя обяви срещу Русия, помагат за изграждането на облика и на силен лидер. Поддръжниците на теорията за намесата на Русия изтъкват факта, че случаят със смъртта на Литвиенко и опитът за покушение над Скрипал, обслужват интересите на руските разузнавателно служби, защото демонстрират какво очаква всеки предател. Също логичен аргумент, но за да убеди светът че това е така, британските власти трябва да изчистят всичките тези неясноти около отравянето на Скрипал и дъщеря му и да излязат с конкретни факти и доказателства. А докато това не се направи, е странно, че българският външен министър прибърза с декларация в подкрепа на позицията на Лондон, докато почти всички останали европейски страни заемат изчаквателна позиция.", "date": "2018.03.18", "title": "Много политика и малко факти за случая \"Скрипал\""}
{"url": "http://standartnews.com/sport/chastni_ohraniteli_i_sdvr_debnat_za_orazhiya_i_piyanitsi_predi_tsskasofiya__levski-369466.html", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в столицата във връзка с мача \"ЦСКА-София\" - \"Левски\", припознат за наследник на Вечното дерби. Двубоят е от 13.00 часа днес на националния стадион \"Васил Левски\". Преди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно-пропускателни пунктове в района на спортното съоръжение полицаи ще извършват щателна проверка на всички посетители на футболния мач. Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона. Униформените ще следят за недопускане на зрители във видимо нетрезво състояние, както и за носене на забранени предмети и вещи (огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри. Поради очакваните лоши метеорологични условия е препоръчително да се носят дъждобрани, заради забраната според Закона за опазване на обществения ред при провеждане на спортни мероприятия за носене на чадъри. Ангажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост. За да бъде избегнато струпване, приканваме зрителите да се възползват от по-ранното отваряне на входовете на стадиона. Вратите за посетители ще бъдат отворени в 11.00 часа.", "date": "2018.03.18", "title": "Частни охранители и СДВР дебнат за оръжия и пияници преди \"ЦСКА-София\" - \"Левски\""}
{"url": "http://standartnews.com/sport/vandali_s_kachulki_potroshiha_avtobus_s_levskari-369468.html", "text": "Автобусът на фен клуба на „Левски\" в Панагюрище бе засечен от десетина леки автомобила в района на Вакарел на автомагистрала „Тракия\" и изпотрошен с камъни, информира \"Фокус\", като се позова на очевидец. Пътникът в автобуса обясни, че от автомобилите са излезли около 30-40 души, които са хвърляли камъни по автобуса и са изпочупили стъклата. „В автобуса има и деца, като по чудо няма пострадали\". Очевидецът допълни, че автомобилите са били с хасковска и старозагорска регистрация, а излезлите от тях мъже са били с качулки.", "date": "2018.03.18", "title": "Вандали с качулки потрошиха автобус с левскари"}
{"url": "http://standartnews.com/sport/vtora_ataka_sreshtu_levskari_tozi_pat_s_buhalki-369473.html", "text": "Към 10.30 часа е получен сигнал за инцидент в района на Ябланица, съобщиха от пресцентъра на МВР. По първоначални данни, пътуващи с два автобуса и два автомобила фенове на единия от отборите, които ще участват в днешния мач \"ЦСКА-София\" - „Левски\", са засекли автобус и кола, в които били привърженици на другия отбор. Маскирани излезли от двата автомобила и с бухалки започнали да трошат стъклата на превозните средства на опонентите си. От инцидента няма пострадали, има нанесени материални щети. Жертвите са успели да се изнесат от мястото и са потърсили помощ в РУ-Ябланица. В района на Тетевен е засечен единият от автомобилите и са задържани двамата мъже, пътуващи в него. Предприети са светкавични полицейски действия с цел установяването и задържането на останалите участници в инцидента. Предприети са действия за установяването на извършителите, както и на всички обстоятелства около случая с потрошения с камъни автобус на АМ „Тракия\" от по-рано днес.", "date": "2018.03.18", "title": "Втора атака срещу левскари, този път с бухалки"}
{"url": "http://standartnews.com/sport/tsskasofiya_izmakna_10_sreshtu_levski_video_obnovena-369470.html", "text": "\"ЦСКА-София\", припознат от УЕФА преди време като наследник на \"Литекс\", измъкна 1:0 срещу \"Левски\" не без помощта на Дисциплинарната комисия на БФС. Пэбедният гол в 85-ата минута беше отбелязан от Каранга, който през седмицата беше помилван за простащините си в п редишния мач с \"Пирин\". Тогава той отправи жест към публиката на домакините, че им е прерязал гърлата и въпреки че имаше жълт картон, главният съдия Георги Димитров се уплаши и реши да не му показва втори. И вместо да бъде наказан, му беше позволено да играе срещу \"Левски\". Двубоят беше от последния 26-ия кръг на редовния сезон в Първа лига, като се игра на много тежък и наводнен терен на стадион \"Васил Левски\". С този успех тимът на Стамен Белчев влиза в плейофите с актив от 63 точки, докато \"сините\" останаха на трето място с 50 точки. Както е известно, това беше първи от петте сблъсъка между двата клуба до края на сезона. На тях им предстои да се изправят един срещу друг още два пъти в шампионския плейоф, а освен това ще премерят сили и на полуфиналите за Купата на България. Първи епизод беше за \"червените\", които сега ще имат голяма психологическо предимство преди другите мачове, където със сигурност са фаворити.", "date": "2018.03.18", "title": "\"ЦСКА-София\" измъкна 1:0 срещу \"Левски\" /ВИДЕО, ОБНОВЕНА/"}
{"url": "http://standartnews.com/balgariya/ne_iskame_kmetska_politsiya_a_poveche_sigurnost_za_horata-369480.html", "text": "- Да, наистина някои така разчетоха идеята да бъде създадена общинска полиция или по-скоро общинско звено с реални полицейски функции на срещата на Националнто сдружение на общините в България с депутати в парламента през миналата седмица. Нашите опоненти видяха в това изземване на полицейски правомощия, едва ли не, че искаме да приватизираме МВР. Тези опасения обаче са толкова несериозни, че не си струва да ги коментираме. - Едно от тях, както споменах, бе създаване на специално звено в общините с полицейски правомощия. Щом толкова плашат думите \"общински полицаи\" нека са общински инспектори, но с повече права - да съставят актове, да респектират нарушителите на обществения ред, да ги задържат докато дойде полиция и т.н. Сега нашите общински инспектори дори нямат право да поискат личната карта на един хулиган, който троши безнаказано общественото имущество на публично място. Той не е длъжен да им се легитимира, камо ли да го задържат...Другото предложение е да поставим повече видеокамери, които ще \"улавят\" шофьорите нарушители по улиците в големите градове, а тези глоби по фиш да остават в общинската хазна. - Няма съмнение, че приходите в общинските бюджети ще се увеличат. Не това обаче е най-важното. Ние, кметовете искаме да си вършим съвестно работата, заедно с МВР да осигурим повече ред и сигурност в населените места, за което хората са ни избрали. Улиците на Стара Загора в момента са осеяни ненужно с т.н. гърбици, които озаптяват джигитите в рамките на града. Видеонаблюдението ще върши много по-добра работа от тези \"лежащи полицаи\", както ги наричат иронично шофьорите. В момента в чертите на града и около него има една-единствена мобилна камера за контрол на скоростта на колите, на изхода за автомагистрала \"Тракия\". Всички водачи знаят това и няма как да бъдат уловени нарушители... - Хубаво е, че употребихте израза \"се води\", защото това на практика е наистина \"наемна\" полиция. Полицаите не са на подчинение на кмета, те са на щат в МВР, а за тази услуга ние плащаме по над 2 хил. лв на човек месечно от общинския бюджет. На всичкото отгоре от определените 16 \"общински\" полицаи, заетите бройки обикновено са 10-12. Ту нямало кандидати, ту се чака конкурс, все неща, върху които ние няма как да влияем. Общинското полицейско звено с два пъти по-малко разходи ще върши два пъти повече работа по осигуряване на реда и сигурността в общината. - Да, определено. Смятам, че се получи един активен диалог. Дискусията бе много полезна за нас кметовете. Надявам се и за депутатите от трите парламентарни комисии, и аз искам да им благодаря специално за сериозното и отговорно отношение. - Специалното общинско звено с повече полицейски правомощия може да стане факт само с някои промени в закона за местната администрация и местното самоуправление. Мисля, че повечето депутати, които участваха в дискусията, разбраха, че ние не искаме повече \"полицейска власт\", а повече сигурност за нащите избиратели и ще ни помогнат като законодатели. - Да, вярно е. Няколко фирми, основно по логистика, действително са готови да влязат в зоната. - В момента извършваме необходимите регистрации за индустриалната зона. Паралелно започва и изграждането на инфраструктурата и мисля, че до месец-два наистина можем да посрещнем с \"добре дошли\" първите инвеститори в индустриална зона \"Загоре\". - Да знам, че се работи активно по създаването на този логистичен хъб и вече има определен инвеститорски интерес. На практика за нас това означава, че разширяваме обхвата на индустриална зона \"Загоре\". По пряка линия, по източния обходен път на Стара Загора за автомагистрала \"Тракия\", от бившето опитно поле в кв. \"Зора\", където ще се разпростре основно индустриалната зона, до летището и бъдещия логистичния хъб, са няколко километра. Освен това покрай старата борса до него има още около 200 дка свободни площи, предназначени за строителство. Логистичният евро-азитаски хъб край Стара Загора наистина е едно много-много добра новина за града и региона. - Проблемът с \"Бедечка\" не е забравен удобно и няма как да бъде забравен след всичко, което общината направи за запазването му като парк. Онзи ден подписахме споразумение с Министерството на отбраната, което ни предоставя безвъзмездно 70 дка отпаднали военни имоти. Те ще бъдат предложени за замяна на собствениците на терени в парка. Да, те притежават повече от 100 дка в парка, но ние им предоставяме терени от висока категория - срещу МОЛ \"Галерия\" и около Данъчното. Не знам дали ще има неотстъпчиви собственици, които ще откажат замяна, но аз се надявам, че ако те са разумни старозагорци, ще дойдат в общината да се разберем като хора, които милеят за своя град. - Разбирам ги. Ние, българите, сме си такива. Когато нещо ново се прави, всички даваме акъл как да стане по-добре и искаме, ако може да стане начаса. Мога да успокоя старозагорци, че за празника на града - 5 октомври, централната градска част, площада пред общината и пешеходната зона по бул. \"Цар Симеон Велики\" ще имат една нова визия на европейски град. С настилка от бял гранит по Ларгото, с атрактивни зони за всички, с уютни места за отдих и отмора. - Разбира се, че ще ги възстановим, и то върху много по-стабилна основа. Обвиненията, че \"разваляме готовото\" и го превръщаме в \"градска градина\", нямат никакво основание. В парка се изгражда тротоар единствено по източната алея, където са налага да влизат коли на пожарната, полицията, комуналните услуги и естествено трябва да има място и за пешеходците. Аязмото, нашата \"планина в града\", която създаде митрополит Методий Кусев преди повече от 120 години, ще стане още по-любимо място за спорт, отдих и отмора и след обновяването. - Още не съм мислил, а и наистина е още е твърде рано. А и това няма да бъде само мое лично решение, свързано е и с оценката на партията, която ме издигна, и с доверието на хората, които ме избраха преди 3 години. Моята работа сега е да завърша успешно втория си мандат. Старая се да отметна, колкото се  може повече неща от обещанато на старозагорци, а оттам нататък преценката ще бъде тяхна.", "date": "2018.03.18", "title": "Не искаме кметска полиция, а повече сигурност за хората"}
{"url": "http://standartnews.com/svyat/germaniya_tramp_ne_mozhe_da_razedini_evropa-369490.html", "text": "Американският президент Доналд Тръмп „няма да успее\" в разединяването на европейските нации една срещу друга заради търговията, заяви германският министър на икономиката Петер Алтмайер преди визитата си във Вашингтон. В Европейския съюз „ние сме в митнически съюз и действаме колективно. Няма да бъде в интерес на американското правителство да разедини Европа, нито пък то ще успее\", каза Алтмайер пред германския делови вестник „Ханделсблат\". Сред най-важните моменти от визитата във Вашингтон на близкия съюзник на канцлера Ангела Меркел ще бъдат разговорите за въведените от Тръмп мита от 25% за стоманата и 10% за алуминия. Американският президент каза, че изненадващите мерки са в отговор на „нечестните\" търговски практики, но ЕС се закани да предприеме ответни мерки - включително с налози върху вноса на уиски или мотоциклети – което увеличава възможността за избухването на търговска война по модела „око за око\". \"Компаниите и потребителите от двете страни биха платили сметката, ако САЩ и Европа потънат в търговска война\", каза Алтмайер.", "date": "2018.03.18", "title": "Германия: Тръмп не може да разедини Европа"}
{"url": "http://standartnews.com/svyat/turtsiya_i_buntovnitsite_prevzeha_afrin-369477.html", "text": "Бунтовниците от Свободната сирийска армия, подкрепяни от турските въоръжени сили, превзеха центъра на град Африн. Новината беше съобщена първоначално от „Дейли Сабах\", позовавайки се на думи на турския президент Реджеп Ердоган, по-късно беше потвърдена от Би Би Си. На 20 януари турската армия предприе операция „Маслинова клонка\" в северната част на Сирия, за да прочисти региона от присъствието на Отряда за народна самоотбрана, който Анкара разглежда като крило на Кюрдската работническа партия. Анадолската агенция съобщи, че войските са влезли в града около 05:00 часа местно време. Центърът на града е бил щурмуван от три посоки – от изток, запад и север. Контролът е установен без съпротива – не се е стигнало до ожесточени боеве и размяна на удари. Реджеп Ердоган обяви „победа\" над сирийските кюрдски милиции, които са избягали от града и околностите. Анкара посочи, че следващите стъпки са свързани със създаване на условия за връщането на цивилното население в домовете им.", "date": "2018.03.18", "title": "Турция и бунтовниците превзеха Африн"}
{"url": "http://standartnews.com/svyat/iskat_otmyana_na_shengen-369486.html", "text": "Новият германски вътрешен министър Хорст Зеехофер поиска отмяна на Шенгенското споразумение, съобщават медии в Германия. Контролът по вътрешните граници трябва да продължи, докато ЕС не съумее да опази външните си граници, заяви министърът в интервю за неделното издание на в-к „Ди Велт\", цитирано от БНР. Според баварския политик граничният контрол по границите на Германия дори трябва да се засили. Гранична полиция има и други функции, освен да отблъсква нелегални мигранти, заяви Зеехофер. ЕС настоява, контролът по вътрешните граници в Шенгенската зона, който бе въведен като извънредна мярка през 2015 г., да бъде отменен през май. Австрийският канцлер Себастиан Курц заяви тази седмица в София, че проверките трябва да продължат, докато не се гарантира сигурността по външните граници на Евросъюза. Освен Германия и Австрия, граничен контрол въведоха и Дания, Швеция и Норвегия, която не е член на ЕС, но е част от Шенгенското споразумение.", "date": "2018.03.18", "title": "Искат отмяна на Шенген"}
{"url": "http://standartnews.com/balgariya/uraganat_potroshi_koli_i_pokrivi_vav_vratsa-369469.html", "text": "Стихията, която вилня снощи над Враца, не пожали колите на много хора, информира местният konkurent.bg. Едно от най-опасните места е бил паркингът пред блок 57 в ж.к. \"Дъбника\", където пораженията са предимно по стъклата на автомобилите. На тъмно за часове останаха блокове в ж.к. \"Дъбника\" и квартал Младост, чието електрозахранване беше възстановено около полунощ. \"Силният вятър буквално е отнесъл покриви на къщи, има леко пострадали граждани от паднали керемиди, обобщи кметът на Враца Калин Каменов. - Дървета са паднали върху коли, буквално са унищожени и цели покриви на къщи в някои села, има счупени стъкла. Има паднали електрически стълбове, някои места са без електрозахранване\", коментира кметът. „За щастие няма сериозно пострадали хора. Има леко пострадали граждани от паднали керемиди, от отломки от къщи. Щетите не са малко. До обяд ще имаме първична информация за броя на пострадалите имоти и сгради, както и какво можем да предприемем за най-нуждаещите се, тъй като част от тези сгради са на възрастни хора, които може би на първо време няма да има къде да бъдат настанени\", уточни Каменов.", "date": "2018.03.18", "title": "Ураганът потроши коли и покриви във Враца"}
{"url": "http://standartnews.com/svyat/frantsiya_ne_priznava_glasovete_za_putin_ot_krim-369489.html", "text": "Франция не признава провеждането на избори за президент на Русия на Кримския полуостров четири години, след като Русия анексира територията от Украйна, което беше определено от запада като незаконно действие. „Предизвикателствата по границите със сила противоречат на международното право, включително ангажиментите, поети от Руската федерация\", се казва в изявление на френското външно министерство. \"Франция не признава организирането на избори за руски президент днес в Крим\", допълва изявлението, когато руснаците гласуват по време на избори, засенчени от сериозно противоречие с Великобритания и нейните съюзници за отравянето на бивш руски двоен агент в Англия. Днешният ден отбелязва точно четири години, откакто президентът Владимир Путин подписа договор за обявяване на Крим за част от Русия, след като пое контрола над бившата съветска територия след отстраняването на подкрепян от русия президент в столицата на Украйна Киев. Това са първите президентски избори в Русия след анексирането, което подтикна проруските бунтовници в източната част на Украйна да вдигнат оръжие срещу държавата, предизвиквайки конфликт, който доведе до смъртта на повече от 10 000 души. \"Четири години след незаконното анексиране на автономната република Крим и (градът) Севастопол Франция остава твърдо привързана към пълното възстановяване на суверенитета и териториалната цялост на Украйна в рамките на международно признатите граници\", се казва във френското изявление. Франция заяви, че е \"обезпокоена от милитаризирането на полуострова и влошаването на състоянието на човешките права, особено по отношение на кримските татари\", мюсюлманско етническо малцинство, което най-вече се противопоставя на анексирането.", "date": "2018.03.18", "title": "Франция не признава гласовете за Путин от Крим"}
{"url": "http://standartnews.com/svyat/putin_pecheli_prezidentskite_izbori_v_rusiya_s_nad_70_obnovena-369464.html", "text": "Руският президент Владимир Путин е преизбран убедително за нов шестгодишен мандат на поста на произведените днес в страната президентски избори. Проучване  , цитирано от Франс прес, отрежда на Путин 73,9 процента от гласовете. Далеч назад втори в анкетата на Общоруския център за изучаване на общественото мнение (ВЦИОМ) остава кандидатът на комунистическата партия Павел Грудинин с 11,2 процента. Ултранационалистът Владимир Жириновски е трети с 6,7 процента, а журналистката Ксения Собчак, близка до либералната опозиция, заема четвърто място с 2,3 процента. По данни на ЦИК от 18 ч. московско време (17 ч. българско време) избирателната активност е била 59,97 процента. Завършено е гласуването на президентските избори в Русия в регионите с московско време, предава ТАСС , като пояснява, че това са почти пет дузини региони на страната, или 35, включително Москва и Санкт Петербург. Към 19 часа московско време избирателната активност е била 59,9%. * * * * * Към 18:12 часа бе отчетена   на президентските избори в Русия. * * * * * \"Високата избирателна активност не е масово доброволна, както я представят властите, а се дължи главно на организирано извозване на гласоподаватели към секциите\", заяви  , който не бе допуснат да се кандидатира за президент, тъй като има влязла в сила присъда. * * * * * Един от най-известните граждани на Русия – френската кинозвезда   – днес в Париж пусна своя глас за президентския вот. \"Идвайте!\", призова надписа под снимката другите руснаци във Франция. Депардьо, който е приятел на руския президент Владимир Путин, получи руски паспорт от държавния глава през 2013 г., когато имаше малка данъчна война между кинозвездата и властите в родината му. * * * * * Към 17.08 часа московско време  . Това обяви заместник-председателят на Централната избирателна комисия на Руската федерация Николай Булаев, предава TACC. Към 12 часа московско време избирателната активност бе 34,72%. Изборният ден ще приключи в 21 часа московско време /20 часа българско/, когато ще бъдат закрити избирателните участъци в най-западния регион на Русия – Калининградската област. В източните региони на страната избирателните участъци вече бяха закрити и бе стартирано преброяване на гласовете. * * * * *  могат да гласуват на 4 места у нас. Избирателната активност е висока. В секцията в Руското посолство в София до 11:00 часа са гласували над 400 души. Места за гласуване са отворени още във Варна, Русе и Пловдив, съобщи БНТ. Две хиляди руснаци са гласували при предварителните избори, проведени от 3 до 17 март. Почетният консул на Русия в Пловдив Георги Гергов заяви, че е пуснал бюлетина за Владимир Путин. Областният лидер на БСП, който е с двойно гражданство, дойде в изборната секция в дома за българо-руско приятелство заедно с посланик Анатолий Макаров. * * * * * Опозиционната кандидатка за президент на Русия   призова критиците на президента Владимир Путин да гласуват, вместо да бойкотират изборите, съобщи Асошиейтед прес. Пред журналисти в Москва тя заяви, че колкото по-висока бъде подкрепата за Путин на днешните избори, толкова \"по-твърда ще е системата\", която очаква руснаците при следващия му мандат. Собчак изрази несъгласие с бойкота на вота, към който призова опозиционерът Алексей Навални. \"Всеки процент в повече\" за Путин се дължи на тези, които отказват или не си правят труда да гласуват, заяви тя и прикани критиците на Путин да се обединят. Някои критици смятат, че Собчак се ползва с мълчаливата подкрепа на Кремъл, за да може изборите да изглеждат по-демократични. Тя твърдо отрича. Собчак бе единственият кандидат-президент, който по време на кампанията критикуваше Путин, който се очаква да спечели с голяма подкрепа още един шестгодишен мандат. * * * * *  - най-затънтените райони в Руската федерация, гласуваха под строй. Там изборният ден приключи с висока активност. Още в 18 часа местно време в Камчатка са гласували 63,86 на сто от избирателите. На предишните избори през 2012 г. към този момент своя избор са били направили 54,04 на сто от гласоподавателите. Традиционно висока е била избирателната активност в Чукотка, където два часа пред затварянето на секциите са гласували 76,34 на сто, приблизително колкото и през 2012 г., когато са гласували 76 процента. * * * * * Сайтът на Централната избирателна комисия на Русия е бил подложен в днешния изборен ден на  . Това съобщи пред журналисти председателката на ЦИК Елла Памфилова, предаде ТАСС. Тя каза, че днес между 2 и 5 часа през нощта е била парирана компютърна атака срещу сайта на комисията от типа \"отказ от услуга\". Пикът е бил в 2,20 часа московско време. Източниците на атаката са били разположени в 15 страни, каза Памфилова и уточни, че са били атакувани и редица медии, не само сайтът на ЦИК. * * * * * Кандидат-президентът и настоящ държавен глава на Русия   каза, че ще смята за успех всеки процент от гласовете, който дава му право да изпълнява задълженията на президент, предаде ТАСС. Путин заяви това в избирателната си секция в отговор на въпрос какъв е резултатът, който ще смята за успешен за себе си. \"Всеки, който дава право да се изпълнява длъжността на президент\", заяви той. Путин гласува в избирателен участък в сграда на Руската академия на науките, където гласува и на предишните избори през 2012 г. Отговаряйки на други въпроси, той изрази увереност в правилността на програмата, която предлага за развитието на страната, и каза, че днес е в \"работно настроение\", защото му предстоят няколко работни срещи. * * * * * Бившият ни посланик в САЩ Елена Поптодорова, известна също като бивша преводачка на покойния Тодор Живков и като Жената от варшавското летище, изрази лично мнение, че единствената интрига в изборите в Русия е единствено каква ще е изборната активност. „Изборите в Русия не са интересни. Те са скучни и предсказуеми, с предизвестен край, обясни Поптодорова пред Нова тв. Според западни медии обаче, има друга, много по-интересна интрига -   в страната. * * * * * Днес се провеждат изборите за президент в Руската федерация. В съответствие с конституцията, победителят ще заеме поста с 6-годишен мандат. Кандидатите за най-властовия ресурс в Русия за 8, като един от тях - Алексей Навални, беше принудително изваден от битката заради проблеми с правосъдието. Това са: Сергей Бабурин, Руски общонароден съюз Павел Грудинин, КПРФ Владимир Жириновски, ЛДПР Владимир Путин Ксения Собчак, Гражданска инициатива Максим Сурайкин, Руски комунисти Борис Титов, Партия Роста Григорий Явлински, Яблоко. По единодушно мнение, изборите са предрешени в полза на Путин, чийто рейтинг през последните дни достигна 80%.", "date": "2018.03.18", "title": "Путин печели президентските избори в Русия с над 70% /ОБНОВЕНА/"}
{"url": "http://standartnews.com/svyat/kyurdite_obyaviha_partizanska_voyna_na_turtsiya_v_siriya-369488.html", "text": "Сирийски кюрдски представител обяви, че войната с Турция и нейните съюзници в Африн навлиза в нова фаза на партизанска война, предаде Асошиейтед прес. Турция съобщи днес, че нейните сили са навлезли в Африн, близо два месеца след като започна операция \"Маслинова клонка\" срещу сирийските кюрдски милиции Сили за защита на народа. Десетки хиляди жители на града избягаха пред настъплението на турската армия и подкрепяните от нея сирийски опозиционни сили, подпомагани с въздушни атаки. Кюрдски представители и Сирийският център за наблюдение на човешките права съобщиха, че все още има няколко огнища на съпротива в град Африн, но кюрдските милиции в по-голямата си част са се изтеглили. Отман Шейх Иса, кюрдски представител от Африн, заяви на пресконференция днес, че турската офанзива цели да изчисти града от кюрдското му население. Иса каза, че войната срещу \"турската окупация\" ще премине от открит сблъсък в партизанска война с тактика \"удряй и бягай\" до освобождаването на Африн. Той каза, че кюрдските милиции ще запазят присъствието си в района на Африн и при всеки възможен случай ще нападат турските сили и сирийските им съюзници. \"Нашите сили ще се превърнат в постоянен кошмар за тях\", каза Иса.", "date": "2018.03.18", "title": "Кюрдите обявиха партизанска война на Турция в Сирия"}
{"url": "http://standartnews.com/balgariya/mis_kyustendilska_prolet_iska_da_stava_aktrisa-369479.html", "text": "На пищен спектакъл  на открито в събота вечер  на сцената на централния площад \"Велбъжд\" в Кюстендил за 52 път беше избрана най-красивата девойка  за \"Кюстендилска пролет\". Носителка на короната и символ на града стана  16-годишната  ученичка от гимназия \"Йордан Захариев\" в града Милица Стойчева.  За нейни подгласнички бяха избрани Ивана Митрева и Виктория Стоичкова, а момиче на публиката стана Савина Димитрова. Победителката  получи 1500 лв. от Община Кюстендил, а наградата й връчи кметът Петър Паунов. \"Щастлива съм, благодаря на семейството си, приятелите и журито. Тази победа е за всички участнички\", каза след избора победителката. Тя разказа, че се е занимавала с народни танци, и се надява да се занимава и с актьорско майсторство. Сподели че първото място я изненадало. Другите класирани момичета получиха парични награди от по 850 лева. Традицията по тържествено посрещане на пролетта датира от 1966 година. Изборът на девойка \"Кюстендилска пролет\" символизира идването на пролетта, младостта, пробуждането на природата и надеждата за нов живот. Той се провежда в три кръга - официални тоалети, спортно облекло и единствения по рода си в България тур с автентични народни носии. Участничките, които дефилираха тази година бяха 14, на възраст между 16 и 19 години. Журито на конкурса пък беше съставено от 28 носителки на титлата \"Кюстендилска пролет\" през годините. Тържествата по случай празника \"Кюстендилска пролет\" ще продължат на 21 март. От 11 часа  на централния площад в Кюстендил  ще бъде отслужен молебен за здравето на кюстендилци и ще се състои ритуал по предаването на символите на града. За втора година в местността \"Хисарлъка\" от 13 часа ще започне празнична програма на новоизградената сцена, част от Късноантичната и средновековна крепост, с участието на квартет \"Белканто\". По-късно, от 14.30 часа, на сцена \"Хисарлъка\" ще се изявят танцови състави от община Кюстендил. С юбилеен концерт на рок група \"Фактор\" ще завършат тържествата по повод избирането на девойка \"Кюстендилска пролет\" и празника на града. Концертът ще бъде на 21 март, от 19.00 часа, на площад \"Велбъжд\".", "date": "2018.03.18", "title": "Мис Кюстендилска пролет иска да става актриса"}
{"url": "http://standartnews.com/balgariya/zlatna_lavrova_klonka_i_blagodarnosti_za_direktora_na_evropol_obnovena-369483.html", "text": "Председателят на ПГ на ГЕРБ и председател на Комисията по вътрешна сигурност и обществен ред Цветан Цветанов проведе работна среща с директора на Европол Роб Уейнрайт. По време на разговора двамата дадоха изключително висока оценка за съвместната работа между България и Европол. Цветан Цветанов благодари на Роб Уейнрайт за неговата отдаденост и висок професионализъм в работата му като ръководител на службата. Директорът на Европол заяви, че винаги е работил с лекота с представителите на българските служби и оцени високо техния професионализъм. Цветанов и Уейнрайт подчертаха изключителната важност на Проекта на многогодишното програмиране на Европол за периода 2019-2021 г. в борбата с трансграничната организирана престъпност и тероризма. Двамата се обединиха около извода, че специално място в програмирането трябва да намери темата за европейската перспектива пред страните от Западните Балкани. Междувременно вицепремиерът и министър на външните работи Екатерина Захариева връчи днес най-високото отличие на Министерството на външните работи - \"Златна лаврова клонка\", на изпълнителния директор на Европол Роб Уейнрайт на церемония в МВнР. Захариева благодари на Уейнрайт за подкрепата и изрази убеденост, че и за в бъдеще сътрудничеството ни ще продължи така добре, както досега.", "date": "2018.03.18", "title": "\"Златна лаврова клонка\" и благодарности за директора на Европол /ОБНОВЕНА/"}
{"url": "http://standartnews.com/balgariya/pogrebvat_razdeleni_radi_i_iliyana-369482.html", "text": "Ради Енев и жена му Илияна, която той уби с нож и след това се самоуби в присъствието не невръстното им дете, няма да бъдат погребани един до друг. 32-годишният мъж, който е имал психически проблеми, бе погребан вчера в село Свежен. Там живеят родителите му, след като преотстъпили на сина си апартамента в пловдивския квартал \"Кючук Париж\". Катафалка пък откарала тялото на убитата Илияна в родния й Кюстендил. В събота две частни агенции са взели тленните останки на Ради и жена му от Съдебна медицина в Пловдив. В неговия смъртен акт е записано \"самоубийство\", а в този на жена му - \"убийство\". Според окончателното заключение на Съдебна медицина смъртта при Ради и Илияна се дължи на остра кръвозагуба в областта на шията. Експертите доказали категорично, че най-напред той заклал нея, а след това е забил ножа в себе си. Това е причината за него да пише самоубийство, а за 29-годишната жена – убийство. От няколко месеца мъжът получавал психически кризи, но отказвал да потърси лекарска помощ. Това споделила Илияна пред приятелки, преди да бъде убита. Тя живеела с Ради на семейни начала от две години и имат бебе на годинка. Илияна позвънила за помощ на брата на съпруга си, но той не отговорил. Когато решил да върне обаждането, не успял да се свърже нито с Илияна, нито с Ради. Затова решил да ги посети в апартамента. Мъжът и жената са открити мъртви, а до тях плачело бебето. Почернените родители на двамата млади в петък отишли в апартамента и събрали багажа на бебето. Бащата и майката на Илияна, сестра й, братът на Ради и неговия баща отишли да свалят кошарката на бебето, дюшечето и различни дрешки и играчки, разказват съседите, цитирани от агенция „Монитор\". Близките на мъртвите натоварили вещите на осиротялото бебе в микробус и повече не се върнали обратно. Апартаментът бил повторно запечатан с полицейските хартиени ленти. След откриването на труповете на Ради и Илияна момиченцето първоначално било взето от брата на мъжа – Асен. Разликата между Асен и Ради била голяма, защото те били от различни бащи. Първият съпруг на майката Нели също бил миньор и загинал при злополука в рудник. След смъртта му тя се омъжила за уважавания бригадир на миньорите Христо и му родила втория син Асен. Съпругът й бил еднакво грижовен за двете момчета и не правел разлика кой му е биологичен син. Междувременно обитателите на блока, където се случи трагедията, се готвят да направят курбан, за да пресекат поредицата беди, които ги сполетяват. С трагичната гибел на Ради и Илияна смъртните случаи в блока на ул. „Димо Хаджидимов\" 11 стават общо 4 за последните 2-3 години. Първите два били с млади жени, които сложили край на живота си със скок отвисоко. „Хората в блока са потресени. Шокирани са. Снощи до късно гледах телевизия, че не можех да заспя. Млади хора си отидоха. Стана ми много мъчно. Трябва с бял тамян да прикадим блока и курбан трябва да дадем да спрат нещастията\", бе категорична 75-годишната Иванка Кишкилова. Тя е един от доайените в блока, който преди години е бил собственост на „Минстрой\", Мадан. 10-етажният панелен блок бил построен в началото на 80-те години на миналия век, а през 1986-1987 г. предприятието започнало да раздава ведомствени апартаменти на дългогодишни и награждавани миньори. След промените през 1990г. от фирмата разрешили на обитателите им да закупят жилищата си. Така блокът в кв. „Кючук Париж\" в Пловдив става известен като миньорският. По думите на Иванка Кишкилова поп не им трябвал за прикадяването. Самите живущи в подредения и пълен с цветя вход щели да си осветят стълбището. „И не само. Хубаво е да прикадим и апартаментите, ако съседите се съгласят. Ние сме много задружен вход. Всичко ни е оправено, асансьор си имаме, подреден ни е входът\", хвали комшиите си Иванка. „Ние го направихме това преди 2 години, когато една млада самотна майка се хвърли от 9-ия етаж. Викнаха поп, прикади блока и освети, но нищо...Това са неща, които не зависят от нас, но ако хората кажат, ще свикаме общо събрание и ще решим\", коментира домоуправителката на входа с номер 11 Пепа Кънчева. когато 30-годишната Таня се хвърлила от седмия етаж. Тя била самотна майка, имала момченце в първи клас. Работела във фирма за матраци, когато разбрала, че ще има съкращения и най-вероятно щяла да остане без прехрана. Отчаяна, решила да сложи край на живота си. „Хубава жена беше, грижовна майка. Всяка сутрин водеше детето си на училище, а после отиваше на работа\", разказват за нея съседите й. Миналата година имало още едно самоубийство, но в съседния вход. Дарина Гилчева на около 50 години се качила до 9-тия етаж и полетяла. „Нищо не се разбра защо го направи, но 2-3 дни я търсиха и не можеха да я намерят. Никой не знаеше, че се е самоубила, защото се беше хвърлила от задната страна на блока\", си спомнят Иванка и съседката й пенсионираната учителка Йорданка Иванова. За Дарина те знаели, че е лаборантка по професия и че от 15 г. била женена за чужденец. Живеели в Оман. Мъжът й бил авиоинженер и работел там, а неговите роднини били преселници от Германия в Австралия. „Нямаха деца след 15г. брак. Идваха тук по 2 пъти в годината все двамата, а сега тя дойде сама, защото баща й си беше счупил крака и го оперираха\", връщат лентата назад комшийките. Младото семейство нямало финансови проблеми. Миналата година ремонтирали жилището си и сменили мебелировката. Преди месец Илияна се похвалила на Иванка, че са си купили печка за пелети, тъй като в предишните години горели дърва през зимата. „Каза ми, че тази зима са минали на климатик, но хванали промоция в сайт и купили печка на пелети за 2350 лева и получили подарък прахосмукачка. Защото за тези печки на пелети трябват специални прахосмукачки\", разказва съседката. „Чудесно е, много съм доволна\", казала тогава Илияна. Миналата есен комшийката подарила на младото семейство чисто нова лятна детска количка, която не й трябвала. Илияна се зарадвала много и в знак на благодарност след седмица дала на Иванка бурканчета с домашна лютеница и сладка.", "date": "2018.03.18", "title": "Погребват разделени Ради и Илияна"}
{"url": "http://standartnews.com/balgariya/otmenyat_nuleviya_priem_po_meditsina_v_sofiyskiya-369487.html", "text": "Софийският университет може да отмени решението за нулев прием по „медицина\" през следващата академична 2018-2019 година. \"На 28 март ще имаме още един Академичен съвет, на който бихме могли да променим това\", обяви ректорът на СУ проф. Анастас Герджиков пред БНР. Той обясни и защо се е стигнало до идеята за нулева година. „Причината е вътрешни спорове между факултетите, свързани с формата на изпита, кой го провежда и т.н. Факултетът по медицина иска собствен изпит, както е във всички университети в страната, които преподават тези специалности, свързани с направление „медицина\". Други факултети, които традиционно са провеждали този изпит, не бяха склонни да се съгласят. Ако преодолеем това различие, ще се разберем и това да не бъде нулев прием\", обясни ректорът. Той коментира, че всяка следваща година се отчита известно намаление на кандидат-студентите поради демографската криза. Най-предпочитаните специалности обаче оставали през последните години почти едни и същи. Топ 10 се оглавява от психология, следвана от четири програми свързани с информатика и компютри, както и традиционно търсените „социология\", „политология\", „публичнаадминистрация\" и „право\".", "date": "2018.03.18", "title": "Отменят нулевия прием по медицина в Софийския"}
{"url": "http://standartnews.com/balgariya/tsvetanov_provede_rabotna_sreshta_s_chlenove_na_libe-369492.html", "text": "Председателят на ПГ на ГЕРБ и председател на Комисията по вътрешна сигурност и обществен ред Цветан Цветанов проведе работна среща с председателя на Комисията на Европейския парламент по граждански свободи, правосъдие и вътрешни работи (ЛИБЕ) Клод Мораес. В срещата участва и Агустин Диаз де Мера, който също е член на ЛИБЕ. По време на срещата Цветан Цветанов и колегите му обсъдиха утрешното заседание на Съвместната група за парламентарен контрол на Европол, на която се очаква да бъдат приети процедурните правила за парламентарен контрол върху работата на Европол от страна на националните парламенти и Европейския парламент. Участниците в срещата се обединиха около извода, че на утрешното заседание на Съвместната група за парламентарен контрол на Европол се очаква постигането на политически консенсус от страните-членки на Европейския съюз за разглеждането и формулирането на процедурните правила за парламентарен контрол на Европейската полицейска служба. В рамките на работната среща стана ясно, че от 9-те държави с резерви по време на последното заседание на Съвместната група в Брюксел през октомври миналата година, този път се очаква постигането на съгласие за окончателното приемане на процедурните правила за контрол на Европол.", "date": "2018.03.18", "title": "Цветанов проведе работна среща с членове на ЛИБЕ"}
{"url": "http://standartnews.com/balgariya/krakralend_na_popravka-369476.html", "text": "Инициативен комитет за развитието на средновековната крепост Перник като привлекателен туристически обект ще бъде създаден по инициатива на кмета на Перник Вяра Церовска. Това беше обявено на първата от серия дискусии за миналото, настоящето и бъдещето на твърдината на легендарния войвода Кракра, организирана от общинското ръководство дискусия.  Във форума участваха заместник-деканът  на историческия факултет доц. Георги Николов – специалист по средновековна българска история, проф. Тотко Стоянов – специалист по антична археология, гл.ас. Даниела Стоянова – специалист по археология. Сред историците бяха и перничаните проф. Надя Манолова – специалист по българско Възраждане и доц. Александър Николов – специалист по средновековна история. Те бяха категорични, че с осъществения през 2013-2014 г. проект за подобряване на туристическата атракция на крепостта не е постигнат желания и очаквания ефект и т. нар. визуализация с метал и пластмаси е несполучлива. Нов проект ще превърне крепост Кракра с привлекателно за посещения място. Това е желанието на градската управа. В обстойна презентация, представена от археолози от Регионалния исторически музей в Перник бяха представени различни проекти за крепостта, обсъждани през годините, но останали неосъществени, някои като неприемливи заради идеята градежите да се вдигат до покрив без да е било известно как наистина са изглеждали. Припомнено беше, че реставрацията и консервацията на разкритите крепостни стени и обекти във вътрешността на калето са  образец за времето на 70-те години на 20 век, когато са правени. Подчертано беше, и че отстоявано от някогашния владетел на крепостта  - войводата Кракра и заслужава да има добре представена крепост. По думите на Церовска инициативният комитет за подготвяне на нов идеен проект ще включва  известни български историци, интелектуалци и хора, ангажирани с историята на града, а проектът ще бъде предложен за широко обществено обсъждане и само след одобрение от местната общност ще се предприеме неговото осъществяване. Причина за тази активност е недоволството на перничани от осъществения през 2013 г.  от Община Перник проект „Подобряване на туристическата атракция – Средновековна крепост „Кракра Пернишки\" в гр. Перник и свързаната с нея инфраструктура\", финансиран с европейски средства. Резултатът и ефектът от този проект стана причина крепостта, която е паметник с национално значение, да бъде наречена „Кракраленд\", бутафория, подигравка с историята и то само заради използваните материали – винкели и полимери. По данни от общинската администрация от времето на осъществяване на проекта първоначално подписаният договор с МРРБ   е за 4 200 000 лева, като в резултат на проведените тръжни процедури, общият размер на сумата е намален  на 3 711 000 лева. От тях разходите за строително-монтажни работи са в размер на 3 071 000, в това число за самия обект - пътеките, паната, надграждане в някои от участъците с ломен камък са на стойност 1 911 000 лева. Дребно мащабната инфраструктура - водопровод и канализация, подходите към крепостта са за 1 160 000 лева. Посетителският център струва 49 873 лева, наблюдателната кула - 65 270 лева, електронният гид, който така и не проработи - 60 000 лева и 59 000 лева са за осигуряване на публичност на проекта, за управлението му, обучението на аниматори, както и разходи по изготвяне на проектното предложение, за строителен и авторски надзор. По неустановени за сега причини в този проект крайно неправилно крепостта беше наречена с името на нейния популярен владетел Кракра, който в последния век е получил и прозвището Пернишки. Как са се казвали владетелите преди и след него на историята не е известно. Всъщност крепостният хълм официално е наречен \"Кракра\" през 30-те години на 20 век, когато градската управа го срещу задължението в срок от три години да го залеси и огради, да построи общодостъпен и безплатен за гражданството ловен парк с  алеи, осветление, чешма, спортно стрелбище и ловна хижа-музей-гостоприемница. Но и да реставрира крепостта и старинната черква, открити от учителя Стефан Бръчков при археологическите разкопки през 1927 г. Така постепенно местното население започва да нарича крепостния хълм и самата крепост с името на владетеля \"Кракра\" като замества битувалото дотогава название  \"Градо\". След посещението си по тези места Иречек е отбелязал, че в края на 19 век селището е известно в околните села като Перин град. През 1943 г. археологът  Васил Миков прави предположение, че името на Перник е дошло от  славянския бог Перун, като приема, че За първи път името на Перник се среща в апокрифната българска летопис \"Видение на пророка Данаила за царете и последните дни в края на света\", за която се смята, че е създадена през втората половина на ХІ век. Името на крепостта се споменава и в Безименото народно житие на св. Йоан Рилски, написано преди мощите на този най-български светия да бъдат пренесени в по днешните унгарски земи, което значи, че е от ХІІ век, но преди 1183 г. За името на Перник има много и различни тълкувания и предания, но е сигурно, че селището е с това име от поне 10 века, а така се е наричала и крепостта на войводата Кракра, затова според специалистите е неправилно на пернишката средновековна крепост да се слага името на единствения известен неин владетел. Според кмета Вяра Церовска нейната амбиция е твърдината да бъде показана в истинския й, автентичен вид и да привлича поток от туристи, което по думите й ще допринесе за развитието на региона. За щастие при изпълнението на проекта за крепостта по никакъв начин които все още са под земята. Не са проучвани склоновете на хълма, върху  който  е самата крепост, а там може и да са скрити неподозирани по стойност за историята обекти. Доказателство за това е откритата в подножието на хълма раннохристиянска базилика от VІ век, построена вероятно върху тракийско светилище и още два храма вдигнати над нея през ХІІ и ХІХ век. Тяхно проучване започна през 2004 г., но поради липса на средства не е завършено, а и по никакъв начин не са направени достъпни за посещение. Вероятно първото укрепление на това място е от началото на 4-ти век пр. Хр. Средновековните крепостни стени са стъпили върху тракийската стена. До започването на археологическите разкопки през 1960 г. за това място  се е знаело твърде малко. Продължилите  до 1979 г.  с известни прекъсвания проучвания на крепостния хълм разкриват неподозирани страници от културно-историческото развитие на този район. Установено е, че още през V хилядолетие пр.Хр., през епохата на средния неолит, хълмът е бил заселен и в продължение на 6 хилядолетия тук са сменяли селища и култури и когато се мисли за не може да бъде пренебрегнато.", "date": "2018.03.18", "title": "Кракраленд на поправка"}
{"url": "http://standartnews.com/balgariya/kandidatstudentite_pishat_za_atanas_dalchev-369465.html", "text": "Явилите се на кандидатстудентския изпит по български език и литература, който започна тази сутрин в 9 ч. в СУ „Св. Кл. Охридски\", ще трябва да пишат за поета Атанас Далчев. Темата бе изтеглена тази сутрин. Далчев се падна и на кандидатсктудентския изпит през 2006 г. Тогава много от явилите се на изпит се отказаха. Кандидат-студентите, подали заявление за явяване днес на изпита по БЕЛ, са 1548. Председател на изпитната комисия е проф. Милена Кирова. Габриела Ганчева от Плевен изтегли изпитен вариант № 3 на теста, по който ще пишат кандидат-студентите. Темата на есето: „Приятно е да бъдеш възмутен: едновременно чувстваш другите виновни и съзнаваш собственото си превъзходство\" (Атанас Далчев), изтегли Светлина Ангелова от Златица. Заместник-ректорът на Алма матер проф. Ренета Божанкова приветства кандидат-студентите и изрази своята увереност, че ще покажат знания и голямото си желание да станат студенти на Софийския университет. Деканът на Факултета по славянски филологии доц. Бойко Пенчев увери, че комисията се е постарала да подготви изпитната задача така, че кандидатите да могат да покажат най-доброто и да се почувстват горди с това, че са се справили. Той призова кандидатите да мислят свободно и да пишат правилно. С успешно издържан изпит по български език и литература кандидат-студентите могат да учат в следните специалности на Софийския университет: Философия; Психология; Социология; Публична администрация; Културология; Библиотечно-информационни науки; Публични информационни системи; Философия (на английски език); Педагогика; Социални дейности; Неформално образование; Българска филология; Славянска филология; Балканистика; Румънска филология; Арменистика и кавказология; Комуникационен мениджмънт; Предучилищна и начална училищна педагогика; Социална педагогика; Специална педагогика; Логопедия; Физическо възпитание и спорт. С изпит по български език и литература и с изпит по история на България бъдещите студенти могат да запишат специалност „Право\". С изпит по български език и литература и изпит по английски, френски, немски или испански език може да се кандидатства за специалност „Европеистика\", а с изпит по български език и литература и изпит по английски, френски, немски, испански, италиански и руски език – специалност \"Регионално развитие и политика\". Изпитът проверява и оценява знания и умения като резултат от обучението по български език и литература в средното училище по посока на: четене с разбиране на текст, включващо извличане на информация, извеждане на преки и непреки заключения, тълкуване и обобщаване; владеене на основните граматични, правописни и пунктуационни норми; редактиране на текст, създаване на аргументативен тип текст (есе). Изпитът се състои от две части: тест с 50 въпроса (70 точки, 1/3 от точките са за въпросите по литература) и задача за изграждане на аргументативен тип текст по даден проблем - есе (30 точки). Максималният брой точки е 100.", "date": "2018.03.18", "title": "Кандидат-студентите пишат за Атанас Далчев"}
{"url": "http://standartnews.com/balgariya/balgari_arestuvani_za_trafik_na_hora_v_albaniya-369467.html", "text": "В събота Албания арестува 39 души за трафик на хора, предава Voice of America. Те са задържани по обвинение, че са прекарали хиляда души нелегално във Великобритания, САЩ и Канада. Сред арестуваните има четирима полицейски служители, издирват се още около 10 човека, между които и двама българи. Според началника на полицията Арди Велиу седем криминални групи оперират в Албания, България, Испания, Франция, Доминиканската република, Италия, Великобритания, Ирландия, САЩ и Канада. Те са вкарали нелегално хиляда човека във Великобритания, САЩ и Канада. „Всеки е плащал по 7000 паунда за да стигне до Великобритания и между 24 и 30 хиляди долара за да стигне до САЩ и Канада\", казва Велиу Групата е фалшифицирала паспорти и им е помагала да стигнат до крайната дестинация, като са минавали през други европейски страни или през Доминиканската република и други страни от Южна Америка.", "date": "2018.03.18", "title": "Българи арестувани за трафик на хора в Албания"}
{"url": "http://standartnews.com/balgariya/sedmichen_horoskop_17__23_mart-369421.html", "text": "Овен Проявете умереност! Няма кой да ви пребори. Само вие можете да се спрете. Благоразумието го изисква. Нищо не е по-лесно от това, днес да се сетите, че действията ви се ръководят от емоциите, които нямат място, когато става дума за решения. Искате да постигате успех. Продължавайте, но не показвайте ревност и страст. Трябва да сте умерени, за да пробиете. Опасните дни, във връзка с онова, което вече ви разказах, са между 19 и 23 март. Същите дни са изключително важни за вашето професионално и кариерно развитие. Очаквахте и се надявахте на развитие на ситуацията там. Следователно, трябва да сте готови за промяната и да я посрещнете със стратегия за действие. Дано да е така, защото обстоятелствата се променят с шеметна бързина. Преди това, от 21 до 23 март, мнозина ще се почувстват сякаш \"са им потънали гемиите\". Надявам се, да имат с кого да споделят терзанията си, за да им олекне. Не бързайте да раздавате критики. Телец Не действайте, а осмисляйте! Енергията на Слънцето има интересни проекции върху делника ви. Сякаш някой е отмахнал нещо, което ви е пречило да виждате реалността правилно. Някой се е постарал вместо вас. Въпросът е защо?  При всички случаи, не и да ви даде по-голямо самочувствие. Тази седмица от март ви е предоставена, за да премисляте и осмислите нещата от живота, а не за действия.  Първото, за което се налага да вземете мерки, е стягането на кесията. Дните не са подходящи за инвестиции или за разхищение на свободни средства. Успоредно развивате самоинициатива, с която целите изясняване на отношенията с партньора. За целта използвайте 23 март.  Не се възпирайте да го запознаете с намеренията си, да изясните какви са причините, отвели ви до едно или друго решение. Търсете сътрудничество, а не конфронтация. Близнаци Премислете всяка стъпка! Затънали сте в планове и проекти. Работата, кариерата и просперитетът са най-важни за вас. Трябва да ги обезпечите финансово. Ако е възможно, пробвайте да предоговорите условията по плащания, да ги разсрочите или съкратите според личните обстоятелства. Преди това си дайте сметка дали не попрекалявате в очакванията си. Следвайте линията на разума си във всичко и се подсетете за предупреждението от анонса. В случай, че не знаете как да постъпите, претеглете правилно риска, преценете дали не пропускате важни обстоятелства. На 22 и на 23 март се въздръжте от важни стъпки и решения. Мислете, разсъждавайте без да се доверявате, не вярвайте дори на интуицията си. Най-трудните за овладяване процеси ще се развиват, както в началото, така и в края на периода. Казвам го неслучайно – след края на периода описаната тенденция вместо да се размива, се задълбочава. Рак Контролирайте емоциите си! Стремите се към простори и идеи, които до момента са били извън полезрението ви. Всеки наблюдателен човек ще отчете, че самочувствието ви е нараснало, но от това вие едва ли ще имате пряка полза през периода. Докато главоболия със сигурност ще си докарате. На 19/20 март и след това на 22/23 март вие чувствате, че се нуждаете от размах в работата си и всячески се стараете да си го подсигурите. За целта гледате под око другите, спретвате дискусии, от които нищо не печелите, но издавате своите честолюбиви пориви. Моля, направете така, че настроенията и тонът ви да не преградят пътя за раздвижване на плановете ви в професионалната сфера. Сега е моментът да постъпите правилно. Ще разберете, че сте го постигнали, ако вашите идеи получават тласък отвън, заслужат нечия подкрепа и придобият в рамките на дните завършен облик. Лъв Не взимайте прибързани решения! Вие сте затънали в работа. Имате и над какво да си поблъскате главата – стари, изостанали дела, неподредена кореспонденция или друг вид писмена работа. Възможно е именно през тази седмица от март да се появят информации, новини, очаквани до скоро, които да ви накарат да задействате нови задачи и така работа ви още ще се увеличи. На 21 – 23 тя направо ще ви затрупа. Все пак, не забравяйте, че това са дни, подчинени на енергията от новата ретроградна фаза на Меркурий от знака на Овен. Той не би искал да прибързвате, както и да подписвате документи преди звездното съчетание Венера/Уран да е в състояние да ви помогне, което може да се случи едва на 23 март. Прочетете в увода за него, за да се уверите дали е моментът да правите големи планове и да очаквате големи приходи. Дева Смело, но предпазливо напред! Вие сте самоуверени до захлас. Имате основание да изтъквате качествата си, да говорите за попаденията на интуицията си и да смятате, че имате право да давате напътствия. Обстоятелствата са на ваша страна и вие печелите авторитет и уважение. След 22 март събития и случки ще отключат нова страница и във вашите лични, интимни отношения. На пръв поглед ще ви изглежда, че всичко върви постарому, но в един момент ще си дадете сметка, че сте задълбочили отношенията си, потънали сте в чувствата си. Със сигурност, ще потърсите начин да ги изявите. Предполагам, че мнозинството от вас няма да пристъпят в момента към сериозни предложения, но все по-често и внимателно ще обмислят планове за общо начининие, пътуване или преживяване в близко бъдеще. На този фон, бъдете внимателни какво и пред кого говорите. Избягвайте да споделяте с непознати. Везни Не дълбайте в подробности! Вие искате да имате по-широки възможности от преди. Направеното вече е забравено, а непостигнатото ви примамва. Имате желание да развиете своя потенциал. Ретроградната фаза на Меркурий ще ви помогне да потърсите къде са грешките и пропуските в миналото, но не може да ви извади от конфликтите с по-високо поставените, ако вие не си замълчавате навреме. Със силата на Меркурий, съчетана с възможности на аспекта Венера/Уран,  сте в състояние да покажете своето щедро великодушие, но и да задълбаете в някаква подробност, от където да изскочи проблем във взаимоотношенията – у дома, на работното място, с бизнес партньор, например. В тази поредица и поради необходимостта от конкретни решения, през идните дни няма да ви остане време да се стряскате пред обстоятелствата. Да се надяваме, че преди това сте преценили криещия се в тях риск. Скорпион Не спирайте да се движите напред! Вие разполагате с енергия и физическа сила. Чувствате се готови за работа и конкретни дела. Бих ви предложила да я изразходите по предназначение като си набележите сериозни задачи или се задълбочите в далечните си проекти. За вас е важно да се движите – в прекия и в преносния смисъл. Ходенето, движението и смяна на обстановката ще направят чудеса за вашата психика: ще се успокоите, че овладеете тялото си и ще дадете простор на мисълта си. А това ще ви е нужно още на 22 март, когато вече сте под влияние на енергиите от ретроградния Меркурий, в живота ви ще се случват интересни неща. При мнозина ще се заговори и за важни промени в живота на обкръжаващите ги. Техни близки им съобщават новини, които вероятно ще имат пряко отражение върху живота им и за съвместното бъдеще. Стрелец Спазвайте мярка! Първите четири-пет дни са активната част от периода. Вие не спирате да работите, да планирате и да очаквате резултат от своята професионална дейност. Моля, спазвайте правилата за безопасност при работа на 21, 22 и на 23 март. В личните отношение също е необходимо да си поставяте граници, ограничения като, например, да избягвате упоритата настойчивост, когато искате да получите или да постигнете нещо. Ако не смеете да се доверите на интуицията си, което към момента е правилното поведение, изберете човек, с когото да споделяте, да разисквате вълнуващите ви теми. На 21 – 22 март общуването ще ви носи не само сигурност, но и блестящи идеи. С други думи, през този седемдневен период ще спечелите повече, ако избягвате конфронтациите на работното място и разправиите вкъщи, с родствениците, и залагате на разговорите за онова, което може да се случи, докато фантазирате. Козирог Наблегнете на личните дела! Ретроградната фаза на Меркурий, която „де юре\" стартира на 23 март, вече ви пречи да подкарвате с лекота делата си по желания начин. Срещате съпротива на обстоятелствата, особено при справяне с документи и писмени дела. Това е  водещата тенденция за периода. Енергията й се излива директно в полето на вашите взаимоотношения и контакти. В тази връзка, имам новина: ще се наложи да се съобразявате с напрегнатите планетни аспекти – не да се конфронтирате, а да ги заобикаляте. Това е вашата задача. Как да го постигнете ли? Обстоятелствата сами предлагат възможност да преместите поглед от професионално-служебните дела върху личните и да използвате всяка свободна минута за контакти и общуване с близките хора, с партньора. Там вие ще откриете отдушник за емоциите си и изява за ярката си индивидуалност. Водолей Спазвайте стриктна програма! В чудесна кондиция сте. Нищо не ви възпира да се изявявате. Готови сте да пренебрегнете и предупрежденията от въведението, тъй като усещате положителната сила на ретроградния Меркурий от знака на Овен. Не се залъгвайте, че ще ви е лесно да я управлявате. Освен, че ви носи прилив на енергия за работа, това звездно положение изисква да направите нещо конкретно: да имате програма и да отмятате задачите по ред и приоритет. Не си позволявайте своеволия – ще извикате проблеми. Тъй като вече е валидна забраната-предупреждение да се вглеждате в далечните перспективи заради присъствието на ретрограден Меркурий, днес уреждайте належащите и наболели теми без да вдигате поглед в страни от текущите проблеми. И още нещо: опитайте се да планирате всичко важно до края на април. Сега е времето за подреждане на програмата. Риби Говорете искрено и споделяйте! Звездните положения тази седмица се подчиняват на ретроградността на Меркурий. Планетата се комбинира с вашето Слънце, в знака на Риби се получава специфично взаимодействие: заедно настояват да говорите само онова, което ви е на сърцето и в мислите. Невъзможно е да очакват от вас куртоазни изявления и поведение. Убедена съм, че ще се почувствате по-добре, ако до 23 март се съсредоточите върху работата си. Там идеите и творческият подход биха могли да ви отведат до желан резултат, а и да ви позволят да представите способностите си пред обществото. Последните дни от периода са ви дадени за отдих и развлечения. Има голяма вероятност мнозинството около вас да осмисли  своята поведенческа линия по отношение на партньора, на партньорствата си. Ако чувствате, че искате да кажете някому нещо, не се въздържайте, а го направете на 22 или на 23 март.", "date": "2018.03.18", "title": "СЕДМИЧЕН ХОРОСКОП /17 - 23 март/"}
{"url": "http://standartnews.com/balgariya/oranzhev_kod_za_valezhi_i_vyatar_-369460.html", "text": "Оранжев код за валежи и силен вятър е обявен за цялата страна днес, показва справка в сайта на Националния институт по метеорология и хидрология към БАН. Валежите в страната ще са от дъжд, като в североизточните райони с понижение на температурите валежите от дъжд ще се примесват със сняг. През следващото денонощие през страната ще премине средиземноморски циклон и свързания с него студен атмосферен фронт и времето ще е много динамично. През нощта, в по-голямата част от страната, все още ще духа умерен и силен юг-югозападен вятър, но в Дунавската равнина вятърът ще се ориентира от североизток и ще се усили. Ще преобладава облачно време и още в сутрешните часове в Западна България ще започнат валежи от дъжд, които през деня ще обхванат страната. По линията на преминаващия студен фронт валежите временно ще са интензивни, на места значителни по количество. Ще има гръмотевична дейност, възможни са и градушки. След пладне в югозападните райони валежите ще спрат и за кратко облачността ще се разкъса. През деня в цялата страната югозападният вятър ще се смени с умерен и временно силен северозападен, в Източна България – североизточен. С нахлуването на студен въздух от север ще започне и бързо понижение на температурите, чувствително в Северна България, особено в североизточните райони, където след обяд дъждът ще премине в сняг и там са възможни поледици. Сутрешните часове температурите ще бъдат все още високи – между 9 и 14 градуса, в североизточните райони по-ниски, а към 14 часа - в широк интервал от 0 градуса в североизточните до 20 градуса в югоизточните райони, където през по-голямата част от деня все още ще духа югозападен вятър.  ", "date": "2018.03.18", "title": "Оранжев код за валежи и вятър"}
{"url": "http://standartnews.com/balgariya/snegopochistvashtite_firmi_sa_v_gotovnost_za_zimno_poddarzhane_na_patishtata-369461.html", "text": "Днес се очаква съществена промяна във времето. По високопланинските проходи е възможно дъждът да премине в сняг, предупреждават от АПИ. По разпореждане на председателя на Управителния съвет на агенцията инж. Дончо Атанасов всички областни пътни управления и снегопочистващите фирми са в готовност за поддържане на републиканските пътища при зимни условия. Агенция \"Пътна инфраструктура\" апелира шофьорите да тръгват на път с автомобили, подготвени за зимни условия, да карат със съобразена скорост и повишено внимание, спазвайки указанията на \"Пътна полиция\". Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ - www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.03.18", "title": "Снегопочистващите фирми са в готовност за зимно поддържане на пътищата"}
