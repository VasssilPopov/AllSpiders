{"url": "http://standartnews.com/biznes/18_kompanii_v_bitka_za_investitor_na_godinata-368772.html", "text": "70 компании се включиха в конкурса на Българската агенция за инвестиции /БАИ/, 18 от тях бяха допуснати до финала. Днес от 18 часа във Военния клуб ще се състои официалната церемония за връчване на наградите „Инвеститор на годината\". Водещи критерии при определянето на победителите са обемът на инвестицията, броят на разкритите работни места, както и районът, в който се разкрива ново производство или се разширява вече съществуващо предприятие. Участниците в надпреварата са от всички сфери на икономиката, информационните технологии, здравеопазването, номинирани от търговски камари, областни администрации и общини. Финалистите ще се състезават в следните категории: Инвеститор на 2017 г., Инвестиция на зелено, Инвестиция в разширяване на бизнес, Инвестиция в иновативен бизнес, Инвестиция в човешки капитал. Победителите ще получат статуетките „Златен бик\", изработени от скулптора Сейфетин Шекеров. БАИ ще раздаде и няколко почетни награди.", "date": "2018.02.27", "title": "18 компании в битка за инвеститор на годината"}
{"url": "http://standartnews.com/biznes/kevr_shte_proveryava_inerkom_chak_sled_sklyuchvaneto_na_sdelkata_za_chez-368790.html", "text": "По закон КЕВР ще може да провери дружеството, което ще купи активите на ЧЕЗ, чак след финализиране на сделката. Това каза председателят на Комисията за енергийно и водно регулиране доц. Иван Иванов по време на брифинг във връзка с нормативните правомощия на Комисията по сделката за продажба на активите на CEZ Group в България. „Няма съмнение, че течащата в момента процедура за продажба на активите на ЧЕЗ в България предизвика голям обществен интерес. Искам да уточня, че КЕВР в своите действия се ръководи само и единствено от закона, както и от подзаконовата нормативна уредба. Във връзка с това КЕВР има два случая, по които може да вземе отношение – ако се продава обособена част от лицензирано дружество или ако купувач залага частично или изцяло активи на дружеството, с които то упражнява лицензионна дейност. Всички други правомощия могат да бъдат търсени в друга нормативна уредба и да засягат други органи на държавата. Искам обачеда отбележа, че към момента тече процедурата и сделката не е финализирана. Ако сделката бъде финализирана, тогава КЕВР има много ясно разписани правомощия, които са свързани с превантивен, текущ и последващ контрол на енергийното дружество, независимо от това кой е новият собственик\", каза още доц. Иванов. „След приключване на сделката дружеството попада на същия режим, в който са всички други дейности. КЕВР ще осъществява мониторинг върху неговото функциониране, за да има безпроблемно снабдяване с електроенергия и добро качество на енергийната услуга\", обясни доц. Иванов.", "date": "2018.02.27", "title": "КЕВР ще проверява \"Инерком\" чак след сключването на сделката за ЧЕЗ"}
{"url": "http://standartnews.com/biznes/babish_kam_borisov_ot_chez_mi_kazaha_che_vsichko_e_nared-368796.html", "text": "Премиерът на Чехия Андрей Бабиш е заявил на Бойко Борисов, че е информиран от Надзорния съвет на ЧЕЗ, че продажбата е напълно законосъобразна и не представлява риск за никоя от страните. Извършени са проверки на купувача и по отношение на способността му да управлява електроенергийното дружество в България, и по отношение на произхода на средствата за заплащане на активите, които са показали, че не съществуват проблеми за осъществяване на сделката. Това съобщи правителствената пресслужба, след като по-рано в телефонен разговор с министър-председателя на Чехия Андрей Бабиш премиерът Бойко Борисов поиска на компетентните български органи да бъде предоставена информацията, с която чешкото правителство разполага, по сделката за продажбата на бизнеса на ЧЕЗ Груп в България. Министър-председателят на Чехия изрази готовност да предостави на българските власти материалите с резултатите от проверките.", "date": "2018.02.27", "title": "Бабиш към Борисов: От ЧЕЗ ми казаха, че всичко е наред"}
{"url": "http://standartnews.com/biznes/shopingat_u_nas_izliza_nayevtino-368799.html", "text": "Шопингът у нас излиза най-евтино в сравнение с другите страни от ЕС. Пазаруването на дрехи и обувки в България струва с 21% под средното ниво на Евросъюза. След нас отзад напред са Унгария (15%) и Полша (12%). Въпреки че у нас модната индустрия държи най-ниски цени, домакинствата в България отделят най-малко средства за дрехи и обувки в сравнение с останалите държави в ЕС. Това показват данни на Евростат, цитирани от investor.bg. През 2016 г. най-скъпо е било пазаруването в Швеция (с 36% над средната стойност за ЕС), Дания (33%) и Финландия (24%). Най-много средства за облекло през 2016 г. са отделили естонците (7% от общите разходи), Италия и Португалия (по 6%), а най-малко в България (3%), Унгария и Чехия (по 4%). Дрехи и обувки за 141,8 млрд. евро са изнесли от януари до ноември 2017 г. държавите-членки на ЕС. По-голямата част от износа е бил насочен към други държави членки (77% или 109,6 млрд. евро). Като стойност експортът от ЕС на тези стоки е нараснал с 29% в сравнение с 2013 г. В ЕС са внесени  дрехи и обувки за 195,8 млрд. евро. От тях почти  половината идват от трети страни (49%, 95,4 млрд. евро). В сравнение с  2013 г. ръстът е с 30%. Износът на италиански дрехи и обувки е достигнал през 2017 г.  26,6 млрд. евро или 19% от общия експорт на тези стоки от ЕС. Така Италия се нарежда на първо място, следвана от Германия (22,8 млрд. евро, 16%), Испания (14,3 млрд. евро, 10%), Белгия (12,5 млрд. евро, 9%) и Франция  (12 млрд. евро, 8%). Германия е най-големият вносител на тези стоки в ЕС (39,9 млрд. евро, над 20% от общия внос), следвана от Франция (25,5 млрд. евро, 13%), Великобритания (23,5 млрд. евро, 12%), Испания (17,8 млрд. евро, 9%) и Италия 17,5 млрд. евро, 9%). Сред страните извън ЕС Швейцария е основно направление за износа на шивашката промишленост в Общността (6,4  млрд. евро или 20% от износа). Следващите значими пазари за модните къщи в Евросъюза са САЩ  (4,5 млрд. евро, 14%), Русия (2,9 млрд. евро, 9%), Хонконг (2,3 млрд. евро, 7%), Япония (1,7 млрд. евро, 5%) и Китай (1,6 млрд. евро, 5%). Най-много дрехи и обувки в ЕС идват от Китай (33,4 млрд. евро или 35% от общия внос от трети страни), Бангладеш (14,6 млрд. евро, 15%), Турция (9,1 млрд. евро, 9%), Виетнам (6,7 млрд. евро, 7%), Индия (6 млрд. евро, 6%) и Камбоджа (4 млрд. евро, 4%).", "date": "2018.02.27", "title": "Шопингът у нас излиза най-евтино"}
{"url": "http://standartnews.com/sport/kataluntsite_ot_kirchevo_draha_garla_za_pszh_v_parizh-368807.html", "text": "Най-големият и вълнуващ футболен турнир за непрофесионалисти в България Каменица Фен Купа вече повече от 15 години раздава незабравими футболни емоции на всички фенове. Безспорно една от най-големите такива емоции е спечелването на титлата национален шампион, защото първенците имат уникалната възможност да гледат на живо дербита от световна величина. Тази година не е изключение и златните медалисти от сезон 2017 пожелаха да посетят мач на ПСЖ. И ето че няколко месеца по-късно, момчетата останаха без глас след срещата между ПСЖ и Марсилия, която се проведе снощи на стадион „Парк де Пренс\" във френската столица. Името на българските шампиони е „Каталунците Кирчево\". Те вдигнаха националната Фен Купа за втори път през 2017-та, след като станаха шампиони през 2015-та и последваха Христо Стоичков зад кулисите на Барселона, където се срещнаха със звездите на клуба, начело с Лео Меси и Неймар. „Видяхме се с Неймар в Барселона, отиваме да го навестим и в Париж!\", шегуваха се българските „каталунци\", преди да потеглят от летището в София. Престоят им в Париж беше изключително вълнуващ. Футболното приключение включваше разходка из френската столица с посещение на две от най-емблематичните й забележителности - Айфеловата кула и Лувъра. Кулминацията, разбира се, дойде на скамейките на стадион „Парк де Пренс\", където българските шампиони се настаниха, за да наблюдават на живо „Дербито на Франция\" или както го наричат местните фенове - „Льо Класик\". Мачът оправда всичките им очаквания с 3 красиви гола на ПСЖ, като при всяко попадение нашите момчета се радваха повече и от французите. „Емоцията да гледаш ПСЖ на живо и то на „Парк де Пренс\" трудно може да се опише с думи. Когато публиката изригва при всеки гол сякаш кръвта ти започва да кипи, а сърцето ти напира да изскочи от гърдите. Няма такава емоция! Футболът е най-великата игра!\", споделиха „Каталунците Кирчево\". Ето така националните шампиони на Фен Купа 2017 се насладиха на наградата си, а спомените от вълнуващото пътуване не само че няма да ги напуснат скоро, но и ще ги накарат отново да искат да извоюват първото място през идния сезон. Регистрациите за 16-тото издание на най-големия и вълнуващ футболен турнир за приятели в България започват през март. Какви преживявания и награди очакват новите националните шампиони тази година, предстои да разберем.", "date": "2018.02.27", "title": "\"Каталунците\" от Кирчево драха гърла за ПСЖ в Париж"}
{"url": "http://standartnews.com/svyat/podozirat_napadenie_na_kucheta_za_smartta_na_balgarka_v_kipar-368782.html", "text": "Нападение на бездомни кучета е версията, към която се е насочила кипърската полиция в разследването на смъртта на 46-годишна българка, съобщава в. \"Сайпръс мейл\". Българката П.М. бе намерена миналия четвъртък тежко пострадала в поле с картофи в района на град Пафос и почина по пътя към болницата. Според съдебно-медицинската експертиза тя е получила хеморагичен шок вследствие на многобройни наранявания, които е можело да бъдат причинени от земеделска машина. Полицията е проверила голям брой селскостопански машини и е разпитала фермери в района, но не е открила до момента следи в тази посока. Кипърската полиция е получила информация, че в района бродят бездомни кучета, както и че много от фермерите имат кучета. Голям брой собственици на кучета са призовани в полицейския участък на Пафос за разпит, съобщава \"Сайпръс мейл\". Жената е била пристигнала в Пафос четири дни преди инцидента, заедно с партньора си, за да си търси работа, пише още изданието.", "date": "2018.02.27", "title": "Подозират нападение на кучета за смъртта на българка в Кипър"}
{"url": "http://standartnews.com/sport/albert_sas_silen_rezultat_za_ek_pri_minus_26_gradusa-368808.html", "text": "Националът в алпийските ски Алберт Попов затвърди силната си форма в гигантския слалом, като днес зае 22-о място за Европейската купа в Санкт Мориц (Швейц). 20-годишният ни състезател остана само на 2,30 сек от победителя Доминик Рашнер (Ав). Състезанието се проведе при много студено време. Температурата в курорта достигна до -26 градуса по Целзии. Ден по-рано в първия гигантски слалом в Санкт Мориц Попов зае 33-о място, но стартира буквално часове след като си прибра от олимпийдата. На игрите в ПьонгЧанг Алберт зае престижното 28-о място в гигантския слалом, което е най-доброто ни представяне в тази дисциплина на олимпийски игри от премето на легендата Петър Попангелов.", "date": "2018.02.27", "title": "Алберт със силен резултат за ЕК при минус 26 градуса"}
{"url": "http://standartnews.com/svyat/krizisen_shtab_za_blokiranite_balgari_na_letishteto_v_timishoara-368789.html", "text": "Във връзка с постъпилата информация за блокирани български граждани на летището в румънския град Тимишоара, по разпореждане на заместник министър-председателя и министър на външните работи Екатерина Захариева, в посолството на Република България в Румъния е сформиран кризисен щаб, който да съдейства на нашите сънародници, изпаднали в затруднение. Напомняме, че десетки български граждани бяха блокирани на летището в Тимишоара, след като самолет на нискотарифния авиопревозвач \"Райън еър\" е бил отклонен от маршрута Лондон-Пловдив към летището на румънския град вчера вечерта. След подаден сигнал, българското посолство в Букурещ е влязло в контакт с летищните власти, както и с представители на авиокомпанията. Посолството е съдействало за осигуряване на алтернативен транспорт на българските граждани до България. Около 60 наши сънародници са се възползвали от възможността да бъдат превозени с двата осигурени автобуса. Останалите българи са предпочели да останат на летището, като до момента два пъти са им осигурени ваучери за храна. По информация на летищните власти, 23-ма души - майки с деца, са били настанени в хотел. Почетният консул на Република България в Тимишоара е поел ангажимент да посети сънародниците ни на летището и да окаже съдействие. Продължават опитите на българския консул в Букурещ Мирчо Иванов да осъществи контакт с представители на авиокомпанията,  която следва да предостави информация как ще бъдат транспортирани до България останалите на летището в Тимишоара български граждани. Българското посолство в Букурещ следи развитието на ситуацията, остава на разположение и е в постоянен контакт с намиращите се на летището наши сънародници, както и с летищните служби. Български граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на българското посолство в Букурещ: +40 21 230 21 50 и +40 21 230 21 59.", "date": "2018.02.27", "title": "Кризисен щаб за блокираните българи на летището в Тимишоара"}
{"url": "http://standartnews.com/sport/beliyat_kervan_na_zhurnalistite_tragva_napuk_na_studenata_voyna-368795.html", "text": "* * * * * * Годишните срещи на журналистите скиори са първият редовен неформален контакт между репортери от Изтока и Запада още от времето на Студената война. Годината е 1955-а. Контактите между двата враждуващи лагера са епизодични и главно на официално политическо равнище. За връзки между медии пък от двата противопоставящи  се блока едва ли може да се говори. И точно тогава в Париж е създаден Международният ски клуб на журналистите (СКИЖ), а известният френски зимен курорт Мерибел-ле-з-алю приема и участниците в първата годишна среща на СКИЖ – 65 колеги от 8 страни. Впрочем тази идея се ражда още през 1951 г. в главата на известния френски журналист от влиятелния всекидневник „Франс соар\" Жил дьо ла Рок, голям приятел на планината и ски спорта. Той е убеден, че сред природата и на белите писти журналистите в неформална обстановка  биха могли по-спокойно и по-свободно да разговарят по актуални политически и други въпроси, да изясняват и изглаждат различията помежду си. Тази на пръв  поглед „донкихотовска\" и във всеки случай изпреварила времето си идея на дьо ла Рок е активно подкрепена от друг авторитетен журналист, швейцареца Марсел Паш, главен мениджър на издателството „Едипрес\", издаващо няколко големи вестници в алпийската страна. Двамата „бащи\" на СКИЖ са и в същия ред негови първи председатели/президенти. От третата Годишна среща на СКИЖ през 1957 г. в словенския ски-център Кранска гора (тогава в Югославия) контактите Изток- Запад вече минават като „червена нишка\" през всички следващи празници на ските и по-доброто разбирателство между колегите. Дори години наред е било препоръчително в хотелските стаи (винаги най-малко двойни) да нощуват по един журналист/ка от социалистическа страна със западен колега/колежка. Започват и дискусиите около „кръглата маса\". Те стават традиция и се превръщат в „запазена марка\" на клуба. На тях понякога доста бурно, но винаги в колегиалния, дори  приятелския дух на СКИЖ,  се обсъждат „горещи\" обществено-политически теми. Първият българин,  докоснал се до света на СКИЖ, е редакторът в отдел „Международен\" на в.\"Народен спорт\" Емил Антонов. Това става през 1963 г. в Банф (Канада). Там общителният бате Мильо (както ние, младоците го наричахме) веднага поставя кандидатурата на България за членство в клуба Тя е приета единодушно. Първото реално участие на български журналисти в среща на СКИЖ  е две години по-късно, през 1965  г. в Татранска Ломница (Чехословакия). По пистите там се спускат Емил Антонов и Красен Иванов (зам.-главен редактор на в. „Народен спорт\"), колегите от Радио София Асен Саев и Янка Кавръкова, Вартануш Хазарян (БТА) и Петър Илиев (главен редактор на в. „Социалистическа търговия\").  В словашкия (сега) курорт България е приета официално за член на СКИЖ. Българският ски клуб на журналистите възниква  през 1966 г., като сред неговите учредители, освен „героите от Високите Татри\", личат още имената на спортните журналисти Асен Минчев (Радио София) – настоящият доайен на нашия клуб, и Иван Строгов (в. „Отечествен фронт\"). Логично за първи председател на БСКЖ е избран Емил Антонов. След ранната му смърт през 1976 г. начело на клуба в продължение на 14 години е Петър Илиев – запален скиор и тенисист. Такива са и „шефовете\" на БСКЖ след 10 ноември 1989 г.: „бетеанците\" Стефан Кожухаров и Любомир Михайлов (сега във в. „Стандарт\"), Борислав Костурков. Единствената дама, ръководила журналистическия ни ски-клуб е Анна Драганова (от 1999  до 2006 г.), а в най-ново време той се оглавява от Любомир Бояджиев (Нова телевизия) и сега от Александър Богоявленски (Bulgaria On Air). БСКЖ организира и провежда редовно държавните първенства по ски за журналисти в различни наши зимни центрове. В тях през някои години (2006- 2009 г.) на старта застават по 70-75  колеги от десетки осведомителни средства от София, Смолян, Перник, Варна. Традиционните годишни срещи на СКИЖ са и неофициално световно първенство по ски за хората на перото, микрофона и камерата. Журналистическата \"световна купа\" по ски е единственото състезание в света,  при което се прави уникална и трудна комбинация от гигантски слалом и ски бягане  (класически стил) за мъже и жени, съответно на 5 и 2,5 км. Сега на нашата вече 65-а Годишна среща в Пампорово (25.02.-04.03. 2018 г.) ще се състои „премиерата\" на паралелен слалом – при това щафетна надпревара на смесени отбори от по 4 скиори. „Белият керван\" от обикновено около 200 колеги от 30-ина държави е кръстосал през тези години десетки държави, като основни организатори на срещите са винаги съответните национални клубове на журналистите- скиори. При това „керванът\" спира не само в страни от Европа и Северна Америка, но и в такива далечни дестинации, като Нагано (Япония) и Ерзурум (Турция) в Азия, а най-екзотичната му „спирка\" досега е ...Мароко. Североафриканската страна бе гостоприемен домакин на уникална среща на СКИЖ през 2010 г. в Укаймеден (Атласките планини) – най-високия зимен център в цяла Африка (3269 м на горната станция на лифта) на север от Сахара. Стартът ни със ските- „писалки\",  до който стигнахме качени на магарета, пък бе първото в историята състезание по ски бягане изобщо в Африка. Организирайки сега в Пампорово 65-ото световно (неофициално) първенство по ски за журналисти, България прави своеобразен „хет трик\" в домакинството на тези срещи. Първата беше през мразовитата зима на 1985 г., когато София и Витоша приеха близо 200 журналисти –скиори от десетки страни от Европа и Северна Америка. Това бе моята първа среща с голямото семейство на СКИЖ, в което аз, младият тогава журналист, бях радушно приет и никога няма да я забравя. Мнозина от колегите посетиха тогава България за първи път и бяха искрено учудени, че могат да карат ски на над 2�000 м. височина след само 35 минути път с кола от техния хотел \"Витоша Ню  Отани\" в София. Зимата на 1985-а бе крайно сурова (минус 25 градуса), енергийната ни криза бе в разгара си и токът спираше периодически. Не и във \"Витоша Ню Отани\", разбира се, който светеше като морски фар сред тъмния Лозенец). Въпреки тези проблеми, въпреки все още разделения на Изток- Запад свят, София-1985  бе една от \"най-горещите\" Годишни срещи на СКИЖ откъм приятелство и весело настроение. Жива музика, песни и буйни танци, даже със скиорски обувки, в просторния ресторант на \"Щастливеца\" (и на него користни интереси му видяха за съжаление сметката) огласяха района на \"Алеко\" дори по време на обяд. Дискусиите по актуални теми на \"кръглите маси\"  привечер бяха разгорещени, но в колегиален дух и коректен тон. Години по-късно все още в СКИЖ си спомняха за фолклорната вечер в механа в Нови хан, започнала на открито във февруарския мраз с греяна ракия, разливана с черпак и продължила с национални специалитети. Впрочем колоритен домакин на тази паметна вечер беше тогавашният председател на СБЖ Веселин Йосифов. В Боровец пък, на Ястребец-2, нашите гости се спускаха редом не с кого да е, а със самия Петър Попангелов. \"Белият керван\" на скиорите журналисти посети България отново през 2006 г.вече в коренно различна обстановка след промените в цяла Източна Европа. Нашите колеги откриха новия и бързо развиващ се зимен център Банско.  Над 200 участници в 52-ата Годишна среща на СКИЖ останаха очаровани от величествената панорама на снежните върхове на Пирин на фона на синьото небе и яркото слънце (Господ беше с нас!) и приятно изненадани от много добре подготвените писти,  модерните  спортни съоръжения и срещата им с петкратния носител на Световната купа в алпийските дисциплини Марк Жирардели. Какво да кажем пък за кулинарните специалитети от този край на България ?! Искреният ентусиазъм на чуждестранните ни колеги от Банско намери израз в десетки техни публикации, радиопредавания,  тврепортажи. Т.нар. прескнига на СКИЖ (документация на публикациите) набъбна в размера на Библията?! Популярността на Банско неимоверно нарасна. Само месец-два след световното първенство бяха подписани за първи път договори за почивка в Банско с фирми от Израел и Турция, а на следващата 2007 г. Израел изпрати там и свои ски-учители, които да обучават на пистата сънародниците  им на иврит. Макар и с по-малки традиции в ските и въпреки силната конкуренция на журналисти –отлични скиори от Италия, Швейцария, Австрия, Швеция, Словения и др., наши колеги също се изкачват през годините на почетната стълбичка дори завоюват шампионски титли. Първи от българите Петър Илиев триумфира като победител в специалния слалом (тогава е имало такава дисциплина ) през 1971 г. във Флен (Франция). Шампионът е дългогодишен председател по-късно на българския клуб. Той дублира своя успех в испанския курорт Бакейра- Берет 11 години по-късно вече при суперветераните (над 55 г.) Трябваше да и минат цели 32 години преди отново български журналист да се окичи със златен медал. Този „подвиг\" стори през 2014 г. Юлиан Стоянов, главен редактор на в. \"Лична драма\" в групата 45-55 г. в гигантския слалом, при това в най-дългото до този момент състезателно трасе, при това в сърцето на Алпите - ски зоната Шампери –Порт дю солей (с общо 650 км снежни писти) на швейцарско-френската граница. Син на един от първите ски учители в България – Георги (Джим) Стоянов, Юлиан взе и бронзовото отличие в странната комбинация със ски-бягането. Най-добрият журналист- алпиец грабна сребърния медал две години по-късно в Сестриере (Италия). Най-постоянният в своите представяния  на стартовете за „журналистическата Световна купа\" е отличният ни бегач Любомир Бояджиев. Винаги усмихнатият външнополитически  редактор в Нова ТВ има в колекцията си три сребърни и пет бронзови медала от 2006 г. насам. През годините със сребро и бронз в някои дисциплини или в комбинацията са се окичвали също Петър Илиев, известният наш алпиец и коментатор Сашо Диков, Весела Владкова (БНР), Милена Димитрова, фотожурналистката Надежда Чипева.  Призови места в челната шестица са  заемали Ирен Димова, Асен Минчев, Любомир Михайлов, Борислав Костурков, Десислава Кулелиева, Асен Саев, Александър Богоявленски, Елена Гюрова, Петър Горненски и др. Подчертано по-добрите резултати на родните журналисти- скиори в проявите на СКИЖ през последните 10-12 години се дължат до немалка степен и на редовната подкрепа на Българския ски-клуб на журналистите (БСКЖ) от неговия лоялен партньор – веригата спортни магазини SLS, който предоставя за нашите участия състезателни  модели ски „Росиньол\" – алпийски и „писалки,  и удобни екипи. Името на България в голямото семейство на СКИЖ неизменно  се свързва и с един мечтан от всеки трофей – купата „Емил Антонов\" Имах щастието този високоерудиран човек,  международен редактор във в.\"Народен спорт\",  да направлява първите ми стъпки (още като студент и войник) в журналистиката,  пишейки тогава в спортния ни вестник за тенис първенства.  В средите на СКИЖ Емил Антонов (Бате Мильо) е бил широко популярен и обичан и като импровизиращ  с много хумор коментатор на слаломите и като умел модератор на разгорещените тогава „кръгли маси\", а вечер е бил душата на веселата компания. Затова след неговата твърде ранна кончина, едва на 51 години, БСКЖ учредява специална купа на името на своя „баща\" и основател. От 1979 г. призът се присъжда всяка година на колегата, допринесъл най-много със своите изяви и поведение за незаменимия дух на СКИЖ. България има и друг важен принос в традициите на „голямото семейство\". Именно нашият журналистически отбор дава идеята за т.нар. славянски вечери и първи подготвя такава вечер на Годишната среща във Вербие през 1970 г. заедно с домакините от Швейцария. Именно тези „славянски вечери\" с времето прерастват в традиционната „вечер на нациите\". На нея всяка страна представя някои свои специалитети и напитки. Градусът на настроението достига връхната си точка, а на другия ден често предстои ...отговорен старт. Българската маса на „вечерта на нациите\" също по традиция е една от най-посещаваните. Тя е отлично известна на колегите с първокласните си червени вина (т.г. в Пампорово специална селекция вина ще предостави Изба „Братя Минкови\" –един от най-реномираните родни производители) и прочути мезета - луканка, пастърма, бабек и др. През последните няколко години „хит\" в многоликата международна кухня на СКИЖ станаха дъхавите домашни баници, излизащи от сръчните ръце на дамите в българския отбор и от фурната буквално минути преди старта на „вечерта на нациите\". Те привличат като магнит чуждестранните ни колеги. А как вървят те само с чаша сухо червено вино ?! Но и това е ...духът на СКИЖ! Добре дошли на срещата „Пампорово-2018\"!", "date": "2018.02.27", "title": "Белият керван на журналистите тръгва напук на Студената война"}
{"url": "http://standartnews.com/svyat/andrey_babish_shokiran_sam_ot_sluchvashtoto_se-368814.html", "text": "Премиерът на Чехия Андрей Бабиш призна, че е \"шокиран\" от скандала около продажбата на бизнеса на ЧЕЗ в България. \"Ръководството на енергийната компания трябва да обясни на Надзорния съвет продажбата на българските активи на „Инерком\", обясни той в интервю за своя \"Лидове новини\". \"От самото начало критикувах ръководителите на ЧЕЗ за действията им на Балканите. Считам, че техните сделки са неблагоприятни, непрозрачни и странни. С продажбите на компании в България, главният изпълнителен директор на ЧЕЗ Даниел Бенеш ме увери от самото начало, че това е прозрачен процес с ясен и добре познат партньор. Той ми каза, че Надзорният съвет следи всичко\", обясни чешкият министър-председател. \"Аз съм шокиран от това, което се случва в България. Освен това премиерът Бойко Борисов заяви, че се води разследване от различни органи. Не разбирам сегашната ситуация изобщо. Изпълнителният директор на ЧЕЗ трябва да обясни на Надзорния съвет какво става\", категоричен бе премиерът на Чешката република. Бабиш припомня, че ЧЕЗ не е 100-процентово държавна фирма и Прага няма пълен контрол върху нея (чешкото финансово министерство има 70-процентов дял). \"Малко или много това дружество прави каквото си иска. ЧЕЗ е държава в държавата\", коментира премиерът. Бабиш обърна внимание и на информацията, че Българската банка за развитие отрича участие в сделката, но е предоставила на ръководството на чешката компания документ, че ще рефинансира заем на ЧЕЗ-България за десетки милиони евро. \"Ако някой е дал подвеждаща информация на борда на ЧЕЗ, това ще е много голям проблем\", предупреди чешкият министър-председател.", "date": "2018.02.27", "title": "Андрей Бабиш: Шокиран съм от случващото се"}
{"url": "http://standartnews.com/svyat/kola_parkira_v_dnevnata_na_kashta_v_germaniya-368787.html", "text": "Германка преживя истински шок, след като автомобил срутил стената на дневната й, докато тя гледала телевизия, предаде ДПА, като се позова на местната полиция. Шофьорът изгубил контрол над колата на завой в края на улица със стръмен склон в град Лангенхан, провинция Райнланд-Пфалц, и връхлетял върху къщата. Жената не е пострадала при инцидента, но дневната й е разрушена, а автомобилът - смачкан. Щетите се оценяват на около 11 000 евро.", "date": "2018.02.27", "title": "Кола „паркира“ в дневната на къща в Германия"}
{"url": "http://standartnews.com/svyat/erdogan_kam_5godishno_momichentse_ako_umresh_shte_te_pokriem_s_turskiya_flag-368785.html", "text": "Турският президент Реджеп Тайип Ердоган стана обект на ожесточени критики, след като се обърна към разплакано петгодишно момиченце в униформа и му каза, че за него ще бъде чест да загине в борбата. Както съобщи Би Би Си, по време на реч на Ердоган пред привърженици на неговата Партия на справедливостта и развитието от публиката било изведено разплакано момиченце в униформа. „Какво имаме тук? Момиченце, какво правиш? Тук имаме наши червени баретки, но червените баретки никога не плачат!\", казал президентът на разстроеното дете. След като забелязал, че в джоба на униформата си момиченцето има турско знаме, той добавил: „Ако загинеш в борбата, ще положим знамето върху теб, дай боже. Всичко е готово, нали?\", попитал Ердоган, а момиченцето потвърдило. После Ердоган го целунал по бузата и го пуснал да слезе от подиума. Поведението на Ердоган беше осъдено в социалните мрежи и докато някои го обвиниха в тормоз над дете, един потребител на Туитър написа: „Срамота! Това наистина е ужасно. Та тя е само дете! Не можете да ѝ желаете смъртта и отгоре на това да казвате „дай боже!\" Друг качи снимки на Ердоган и Хитлер с деца и написа: „Адолф се върна!\". „Този луд човек непрестанно величае смъртта, хвали се с броя на убитите в Африн всеки ден\", посочи друг потребител на Туитър. На срещата със свои привърженици Ердоган държал реч за борбата в района на сирийския град Африн, а те скандирали „Води ни в Африн!\".", "date": "2018.02.27", "title": "Ердоган към 5-годишно момиченце: Ако умреш, ще те покрием с турския флаг!"}
{"url": "http://standartnews.com/svyat/berlingske_semeystvoto_na_putin_pralo_pari_v_estoniya-368805.html", "text": "Членове на семейството на руския президент Владимир Путин и руските спецслужби използват естонското подразделение на най-голямата датска банка за пране на пари. Това съобщи датският в. \"Берлингске\", който се позовава на предупреждение от 2013 г. на информатор към ръководството на Danske Bank. Изтекъл вътрешен доклад показва, че шефовете на банката са знаели \"за много по-сериозни обстоятелства, отколкото са заявявали преди\". В статията се допълва, че през 2013 г. Danske Bank закрила 20 сметки на руски клиенти след информация на информатор, в която се твърди, че естонският клон на банката вероятно е участвал в незаконна дейност. Тогава самоличността на клиентите била запазена в тайна. Вестникът споделил подробности за схемата с група журналисти, борещи се с корупцията и организираната престъпност, както и с \"Гардиън\". Според британското издание са замесени различни групи фирми, повечето регистрирани в Лондон, включително Lantana Trade LLP, регистрирала \"фиктивни сметки\". \"Гардиън\" твърди, че крайните собственици на Lantana и свързаните партньорства били руснаци, но \"техните самоличности са скрити зад редица офшорни фирми със седалище в Маршаловите и Сейшелските острови\". Не е ясно как разследващите журналисти са свързали членове на семейството на Путин и руската Федерална служба за сигурност (ФСБ) с транзакциите. От Danske Bank заявили пред АП, че са извършили \"задълбочено разследване, за да стигнем до дъното на събитията по това време в нашия естонски клон\", добавяйки, че няма да коментират \"докато не приключи разследването\". Danske Bank по-рано са признавали за незаконни транзакции в естонския им клон в периода между 2011 и 2014 г., включително схеми за изпиране на пари, включващи милиарди долари от Азербайджан.", "date": "2018.02.27", "title": "\"Берлингске\": Семейството на Путин прало пари в Естония"}
{"url": "http://standartnews.com/svyat/kogato_v_myusyulmanskite_strani_noseha_kasi_poli-368788.html", "text": "Едно време в Техеран масово носеха къси поли, в Кабул имаха прически като на момчетата от Бийтълс, а в турските класни стаи не се виждаха никакви забрадки. Имаше и такива времена. \"Преди шериатът да отрови всичко\". Гамал Абдел Насър е видимо развеселен. Така поне го показва едно видео, заснето през 1958 година, в което елегантно облеченият египетски президент разказва пред голяма публика какво му бил казал наскоро лидерът на \"Мюсюлманското братство\". Думите му били: \"Всички жени в Египет трябва да носят забрадки!\". \"Отвърнах му така: Та това ще ни върне в Средновековието! Твоята дъщеря следва медицина и не носи никаква забрадка, а ти искаш да накарам 10 милиони жени да се забраждат\", казва Насър във въпросното видео, а цялата зала се превива от смях. Клипът е качен на страницата на една група във Фейсбук, която бе създадена през декември 2017 под името \"Преди шериатът да отрови всичко\" (Before Sharia Spoiled Everything), разказва германският вестник \"Ди Велт\" в публикация по темата и пише, че целта на хората, организирани в тази група, е да припомнят за наличието на силно изразени светски тенденции в редица мюсюлмански общества. Както съобщава \"Ди Велт\", групата се радва на растяща популярност и отбелязва силен приток на нови членове, които постват семейни снимки, изпращат изрезки от вестници и списания, разказват лични спомени - като доказателство за това, че преди голямата вълна на реислямизация западният стил на живот е бил широко разпространен в техните страни. Много от снимките показват ученически класове от селските райони на Турция, където през 30-те години на миналия век не е имало нито едно момиче със забрадка. Или млади жени в Техеран и Кайро, облечени по модата на 1960-те години - с къси поли и разпуснати коси. Други снимки са запечатали семейни тържества, на които почти всеки има пред себе си чаша с вино или бира, а по плажовете младите жени се разхождат разголени. Снимки от Алжир, правени през 1970-те години, показват ученички и ученици, чийто външен вид по нищо не ги отличава от европейските им връстници, разказва „Ди Велт\". По-нататък изданието ни среща с един от инициаторите на Фейсбук-групата - швейцарския адвокат от турски произход Емра Еркен, който разказва, че е живял в Турция до 1979 година и че дотогава изобщо не бил виждал хиджаб: „В детството си, разбира се, съм виждал традиционните забрадки на жените от селата, но тези мантии, които покриват жената от глава до пети, почти не се срещаха едно време в Турция\", казва Еркен пред \"Ди Велт\" и обяснява, че създадената от него Фейсбук-група има за цел да обори тезата, според която в мюсюлманския свят секуларизмът е бил разпространен само сред привилегирования градски елит. В тази връзка „Ди Велт\" посочва, че тъкмо през 1979, когато Еркен напуска Турция, в Иран започва Ислямската революция, а в Афганистан - нахлуването на СССР. Малко по-късно в Турция е извършен военен преврат, който довежда до засилване на религиозните тенденции в страната.", "date": "2018.02.27", "title": "Когато в мюсюлманските страни носеха къси поли"}
{"url": "http://standartnews.com/balgariya/karadaya_ne_govorim_za_predsrochni_izbori_no_e_trevozhno_che_vav_vlastta_ima_skandali-368818.html", "text": "Властта генерира скандали. На 5-ти март ДПС ще се събере в хотел \"Витоша\", за да се обсъди участието си в управлението на държавата. Това заяви лидерът на ДПС Мустафа Карадайъ след сбирката на движението в Базата на ДПС в столичния квартал \"Бояна\". Тя продължи  близо четири часа и на нея е присъствал и почетният председател на ДПС Ахмед Доган. „Предстои ни един семинар на 5 март за отворено управление. Това е важна тема за нас и не само за нас. От тази гледна точка можете да го приемете дори като един вид подготовка за управление на страната от наша страна\", подчерта председателят на ДПС. Мустафа Карадайъ бе категоричен в изявлението си за медиите, че не става дума за предсрочни избори. Запитан дали може да се очакват предсрочни избори Мустафа Карадайъ каза, че такова нещо още от ДПС не са казали. „Ние работим и даваме своя принос за стабилност на държавата. Някои хора се опитват да го разбират като стабилност на властта. Стабилността на властта е част от стабилността на държавата, но тези две неща не са еднозначно равни. От друга страна, обаче властимащите непрекъснато да генерират скандали, дори конфликти между институциите, това са тревожни неща, с оглед стабилността на страната. Тези скандали пораждат и напрежение в обществото\", смята Мустафа Карадайъ. Карадайъ отговори и на въпроси защо не заседават в централата в центъра на София, а в \"Бояна\". „За да проведем днешното заседание тук има няколко предпоставки. Първо имаше едни призиви за стабилност по време на европредседателството. В тази връзка ние тази стабилност я разбираме като стабилност на държавата и в този смисъл даваме своя принос за стабилността на държавата. От друга страна последните два месеца наблюдаваме, че властимащите непрекъснато генерират различни видове скандали и конфликти-дори между институциите\", каза Карадайъ. Лидерът на ДПС отговори и на въпроси за сделката с ЧЕЗ. \"Предстоят съответните органи и институции на държавата в рамките на закона да се произнесат, от там нататък и ние ще се произнесем\", каза Мустафа Карадайъ. Според него все още не се знае какво точно се е случило със сделката с ЧЕЗ и ще могат да коментират едва при обсъждането на оставката на министър Теменужка Петкова в парламента. Според нас за сделката за ЧЕЗ предстоят съответните органи и институции на държавата в рамките на закона, правилата и процедурите, да се произнесат, и да се запознаем с техните констатации и решения, и от там нататък и ние ще се произнесем, заяви Карадайъ, цитиран от БГНЕС. Ако е закъсняла реакцията на институциите по тази сделка, според законите, тогава има наистина закъснение, но ако има оценка за закъсняла реакция, според нечии очаквания, това е друга тема, каза още по темата Мустафа Карадайъ. Лидерът на ДПС коментира още, че от Движението очакват темата за оставката на енергийния министър да дойде до НС, където ще изложат мотивите и аргументите си по нея. Мустафа Карадайъ, уточни, че ДПС са провели заседание на Централното оперативно бюро на партията и на парламентарната група, както го провеждат всеки вторник.", "date": "2018.02.27", "title": "Карадайъ: Не говорим за предсрочни избори, но е тревожно, че във властта има скандали"}
{"url": "http://standartnews.com/balgariya/dokazaha_ptichi_grip_pri_umartveni_ptitsi-368816.html", "text": "Доказан е птичи грип в две от птиците, унищожени при разкриването на нелегално транспортиране на животни, съобщиха от Българската агенция за безопасност на храните. След евтаназирането на 119 птици, открити в транспорт, превозващ нелегално животни и птици, Областната дирекция по безопасността на храните - София град предостави за изследване от Националната референтна лаборатория по инфлуенца и Нюкясълска болест по птиците проби от евтаназираните екземпляри. Първоначалните изследвания са доказали наличие на птичи грип в две от птиците – лебед и патица. Окончателните резултати за щама на заболяването ще бъдат оповестени до дни. По Закона за ветеринарномедицинската дейност Зоопарк София е поставен под карантина. В тази връзка изпълнителният директор на БАБХ д-р Дамян Илиев разпореди на директор на областната дирекция на София-град да организира изпълнението на мерки с оглед ликвидиране и ограничаване на разпространението на болестта Инфлуенца по птиците: 1. Налагане на възбрана за придвижване на птици от и към Зоологическа градина- София. 2. Налагане на възбрана за придвижване на яйца, фуражи за птици, отпадъци, тор от птици, оборудване, използвано в обекта и имащо досег с птици от Зоологическа градина- София. 3. Затваряне и отглеждане на закрито по стада на видовете птици, за които това е възможно, с цел предотвратяване на контакта с диви птици. 4. Засилване на мерките за биосигурност и съхранение на всички фуражи за изхранване на птици на закрито. 5. Организиране на клинични прегледи на птиците, намиращи се в Зоологическа градина- София. 6. Организиране на вземане на фекални проби от всички волиери и помещения, в които се отглеждат птици в обекта. 7. Налагане на забрана за достъп на външни лица до Зоологическа градина- София, до приключване мерките по т. 1 – 6. За изпълнението на дейностите по т. I, т. 1-6 да се представя ежеседмичен доклад до дирекция „Здравеопазване и хуманно отношение към животните, и контрол на фуражите\" към ЦУ на БАБХ, се казва още в заповедта на д-р Илиев.", "date": "2018.02.27", "title": "Доказаха птичи грип при умъртвени птици"}
{"url": "http://standartnews.com/balgariya/fandakova_obeshta_sportni_igrishta_v_benkovski-368815.html", "text": ".", "date": "2018.02.27", "title": "Фандъкова обеща спортни игрища в \"Бенковски\""}
{"url": "http://standartnews.com/balgariya/martenitsata_deystva_kato_zashtiten_amulet-368813.html", "text": "Баба Марта е един от най-тачените български обичаи, който се почита и до днес. Няма човек, който не знае какво представлява мартеницата, но малцина се замислят за нейната история, какво значение и магическа сила се крие зад усуканите червени и бели конци. В много райони на страната ни хората използват и шарени конци, но въпреки това автентичната мартеница си остава бяло-червена. Червеният цвят олицетворяват кръвта, зараждането на живота, силата на слънцето и дава жизненост на всяко живо същество, а белият – чистотата,радостта, дългия живот и женското начало. ---- Връзването и даряването на мартеница е много стара езическа традиция, за която се твърди, че се е зародила по времето на хан Аспарух и съпругата му Ахинора. Освен в България обичаят съществува също в Румъния, Молдова, Македония, Албания и Северна Гърция. В различните държави я наричат с подобни имена на българското, като марцишор, марти, мартинка, но като първоизточник на традицията най-правилно е да се казва мартеница, защото се твърди, че обичаят е български. Това провокира нумерологичното ми съзнание да изчисли вибрацията на думата „мартеница\", за да разберем какъв е числовият й код и каква вибрация предизвиква в живота ни, защото моите дългогодишни наблюдения показват, че с настъпването на този ден любовта, позитивизмът, желанието за живот и оптимистичната настройка у хората се активират и увеличават. С идването на Баба Марта всички ние постепенно започваме да се пробуждаме и да усещаме наближаващата пролет. Когато направих нумерологичното си изследване, за пореден път установих колко точно и ясно буквите и числовите комбинации в думата описват традицията, настроението на хората и посланията, които ни носи мартеницата. Всеки път, когато произнасяме думата „мартеница\" или я даряваме на близък човек, около нас се образува Избрах да изследвам и разбера закодирания смисъл в думата „мартеница\", а не в самото наименование и пожелание за празника - Баба Марта или Честита Баба Марта, тъй като мартеницата всъщност е енергийният носител и амулет за хората. Разбира се, наименованието на празника и честитката също носят своята вибрация, но в случая тя се превъзхожда от самата „мартеница\". В нумерологията всяка буква отговаря на определено число от азбуката. Думата „мартеница\" съдържа 9 букви, всяка от които отговаря на определен числов еквивалент. М (4), А (1), Р (8), Т (1), Е (6), Н(5), И (9), Ц (5), А (1). Когато съберем всички числа, получаваме общ сбор -40. Редуцирано до едноцифрено число, е равно на 4. Пример: 4+1+8+1+6+5+9+5+1=40. Полученият резултат показва пътя на живота на думата. Всяко едно число или буква, нанесени в нумерологичен квадрат от 1 до 9, образува определена геометрична фигура, която ни помага да тълкуваме по специфичен начин енергийната и нумерологичната стойност. Според пътя на живота 4 думата оказва съществено влияние в обозначението на човека в произхода му между неговото животинско и човешко състояние. Този път отразява божествения процес на преминаване, прераждане, пречистване и чистилище. Не случайно празнуваме празника на мартеницата на 1 март като символ на прехода между зимата и пролетта, като преминаване на процеса между смъртта и зараждащия се живот, когато всичко в природата започва да се пробужда, обновява и подготвя за ново начало. Много хора смятат четворката за лошо число, защото я асоциират с проблеми или четен брой неща. Но това е погрешно схващане. Това число може да бъде и много поучително, положително и предупреждаващо дори. Четворката можем да я свържем и тъй като тя е студено число,олицетворява четирите посоки, четирите годишни времена, но в нея все още няма зародила се топлина, каквато излъчва 6-ицата. 4 в нумерологията се определя като зима, която постепенно прераства в пролет, защото вибрацията й е такава, че не може да стои статична. След пролетта идва лятото, после есента и така отново настъпва зимата. Това число олицетворява движението и прехода, затова под негово давление всичко се движи и променя  в посоката на предстоящите събития. Страданията са до четири, след това чрез движението на числото идва друг живот, новото начало, зараждане, промяна, чистота, плодородие, любов, всичко, на което е символ мартеницата. Това число символизира Божията правда и ни подтиква да мислим в правилната посока. Връзвайки мартеница, ние активираме целия този потенциал и тя се превръща за нас от просто украшение или аксесоар към дрехата в много важен защитен амулет, който носи магично въздействие върху енергийното ни поле, пази ни от уроки, болести и неприятности. Когато свържем живота и предопределението на думата със състоящите се в нея кармични комбинации: 1-5-9, 4-5-6, следва да заключим че със самия акт на връзване и поставяне на мартеницата ние активираме следния код: 4-5-6. Предстои нещо да се случи, да се промени и ние имаме благословията да го преживеем на физическо ниво; 1-5-9 - за да се издигнем над проблемите, лошите неща, болестите, да проявим състрадание и любов към всички хора. Тези комбинации ни дават ангелска и земна благословия. В съчетание с пътя на живота 4 и геометричната фигура се образува портал между материалния и нематериалния свят, като четворката се намира в горната част на кръста и участва и вертикално и хоризонтално в нумерологичния квадрат. Ако трябва да задълбочим още повече изследването, бихме направили и следните много показателни изводи като букви и числови стойности в думата. Първата буква е: М (4) - С нейното произнасяне започва отразяването на земната материя. Събужда спящите сили и емоции в хората и благодарение на това започва растежът им. „М\" успокоява при неразположение на духа и има спасително въздействие. А (1) - И когато сме се обозначили и пробудили, идва ред на 1-цата - буква А, за да засее семената през пролетта, които да донесат добра реколта и да пожънем здраве и успех през годината. Р (8) - И след като сме засадили семената, „Р\" ни дава активност на човешката воля и внася разумност и светлина в живота ни. Тази буква означава да хванеш или да вържеш нещо с ръка, както ние го правим при даряване на мартеницата. Знаете, че традицията повелява не просто да я подарим, а да я завържем на ръката на човека, за да се активира силата й. Тази буква е силна и помага да държим здраво идеите си. Т (1) - И с помощта на „Т\" може да се преодолеят всички препятствия, плодът от засятото семе да узрее, така че човекът да бере заслужено плодовете си и да постигне победа. Е (6) - Това ще му даде простор в духовно и материално отношение, възможност за размножаване и осъществяване на всичко, което иска да се прояви и материализира. Буквата „Е\" подсигурява слизане на енергиите от Божествения свят на физически план, за да послужат за доброто на човека. Н (5) - Така че да се справи, примири и излекува противоречията си. И (9) - Само тогава реалността ще се потвърди, ще започне творческото начало, цветовете ще цъфнат и давайки, и ти ще получиш. Ц (5) - Това ще те успокои, ще имаш възможност да натрупаш знания и ресурси. А (1) - За да преживееш напълно обновлението си и да се преродиш за нов живот, изпълнен с радост, здраве, щастие, веселие и просперитет. И преди да завършим това изследване, смятам, че трябва да отредим специално място и на младите влюбени - Пижо и Пенда, които са неразделна част от историята на мартеницата. Вярвам, че тяхната история може да послужи за пример на всички хора от съвремието, за да не забравяме, че истинската любов ни учи на търпение, чрез нея можем да излекуваме всичко, за да достигнем същината на нашето съществуване, като се учим на безусловна любов и добри взаимоотношения. В това се крие смисълът и символиката на булката и младоженеца - Пижо и Пенда, Ин и Ян = Вечна любов! Чрез белия и червения конец, с който Марта завързва двамата влюбени, тя сътворява хармония между противоположностите и закодира двуединство в българския народ. Това е еманация за здраве, сила и красота и както винаги казвам -Бог обича да има от това навсякъде! Сега аз връзвам моята мартеница на ръката ви със следното наричане: „Нека със силите на материята и духа се възродите за нов живот в здраве и благополучие ведно с цялата природа\". Да бъде! Да бъде! Да бъде!", "date": "2018.02.27", "title": "Мартеницата действа като защитен амулет"}
{"url": "http://standartnews.com/balgariya/neofit_i_ruskiya_patriarh_s_molitva_za_geroite_na_osvobozhdenieto-368797.html", "text": "Бългapcĸият пaтpиapx Heoфит и пaтpиapxът нa Pycия Kиpил щe oтcлyжaт пaниxида-мoлeбeн за падналите български опълченци и руски воини за Освобождението на България. Това съобщиха вчера от областната управа в Стара Загора и община Казанлък, които са домакини на тържествата за 140-годишнината от Освобождението ни от турско робство. Панихидата-молебен ще бъде в xpaм-пaмeтниĸa „Poждecтвo Xpиcтoвo\" в гpaд Шипĸa на 3 март сутринта и ще бъде отслужена в cъcлyжиe cъс стapoзaгopcĸия митpoпoлит Kипpиaн и свещеници от епархията, допълват домакините. Cлoвo щe пpoизнece българският пaтpиapx Heoфит. По-късно двaмaтa пaтpиapcи щe oтcлyжaт и зayпoĸoйнa мoлитвa зa гepoитe, бpaнили иcтopичecĸия вpъx Шипка нa плoщaдĸaтa пpeди пocлeднитe cтъпaлa ĸъм мoнyмeнтa. Тук е предвидено слoвo да пpoизнece руският пaтpиapx Kиpил. Тъpжecтвaтa в подножието на легендарния връх на 3 март щe yважи и пpeдceдaтeлят нa Hapoднoтo cъбpaниe Цвeтa Kapaянчeвa. Ден преди националния празник  общинa Казанлък щe бъде дoмaĸин нa възпоменателна сpeщa нa пoтoмци нa oпълчeнци oт Kaзaнлъшĸо. Същия ден в Града на розите ще бъде отчетен и пъpвия пo poдa cи нaциoнaлeн ĸoнĸypc зa пaтpиoтичнa пoeзия, ĸoйтo ce пpoвeждa пoд пaтpoнaжa нa вицeпpeмиepa и миниcтъp нa oтбpaнaтa Kpacимиp Kapaĸaчaнoв. След награждаването на oтличeните тaлaнти щe бъдe пpeдcтaвeн поетичният peцитaл „C oбич ĸъм Бългapия\". На сцената на народното читалище „Искра – 1860\" ще прозвучат патриотични песни в изпълнение на Руслан Мъйнов и музикантите от „Виво Монтана\".", "date": "2018.02.27", "title": "Неофит и руския патриарх с молитва за героите на Освобождението"}
{"url": "http://standartnews.com/balgariya/do_10_mln_globa_za_prane_na_pari-368809.html", "text": "До 10 млн. лв. да достигне глобата при извършване или допускане да се извърши пране на пари. Това предвижда нов проект за изменения в Закона за мерките срещу изпиране на пари, съобщи адвокат Светлин Адриянов, председател на специализираната комисия Compliance на Германо-Българската индустриално-търговска камара (ГБИТК), цитиран от Economic.bg. Това стана по време на  организираната от ГБИТК конференция Compliance, посветена на устойчивостта на веригата за доставки, отговорността на управителите и мерките срещу прането на пари. „Управителите на компании могат да носят отговорност за вреди, причинени от сделки, които са извън обичайната дейност на дружествата, или които са осъществени при непазарни условия. Това означава, че ако дадено дружество е производител на електроматериали, но изпълнителният директор  отдаде особено внимание и ресурс на финансирането на местния футболен отбор и накрая се окаже, че дружеството е на загуба, това би било основание да му се търси отговорност и има такива случаи в съдебната практика\", обясни адвокат Адриянов. Адвокат Нора Кючукова посочи, че след законови изменения от тази година отговорност вече могат да носят и пълномощниците на дадено дружество, включително за укриване на факти и данни от приходните органи. „Вече се приема, че всяко лице, действащо като пълномощник, носи отговорност по Данъчно-осигурителния процесуален кодекс /ДОПК/. Все още няма произнасяне по тази тема от Върховния административен съд, ще видим той как ще го тълкува\", коментира Кючукова. Бьорн Ракенес, директор „Снабдяване и логистика\" в „Теленор България\", припомни голям скандал с „Теленор\" в Бангладеш от 2008 г. Тогава журналисти установяват, че подизпълнителите, които изграждат мрежата на мобилния оператор в страната, са наели 13-годишни деца да работят. „Осъзнахме, че носим отговорност за цялата верига за доставки, тъй като ние сме крайният потребител. Казахме на доставчиците и подизпълнителите ни, че искаме те да се съобразяват с нашите правила, като и техните подизпълнители\", каза Ракенес.", "date": "2018.02.27", "title": "До 10 млн. глоба за пране на пари"}
{"url": "http://standartnews.com/balgariya/chastichno_bedstveno_polozhenie_v_glavinitsa_sela_bez_tok_v_yuzhna_balgariya-368786.html", "text": "Частично бедствено положение е обявено в община Главиница. Частичното бедствено положение обхваща четири селища в общината. Обстановката е тежка поради снеговалежа и силния вятър, който образува навявания. Затворени са пътищата в направленията Главиница-Сокол-Зафирово-Долно Ряхово-Малък Преславец и Главиница-Сокол-Суходол-Бащино. Частичното бедствено положение ще бъде отменено при спиране на навяванията и след разчистване на пътищата. Няма бедстващи хора. Днес и утре училищата няма да работят. За детската градина в Главиница ще се сформира една смесена група. Ток и вода има във всички населени места. Снегът и силният вятър продължават да създават проблеми в много части на страната. Няма бедстващи хора, на всички, които са подали сигнали, им е оказана помощ. От думите на шефа на АПИ Дончо Атанасов стана ясно, че най-критичните зони по пътната мрежа са в Добричко, Силистренско и Русенско. Усложнена е ситуацията с електрозахранването за 62 села в областите Стара Загора, Сливен, Ямбол и Бургас, съобщиха от пресцентъра на „Електроразпределение Юг\". Екипи на дружеството работят за възстановяване на електрозахранването в засегнатите райони. Ситуацията в областите Пазарджик, Пловдив, Смолян и Кърджали е нормална при зимни условия. С изместването на снеговалежите на изток усложнена остава ситуацията с електрозахранването за села в области Стара Загора, Сливен, Ямбол и Бургас. В засегнатите области вследствие на снеговалежа и бурния вятър са налице скъсани проводници. Екипите на дружеството работят за възстановяване на електрозахранването, като на места се извършва и физически обход по трасетата на електропроводите. В област Стара Загора 20 села имат нарушено електрозахранване – основно в района на Раднево. В област Сливен засегнати са 11 села, колкото и в област Ямбол. В област Бургас 20 села цялостно или частично имат прекъсвания в електроснабдяването, основно в планинските части на областта. Екипите на „Електроразпределение Юг\" са оборудвани с техника и инструменти, както и специализирана механизация.", "date": "2018.02.27", "title": "Частично бедствено положение в Главиница, села без ток в Южна България"}
{"url": "http://standartnews.com/balgariya/siderov_dobrev_se_vkopchi_v_parlamenta_i_sega_stoi_nezakonen_deputat-368783.html", "text": "Лидерът на Атака и председател на ПГ на Обединените патриоти Волен Сидеров смята, че казусът с народния представител от ГЕРБ е \"най-уникалният случай в българския парламентаризъм\". „Делян Добрев е най-уникалният случай в българския парламентаризъм – депутат в оставка. Той си подаде оставката, Конституционният съд каза ясно, че тази оставка трябва да бъде приета, след което той се вкопчи в парламента и сега стои незаконен депутат\", коментира пред NOVA Сидеров. Той коментира интервю на Делян Добрев, в което депутатът от ГЕРБ заявява, че „хипотетично „Атака\" може да бъде заместена от ВОЛЯ\". „Като какъв се изказва? Ако е от името на ГЕРБ, ръководството на ГЕРБ да потвърди неговите думи. Ако се изказва самостоятелно, то тогава трябва да напусне парламента, той няма право да се изказва за нещо, което е сключено като коалиционно споразумение. А той размества партии. Не знам какво го движи този млад човек. Ръководството на ГЕРБ трябва да вземе отношение\", заяви Сидеров.  „Изобщо не ме интересува какво смята Делян Добрев, той не е фактор\", заяви още лидерът на Атака. Относно споровете с Цветан Цветанов, Валери Симеонов, Красимир Каракачанов, по различни теми - като Банско, например, или самолетите за военните, Сидеров заяви, че той им отправя „дружеска критика\". „Аз много съм патил в политиката и затова съм длъжен да им посочвам на партньорите си изкушенията и опасностите. Аз играя ролята на този, който ги насочва към истинските неща. В политиката трябва да правиш верните неща, защото хората иначе ще те заплюят\", коментира Сидеров. „Не трябва да допускаме компромис с властта\", заяви Сидеров. „Цветанов, ако се беше посъветвал с мен като по-опитен човек, щях да му кажа, че темата за Народния съд не трябва да се вкарва в парламента. Това е тема, която няма еднозначна оценка. Все пак беше полезен урок\", коментира лидерът на „Атака\". „Мога пак да вляза самостоятелно в парламента, ако се разтури коалицията. Три пъти съм го правил\", смята още Сидеров.", "date": "2018.02.27", "title": "Сидеров: Добрев се вкопчи в парламента и сега стои незаконен депутат"}
{"url": "http://standartnews.com/balgariya/borisov_iska_informatsiya_ot_babish_za_sdelkata_s_chez-368793.html", "text": "Премиерът Борисов се е обадил по телефона на чешкия си колега Андрей Бабиш, за да поиска информация за сделката за активите на ЧЕЗ. Това заяви председателят на парламентарната група на ГЕРБ Цветан Цветанов след приключването на политическия консултативен съвет, който се проведе в Министерския съвет. Цветанов каза още, че чешките институции са проверявали сделката и е имало доклад от финансовия министър. Борисов е поискал тази информация да стигне и до българските власти. В четвъртък на съвместно заседание на енергийната комисия и на Комисията за контрол на службите за сигурност ще бъдат изслушани всички институции, които трябва да проверят сделката за бизнеса на ЧЕЗ.", "date": "2018.02.27", "title": "Борисов иска информация от Бабиш за сделката с ЧЕЗ"}
{"url": "http://standartnews.com/balgariya/prezidentat_dans_raboti_varhu_sdelkata_za_chez_shte_svikam_ksns_obnovena-368791.html", "text": "По сделката за купуването на ЧЕЗ от \"Инерком\" трябва да се дадат отговори на много въпроси, заяви президентът Румен Радев, който втори ден подред коментира сделката. \"По закон ЧЕЗ е част от националната европейска инфраструктура с пряко отношение към въпросите на националната сигурност, затова всякакъв въпрос, че, виждате ли, това е една банална сделка на едно търговско дружество е нещо, с което ни заблуждават. Затова мисля, че светкавичната оставка на министъра на енергетиката не приключва случая. Напротив, генерира още повече въпроси\", заяви Радев. По думите му явно става въпрос за схема за скрито придобиване на дружеството. „И тук въпросът е кой и защо крие своите намерения. Как така една фирма без история, без опит, без капацитет и без ресурси получава огромна банкова гаранция. И защо досега имената на банките, най-прозрачните, публични финансови институции се крият. Ето това са много въпроси. Също така има ли политическа гаранция тази фирма\", допълни той. Според него правителството дължи отговори на всички потребители, които плащат сметки за ток. „А това са всички български граждани. Всички чакаме отговори\", подчерта Радев. Радев допълни, че събира информация и ще прецени дали да свика Консултативен съвет за национална сигурност. \"Правя срещи с отговорни институции, които имат отношение по въпроса, макар че по закон те имат отношение постфактум. Предстои ми среща днес и с шефа на Комисията за финансов надзор. С ДАНС вече говорих\", обясни държавният глава.  На въпрос кой може да се намеси при една такава сделка, Радев отговори: „Трябва да отнесете този въпрос към правителството. Всички тези агенции и служби са към правителството. Аз очаквам оттам отговори на въпроси, адекватни действия, които да защитят публичния интерес и националната сигурност. Все още не е ясен механизмът на финансиране. Той ще даде отговор на много въпроси – дали са само банки или има и други финансови институции\". По повод срещата му с ДАНС и тяхната позиция по казуса, президентът отбеляза: „ДАНС работи по въпроса. Трябва им време. Големият проблем е защо такива проверки не се извършват предварително, когато от месец се знаят потенциалните участници, потенциалните бъдещи собственици? Постфактум проверката вече няма голямо отражение върху сключването на сделката. Тя на практика е сключена\". „Има институции, които по закон отговарят за националната сигурност. Тук визирам и Министерство на енергетиката, и ДАНС. Въпросът е защо досега такива проверки не са извършени? Дали това е въпрос на липса на компетенция, липса на професионализъм или просто ненамеса по други причини\", каза още държавният глава.", "date": "2018.02.27", "title": "Президентът: ДАНС работи върху сделката за ЧЕЗ, ще свикам КСНС /ОБНОВЕНА/"}
{"url": "http://standartnews.com/balgariya/borisov_zapozna_generalniya_direktor_na_sto_s_administrativnata_reforma-368784.html", "text": "Министър-председателят Бойко Борисов и генералният директор на Световната търговска организация Роберто Азеведо обсъдиха партньорството на България в рамките на Световната търговска организация на среща в Министерския съвет. Това съобщиха от правителствената информационна служба. Премиерът посочи, че един от приоритетите на Българското председателство на Съвета на ЕС е да работи за укрепването на доверието в Световната търговска организация и утвърждаването на многостранната търговска система. В рамките на председателството България ще инициира дискусия в Съвета за перспективите пред търговската система и начините за по-ефективно функциониране на механизмите за уреждане на спорове. Борисов изрази очакване, че на днешното неформално заседание на търговските министри от ЕС в София ще бъде обсъден конструктивен подход за продължаване на диалога с останалите страни-членки на СТО, за да се намери начин за излизане от кризата, в която се намира организацията. По време на срещата премиерът Борисов подчерта, че България продължава да запазва икономическа и финансова стабилност и да предприема активни мерки за постигане на висок икономически растеж. Той запозна госта си с резултатите от административната реформа, която правителството в момента провежда и с мерките за подобряване на обслужването на гражданите и бизнеса, както и осигуряване на прозрачност на публичните дейности и превенция на корупцията, чрез ускорено въвеждане на електронно управление. На срещата беше отбелязан и ръстът в българския износ. В периода януари - ноември 2017 г. той се е увеличил с 11.8% спрямо същия период на 2016 г.", "date": "2018.02.27", "title": "Борисов запозна генералния директор на СТО с административната реформа"}
{"url": "http://standartnews.com/balgariya/spetssadat_dade_hod_na_deloto_za_iztochvaneto_na_ktb-368792.html", "text": "Спецсъдът даде ход на делото за източването на КТБ при четвъртия опит делото да тръгне. По него подсъдими са 18 души, съобщи БиТиВи. Два часа бяха нужни на съдът да изслуша противоположните мнения на обвинението и на защитата на 18-те подсъдими. Съдът трябваше да взема решение и дали Цветан Василев е призован според действащите закони и дали делото може да започне без него. В Сърбия има дело срещу Цветан Василев за екстрадиция и той не може да напуска страната.", "date": "2018.02.27", "title": "Спецсъдът даде ход на делото за източването на КТБ"}
{"url": "http://standartnews.com/balgariya/deputatite_na_dps_se_sabraha_za_zasedanieto_pri_ahmed_dogan_-368817.html", "text": "Депутатите на ДПС се събраха в Бояна при почетния председател на ДПС д-р Ахмед Доган, предаде Канал 3. Пръв пристигна лидерът на партията Мустафа Карадайъ, още около 14.30. Заседанието е планирано от седмица и е по инициатива на депутатите на ДПС, които държат да разговарят отвреме навреме и с Ахмед Доган по важните теми за страната и за партията. Първа точка от дневния ред е анализ на обществено-политическата ситуация в страната. \"Всеки вторник ДПС заседава по всички актуални теми от седмицата\", припомни зам.-председателят на ПГ Йордан Цонев и посочи, че заседанието е рутинно.", "date": "2018.02.27", "title": "Депутатите на ДПС се събраха за заседанието при Ахмед Доган"}
{"url": "http://standartnews.com/balgariya/pravitelstveniyat_samolet_pribira_balgarite_ot_timishoara-368794.html", "text": "По разпореждане на премиера Бойко Борисов самолет Ербъс 319 на Авиоотряд 28 ще извърши днес следобед извънреден полет по летище Тимишоара, за да прибере в София група от 113 български граждани. Това съобщиха от правителствената информационна служба. Пътниците бяха блокирани на летището в Тимишоара, след като самолет на нискотарифния авиопревозвач \"Райън еър\" е бил отклонен от маршрута Лондон-Пловдив към летището на румънския град вчера вечерта. След подаден сигнал българското посолство в Букурещ е влязло в контакт с летищните власти, както и с представители на авиокомпанията. До момента 62-ма граждани с два автобуса пътуват към София и вече са на българска територия. 90 души се намират все още на летището в Тимишоара, а други 23-ма души - майки с деца, са настанени в хотели в околностите. Вицепремиерът и министър на външните работи Екатерина Захариева и министърът на транспорта, информационните технологии и съобщенията Ивайло Московски организират извънредния полет, след като се оказа, че превозвачът не може да осигури самолет и че от съдействие имат нужда много семейства с малки деца. Тъй като самолетът може да превози 93 пътници, с приоритет на борда ще бъдат качени семействата с малки деца, възрастните хора и тези, които се нуждаят от лечение. За останалите ще се търси решение за транспортиране по суша. До момента на два пъти на българските граждани са им осигурени ваучери за храна. Почетният консул на Република България в Тимишоара е поел ангажимент да посети сънародниците ни на летището и да окаже съдействие, тъй като на място нямаме дипломатическо или консулско представителство. Решението за изпращане на правителствения самолет бе взето от премиера, след като той, министър Захариева и омбудсманът Мая Манолова бяха сигнализирани от редица граждани в социалните мрежи и по телефона.", "date": "2018.02.27", "title": "Правителственият самолет прибира българите от Тимишоара"}
{"url": "http://standartnews.com/balgariya/bsp_iska_spirane_na_sdelkata_s_chez-368801.html", "text": "БСП поиска сформирането на анкетна комисия и изслушване на Бойко Борисов за сделката с ЧЕЗ. Това да бъде първа точка от дневния ред в сряда, заяви соцлидерът Корнелия Нинова. \"Искаме спирането на сделката с ЧЕЗ, тя е неясна, задкулисна. Смятаме, че политическата отговорност е лично на премиера\". \"Ние смятаме, че Бойко Борисов е знаел, че е в основата на тази сделка и че се прави, че не знае. Изпълнявайки желанието на ГЕРБ да ревизираме прехода, цялото досие с приватизацията на ЧЕЗ днес заминава в прокуратурата\", допълни Нинова. Соцлидерката повтори, че ще развенчае лъжите на ГЕРБ, че БСП са приватизирали ЕРП-то, което днес се продава от чешката държава. Тя припомни, че 67% от ЧЕЗ са приватизирани от Симеон Сакскобургготски през 2004 г., а останалите 33 на сто - от Бойко Борисов, през 2012 г. И в двата случая БСП е била против, подчерта Нинова. Цялата папка с досието на приватизацията на ЧЕЗ заминава още днес за прокуратурата, обяви още соцлидерката. По думите й, в приватизационната стратегия на правителството на НДСВ през 2004 г. е записано, че въпросните 33%, продадени от Борисов впоследствие, се запазват от държавата, за да може да запази тя възможността си за контрол и надзор в полза на обществения интерес, както и да има свои представители вборда на дружеството. \"Питам Борисов - нарушил ли е стратегията, когато продаде 33%?\", заяви соцлидерката. Нинова настоя да узнае още коя е банката, която ще финансира сделката, както и дали това ще стане през офшорки.", "date": "2018.02.27", "title": "БСП иска спиране на сделката с ЧЕЗ"}
{"url": "http://standartnews.com/balgariya/prokuraturata_s_obvinitelen_akt_sreshtu_bivsh_zdraven_ministar-368803.html", "text": "Софийска градска прокуратура (СГП) внесе обвинителен акт в Софийски градски съд (СГС) срещу Илко Семерджиев – служебен заместник министър-председател по социални политики и служебен министър на здравеопазването в служебното правителство през 2017г. Това съобщиха от пресцентъра на прокуратурата. Той е обвинен за това, че на 24 март 2017г. в гр. София е употребил заплашване, с цел да принуди орган на власт - Изпълнителния директор на Изпълнителна агенция по лекарствата /ИАЛ/ към Министерство на здравеопазването, да извърши нещо, свързано с функцията му, а именно - да назначи конкретно лице за заместник-изпълнителен директор на Изпълнителна агенция по лекарствата към МЗ– престъпление по чл. 269, ал. 1 от Наказателния кодекс. Според прокуратурата поведението на Семерджиев е било мотивирано от отказа на изпълнителния директор на ИАЛ да назначи конкретно лице за свой заместник, поради открития конфликт на интереси. От прокуратурата уточняват още, че подразнен от този отказ Илко Семерджиев, възползвайки се от властовата си позиция по отношение на Изпълнителния директор на ИАЛ, го е заплашил с уволнение, ако не промени решението си. Към настоящия момент спрямо Семерджиев е определена мярка за неотклонение „подписка\".", "date": "2018.02.27", "title": "Прокуратурата с обвинителен акт срещу бивш здравен министър"}
{"url": "http://standartnews.com/balgariya/zadarzhaha_sina_na_tsarya_na_halvata-368810.html", "text": "Синът на убития производител на ябланска халва Иван Христов е задържан за 72 часа в понеделник вечерта, съобщиха от Окръжна прокуратура-Ловеч. 23-годишният Виктор Иванов  е обвинен за разстрела на баща му. Според прокуратурата на 25 февруари той умишлено е застрелял Христов в главата със законно притежаваната си ловна пушка. Оръжието е намерено и иззето. Тялото на 47-годишния собственик на най-голямата фирма за локум и ябланска халва \"Богати\" Иван Христов бе открито от по-големия му брат в къщата му в с. Добревци в неделя след обед. Хора от селото разказват, че бизнесменът имал любовница, която не криел от семейството си. Наскоро дори се изнесъл да живее в къща, съседна на тази, в която живеят съпругата, сина и 12-годишната му дъщеря. В тази нова къща е бил убит. Комшии коментират, че конфликтът между баща и син е избухнал именно заради другата жена. Окръжна прокуратура-Ловеч съобщи, че ще поиска от къса постоянното оставане на Виктор в ареста. За умишлено убийство законът предвижд от 15 до 20 години лишаване от свобода, доживотен затвор или доживотна присъда без право на замяна.", "date": "2018.02.27", "title": "Задържаха сина на царя на халвата"}
{"url": "http://standartnews.com/balgariya/energopro_vazstanovi_toka_na_27_naseleni_mesta-368804.html", "text": "Токът на 27 населени места бе спешно възстановен вчера от екипи на Електроразпределение Север. Повредите са в вследствие на влошените метеорологични условия Силният вятър, придружен със снегонавявания, предизвика повреди по електроразпределителната мрежа в Североизточна България, които започнаха да възникват след 15 часа вчера. Екипите на Електроразпределение Север, част от групата ЕНЕРГО-ПРО Варна, възстановиха захранването на 13 населени места в област Добрич, 11 в Силистра и 3 във Варна. Всички аварийни екипи бяха мобилизирани за отстраняване на възникналите повреди. Работата им е затруднена от метеорологичната обстановка, която на места се влошава. Компанията увери, че има готовност да пренасочи при необходимост допълнителни ресурси от хора и техника към райони, където ситуацията е най-усложнена.", "date": "2018.02.27", "title": "ЕНЕРГО-ПРО възстанови тока на 27 населени места"}
{"url": "http://standartnews.com/balgariya/borisov_nyakoy_pak_iska_da_me_butne_kato_prez_2013_g_video_obnovena-368806.html", "text": "Бойко Борисов даде обяснения за сделката за ЧЕЗ на брифинг, в който участваха също Делян Добрев, Цветан Цветанов, Волен Сидеров, Красимир Вълчев, Данаил Кирилов, Явор Нотев и др. \"От това, което виждам, стигам до извода, че някой иска да повтори февруарските събития, по друг сценарий, със същите изпълнители пак ЧЕЗ, ток и популистки изказвания, оплака се премиерът - Подценихме обстановката от последните дни. Действително сделката за ЧЕЗ е проведена между две частни компании, дотук нищо лошо\", коментира той. „Наблюдавайки последни дни как беше градирана атаката срещу нас, поисках разговор с премиера Бабиш и настоях, тъй като няма как да знаем какво се е случило, да получа информацията, която има в тяхното министерство\", посочи премиерът. „Сега се насажда усещането и то много планирано и точно, че Гинка от Пазарджик, прави сделка, като някой от нас стои зад нея. Това не е истина и цели други последствия, заяви Бойко Борисов. - Обещавам на тези хора да ги разнищя докрай. Като разгледах изпратеното от премиера на Чехия виждам руско-грузински офшорки, руски банки, български и то от тези, които и преди по някаква причина са имали проблеми. Законът за банките е много строг и ще им спестя имената\", коментира той. „Останах с впечатление, че сделката е приключила, а това което ми праща премиерът на Чехия, излиза, че тези банки са изпратили писмо за комфорт, за намерения, които не означават нищо\", обясни Бойко Борисов и уточни, че ГЕРБ ще изготви промени в Закона за енергетиката. Той уточни, че е получил информация от Чехия с банките и пълната информация за сделката и нейното финансиране, но не може да я каже заради банковата тайна и е депозирал всичко получено в секретна кутия в Народното събрание. Той поиска Банковият надзор в БНБ да се намеси заради информацията, че български банки участват в сделката за продажба на ЧЕЗ. „Няма да им дам да ни петнят репутацията, с подобни игрички да излиза, че някъде витаем зад подобно нещо. Тези хора един път са ме сваляли от власт, сега искат да направят същото - няма да стане\", заяви Борисов. „Нямаме никакво участие във сделката. Толкова хубава операция пак ни спретнаха, използваха времето, когато сме в чужбина и се опитаха да направят тази работа\", коментира той. „Съветвам президента Румен Радев да се обади на президента Земан и да го попита, както аз попитах Бабиш, какво мисли по сделката. Да се поинтересува, защото колегата му също знае. Част от участниците съм ги виждал на снимка и със Земан\", посочи той. „Да вложим цялата мощ на държавата, да приемем, че опозицията е алармирала, а ние сме подценили ситуацията. Да направим това, което е необходимо\", призова Бойко Борисов. „Ще замоля шефа на БНБ веднага да види какви са тези писма и банките, които са ги изпращали. Много интересно - изцяло отричат, а в същото време чеха ми праща, че го има. Банковият ни надзор да се намеси със всички сили, като видим резултатите, ще ви информираме\", каза още премиерът. \"След четвъртък ще преценя дали ще приемем оставката на Петкова, уточни Борисов. \"Това е сценарият на тези гадове - да спрат тока, но този път няма да се дам. В четвъртък изслушваме всички. Господ ми е свидетел - нямам нищо общо! Вкупом заговориха изведнъж за сделката, както направиха, преди да докарат Орешарски\", отсече Борисов.", "date": "2018.02.27", "title": "Борисов: Някой пак иска да ме бутне, като през 2013 г. /ВИДЕО, ОБНОВЕНА/"}
{"url": "http://standartnews.com/balgariya/obzor_na_zimnite_bedstviya_zhena_rodi_v_btr_potana_korab_v_pomorie-368802.html", "text": "Жена от село Лозенец край Добрич роди в БТР на път за болницата. Малко след 7 ч. вчера екип на пожарната в областния град и лекари потеглили към селото, за да вземат бъдещата майка и да я откарат в болницата в Добрич. Раждането обаче е започнало преди село Росеново, съобщи по радио „Добруджа\" комисар Дарин Димитров.  Минало успешно и бебето проплакало във верижната машина. Междувременно екип на спешна помощ от Варна закъса вчера в преспите близо до село Радан Войвода. Лекарите също пътували към родилка. Тръгнали с високопроходима кола, но закъсали на пътя. Областният управител на Варна Стоян Пасев и двама кметове помогнали с координацията. Нова линейка пресрещнала колата на роднините, които тръгнали да транспортират родилката и тя е пристигнала успешно във Варна, където е настанена в болница. Малко по-късно е изпратена друга кола, която да прибере от снежния капан първия лекарски екип. За щастие всичко приключило успешно. Силистра се оказа в снежен капан. Всички пътища към областта са затворени. Снегът и силният вятър трупат преспи и правят шосетата в крайдунавска Добруджа непроходими, съобщават от клона на АПИ в града. 42 машини чистят  второкласните и третокласни пътища в областта, но  бурният вятър образува нови навявания и трупа преспи. През нощта срещу вторник  не тръгнаха автобусите от Силистра за София. Спряна беше и обратната линия от столицата към добруджанския град. През нощта срещу вторник  в снежния капан са  затънали два автомобила край селата Стефан Караджа и Белица. Аварийни екипи са извадили от  преспите  бедстващите хора, сигнали за други произшествия по пътищата  няма. Най-тежко вчера бе положението в община Главиница, където бе обявено частично бедствено положение. Четири селища са напълно откъснати от света. Спряно е движението от общинския център Главиница към селата  Сокол, Зафирово, Долно Ряхово и Малък  Преславец. Затворен е и разклонът от село Сокол към  Суходол и Бащино. Влак аварира в преспите  край  гара Самуил в нощта срещу вторник. Локомотивът заседнал в снега и композицията била пусната в движение  часове по късно, след като резервна машина, изпратена специално от гара Горна Оряховица, не изтеглила  вагоните. Няма данни за бедстващи пътници, стана ясно по време на заседанието наобластния  кризисен  щаб в Разград. Сложна остава зимната обстановка в Лудогорието. Затворен е пътят  Разград – Русе, а роторни машини  прокарват  път през  преспите по шосето за Кубрат и Исперих. Още в понеделник  всички болни на хемодиализа от областта бяха  хоспитализирани по спешност в болниците в Разград и Русе и ще останат там докато   движението по пътищата не възстанови нормалния си ритъм.  Въпреки тежката зима в област Разград няма селища без ток и вода, съобщиха от щаба. Села в района на град Кула от два дни са откъснати от света. Няма достъп до всички села на община Бойница. Дано никой не се разболее, иначе хората си имат запаси от хранителни продукти, обясни животът под снега кметът на общината Анета Генчева. В същия район откъснато от света  е и село Киреево, община Макреш. Снегът е натрупал покривка от 1 м, а преспите надминават 2 метра, съобщи кметът Маргарита Георгиева. Пътят до селото не е чистен, но с трактор кметството разчиства основните улици. От Видин е докаран хляб, но достъпът до по-близкия град Кула е прекъснат от снега. По 18-километровото трасе има големи навявания. Видинското общинско комунално звено чисти улиците от 2 часа след полунощ. Само за 4 часа снегът натрупа нови 12 – 13 см. 4 снегорина и 2 фадроми чистят централната част и главните улици на кварталите. Общината отмени направата на голяма жива мартеница с образа на средновековната крепост „Баба Вида\". 700 ученици от града бяха готови на 1 март да се подредят за необичайната мартеница. Три общини – Лом, Медковец и Брусарци разпуснаха учениците си до края на седмицата. В този район снегът не е голям, но силният вятър трупа преспи. По пътя Сталийска махала – Багачина има закъсали тирове, които се вадят със специализирана техника. Във Враца снежната покривка достигна 70 см. Най-голяма е в селата Върбица, Паволче и Челопек. 16 снегорина чистят улиците без прекъсване. Работи се на смени.За ръчно почистване на автобусните спирки и тротоарите са включени затворници от местния зандан. 70 служители на комуналното предприятие също чистят снега от тротоари и подлези. 6 деца, закъсали с училищен автобус до с. Гостилница, Дряновско, бяха извадени от преспите. В 15.24 ч. в понеделник в габровската пожарна е получен сигнал, че в с. Славейково, община Дряново, е аварирал школския рейс. При излизане от селото, автобусът с шестте деца затънал в преспите до с. Гостилица. Към мястото незабавно се отправили пожарникари от Дряново със специализиран автомобил и с една лада Нива. Децата са изведени от рейса и откарани в с. Гостилица, след което били предадени на родителите им. Корабът „Кук\" на пасажерското пристанище в Поморие е потънал заради силното вълнение, потвърди кметът на морската община Иван Алексиев. Той обясни, че собственикът е бил предупреден по-рано за това, че корабът му не е укрепен и предстои лошо време. \"За жалост, той не е реагирал. Снощи са го търсили към 3 - 4 пъти, също не е реагирал. Къса въжета, удря борда в пристанището, пука борд, пълни се с вода и потъва\", обясни за Радио \"Бургас\" Алексиев. Той съобщи, че другата щета е в рибарското пристанище. При обръщане на вятъра влиза една насрещна вълна, която събира лодките. За радост, няма потънали, а само пострадали. Цяла нощ там са работили всички от пристанището, моряци, собственици на плавателни съдове. На място е изпратена техника още сутринта, за да се извадят лодките, добави Иван Алексиев. Щети има нанесени по крайбрежната алея, след подобряване на времето, те ще бъдат отстранени, увери кметът.", "date": "2018.02.27", "title": "ОБЗОР НА ЗИМНИТЕ БЕДСТВИЯ: Жена роди в БТР, потъна кораб в Поморие"}
{"url": "http://standartnews.com/balgariya/tsveta_karayancheva_podtsenihme_tamnite_sili_sreshtu_istanbulskata_konventsiya-368781.html", "text": "\"Няма драма, че ще работим с един заместник председател по-малко. Очакваме БСП да направи своята номинация. Това, което Валери Жаблянов изрази, очевидно е и позиция на неговата партия. При предишните лидери БСП се движеше в демократична посока. Получихме и много писма от български граждани, които не одобряват поведението на Жаблянов по отношение на Народния съд.\" Това заяви в „Денят започва\" на БНТ председателката на Народното събрание Цвета Караянчева по повод отстраняването на Валери Жаблянов от заместник председателския пост в парламента. Тя коментира широк спектър от теми – поведението на опозицията и президента, Истанбулската конвенция, оставката на Теменужка Петкова. „БСП от всяко нещо прави сензация, скандал. За да се измести фокуса от това, което се случва с правителството, с председателството. Ако отчетем успешно председателство, това ще е удар за опозицията. А то е успешно. Бях в Брюксел, там България я приемат като равна!\", каза Караянчева. Според нея опозицията прави скандали, за да присъства в медиите. „Бих се радвала опозицията да е конструктивна\", допълни тя. „Премиерът Борисов има много работа във външнополитически план. Във въпросите на БСП има конкретика и се отнасят до отделните министри. Няма проблем премиерът да идва и да отговоря, стига въпросите да касаят политиката на правителството\", каза Караянчева по повод искането на БСП Борисов да отговори на техни въпроси в Народното събрание. „Не съм броила колко вета е наложил президентът. Той има своето право. Ние имаме своите аргументи да го преодолеем. Ако толкова често се налага вето, то девалвира. В няколко студиа вече разказах какви са отношенията с правителството. Мнозинството трябва да помага на правителството да прокарват политиките си. Оставам с впечатление, че когато един закон не харесва на БСП президентът го връща. Надявам се г-н Радев вече да разбере, че правителството и мнозинството работят една и съща политика\", коментира Караянчева връщането на закони от страна на президентската институция. „Харесвам г-жа Петкова, защото тя е един добър министър. С оставката може би тя иска да премахне всякакви съмнения за участие в сделката с ЧЕЗ\", каза Караянчева. По думите й заедно с коалиционните партньори в сряда четвъртък ще се реши въпроса за новия министър, ако се приеме оставката на Теменужка Петкова. Истанбулската конвенция очевидно не е отпаднала от дневния ред, въпреки че премиерът Борисов обяви, че я оттегля. На въпрос на водещия „кога ще продължи дебатът за Истанбулската конвенция\", Караянчева отвърна: „Дебатът продължава. Хората се вълнуват от тази тема. Аз инициирах конструктивен дебат в СУ и всяко едно мнение е качено на сайта на парламента. Грешка беше, че не го направихме по-рано. Но ние подценихме тези тъмни сили, които се намесиха и вкараха много драма и неистини в тази тема. Започна да се говори за промени в конституцията, за трети пол, вкараха се понятия, които не присъстват в този документ. Дори заглавието Истанбулска конвенция не беше коректно. Това е конвенция срещу насилието над жени и деца.\" Председателката на НС бе помолена да коментира и езика на омразата в парламента. „С езика на омразата трудно ще се справим. Лош пример даваме. БСП непрекъснато търсят конфликт и изостряне на отношенията. Хамалският език бие срещу авторитета на парламента\", заяви тя.", "date": "2018.02.27", "title": "Цвета Караянчева: Подценихме тъмните сили срещу Истанбулската конвенция"}
{"url": "http://standartnews.com/balgariya/remontirat_detska_gradina_po_krasiva_balgariya-368771.html", "text": "Община Димитровград ще ремонтира изцяло детската градина в село Черногорово за близо 150 000лв. по проект \"Красива България\". В реновирането и обновяването на сградата ремонтните дейности, които са предвидени за прилагане на енергийна ефективност включват топлоизолация на фасадата, смяна на дограмата, подмяна конструкцията на покрива. На вторият етаж в детската градина ще бъдат изградени нови санитарни помещения и ще бъде извършен основен ремонт на стените и таваните.", "date": "2018.02.27", "title": "Ремонтират детска градина по \"Красива България\""}
{"url": "http://standartnews.com/balgariya/deputatite_ot_dps_na_sreshta_s_dogan-368777.html", "text": "Централното оперативно бюро и парламентарната група на ДПС се събират при почетния председател на партията Ахмед Доган днес. Новината първо бе публикувана в сайта 24rodopi. Традиционното заседание на оперативното ръководство на ДСП днес този път е разширено и с депутатите на Движението и ще се проведе не в централата, а в \"Бояна\". Очаква се на срещата с почетния председател на ДПС Ахмед Доган да бъдат обсъдени актуалните събития в държавата. Последната публично оповестена среща на Ахмед Доган с елита на Движението бе преди Коледа, когато той направи стратегически послания към кабинета и опозицията. Интересът към днешната сбирка е очаквано голям, тъй в последната престрелка между президента Румен Радев и премиера Бойко Борисов бе намесено името на ДПС. Според държавния глава Движението е направило своеобразен подарък на ГЕРБ с изказването на Доган, че кабинетът няма сериозна алтернатива. Борисов пък контрира, че Радев е получил пълна подкрепа от ДПС по време на изборите за президент. Дни по-късно депутатът Йордан Цонев заяви, че е в разговор с Ахмед Доган, почетният председател е бил удивлен защо думите му се тълкуват като лични подаръци, а не като послания за инситуциите и държавността. Най-вероятно срещата с Доган цели партйното ръководство и народните представители да чуят стратегическия анализ на почетния председател за ситуацията в държавата и да изработят обща позиция по всички ключови въпроси. Това ще помогне на депутатите на Движението да защитят в максимална степен обществения интерес, така както винаги са постъпвали в решаващи за запазване на държавността моменти.", "date": "2018.02.27", "title": "Депутатите от ДПС на среща с Доган"}
{"url": "http://standartnews.com/balgariya/api_magistralite_sa_otvoreni_nyama_ogranicheniya_za_kamioni-368779.html", "text": "Магистрала Тракия е отворена, отворени са и всички автомагистрали за тежкотоварни МПС, няма ограничения, каза шефът на АПИ Дончо Атанасов. \"Много тежки остават условията в Добрич, по отварянето на пътя Кардам и Дуранкулак се работи в момента. Главният път между Бяла и Русе е отворен за МПС под тон и половина. До час-два там се очаква да се отвори и за тежкото движение\", уточни инж. Атанасов. \"Продължават снеговалежите в цялата страна - температурите остават ниски - минус 5 и минус 15 градуса. Нещата започват да се нормализират постепенно, продължава големият снеговалеж в Смолян и Кърджали, там остават ограниченията за вериги, надявам се през деня да ги премахнем\", продължи началникът на АПИ. От агенцията информираха още, че през изминалото денонощие са станали 27 тежки пътни инцидента с 24 ранени, без загинали или с опасност за живота. От АПИ препоръчаха шофьорите да не предприемат пътувания, но ако се налага, да се движат със съобразена с метеорологичните условия скорост.", "date": "2018.02.27", "title": "АПИ: Магистралите са отворени, няма ограничения за камиони"}
{"url": "http://standartnews.com/balgariya/yordanka_fandakova_sinya_i_zelena_zona_ostavat_bezplatni_i_dnes_dokato_ne_gi_pochistyat-368780.html", "text": "От 160 до 180 машини са мобилизирани от фирмите по почистването на София, вчера по улиците е имало 1020 души, отчете кметът на София Йорданка Фандъкова пред медиите тази сутрин. Тя е поискала да не се заплаща работата по обработката на улиците в ж.к. \"Люлин\", защото фирмата там не се справя. \"Към 5 ч. тази сутрин бе почистено до асфалт, но сега пак наваля. Очаква се снегът да спре до обяд, но довечера пак ще вали и обстановката ще продължи да бъде тежка. Но ще се справим. А след това много внимателно ще се анализира работата и ще наложат всички санкции – където се види, че не е почистено, няма да се заплати труда\", уточни още тя. Фандъкова посочи, че и днес паркирането в \"синя\" и „зелена\" зона в София няма да се заплащат. \"На места е невъзможно и изключително трудно тези терени да бъдат почистени и докато това не се случи, няма как да се взимат пари на хората\", обясни тя. Столичният кмет отчете, че тази нощ в кризисните центрове на общината на нощували 198 души.", "date": "2018.02.27", "title": "Йорданка Фандъкова: Синя и зелена зона остават безплатни и днес, докато не ги почистят"}
{"url": "http://standartnews.com/balgariya/studat_se_zasilva-368754.html", "text": "Днес снеговалежите от запад ще отслабнат, но в Източна България ще продължат, макар ипо-слабо. Следобяд в много райони от страната ще спрат. Вятърът малщо ще отслабне и ще е умерен до силен от север-североизток. Ще бъде много студено, каот сутринта температурите ще са между -7 и -12 градуса, на места и по-ниски. Дневните също ще са отрицателни, от -2 до -7 градуса. През нощта срещу сряда валежите отново ще се активизират. Атмосферното налягане е по-ниско от средното за февруари и ще остане без изменения.", "date": "2018.02.27", "title": "Студът се засилва"}
{"url": "http://standartnews.com/balgariya/zimna_blokada_130_balgari_bedstvat_na_letishteto_v_timishoara-368778.html", "text": "130 българи са блокирани от 14 часа на летището в Тимишоара без храна от 21.00 часа снощи. Сред тях има майки с деца и бременни. Това разказа по телефона в ефира на бТВ една от пътничките на нискотарифната компания Райънер - Даниела Стоилова. От фирмата са им раздали само ваучери за вода и кафе. Блокираните пътници нямат никаква информация кога ще могат да се приберат в родината. По думите на жената други 60 сънародници са били качени от авиокомпанията на автобус за България, останалите са отказали. Опитваме се да се свържем с останалите 60 човека, които се качиха на автобуса, но нямаме връзка с хората от автобуса, заяви Стоилова. За съжаление, и ние нямаме връзка, признаха и от нашето посолство в Румъния. Това заяви консулът ни в Букурещ Мирчо Иванов. Той се ангажира, че почетният консул в Тимишоара ще осигури храна на българските граждани на летището. По думите на Иванов след 9.00 часа днес от авиокомпанията са обещали на нашите дипломати информация за по-нататъшните им действия за решаването на кризата със сънародниците ни на румънското летище.", "date": "2018.02.27", "title": "Зимна блокада: 130 българи бедстват на летището в Тимишоара"}
