{"url": "http://standartnews.com/biznes/simeon_dyankov_nominiran_za_nayprestizhnata_nagrada_za_ikonomicheska_literatura-367998.html", "text": "Новата книга на бившия вицепремиер и финансов министър Симеон Дянков - Europe's Growth Challenge, бе класирана сред петимата финалисти за супер престижната награда \"Хайек\". Икономическият труд, който отново е в съавторство с известния шведски икономист Андерс Аслунд, излезе от печат в края на миналата година с клеймото на Оксфордското университетско издателство. У нас ще се появи напролет под заглавието \"Предизвикателства на растежа в Европа\". Наградата \"Хайек\" на Манхатънския институт е най-престижното отличие за икономическа литература в света. То се дава за книги, които най-добре отразяват визията на австрийския икономист Фридрих Хайек за икономическа и индивидуална свобода. Политически философ и Нобелов лауреат (1974 г.), Хайек e автор на основополагащи трудове като \"Пътят към робството\" и \"Конституция на свободата\". Хайек е ключова фигура във възраждането през 20 век на класическия либерализъм. Наградата \"Хайек\", чиято парична стойност се равнява на 50 000 долара, е сред най-щедрите по рода си в света. Тя е учредена като знак на признание към Хайек и за да бъдат насърчени други учени да следват неговия пример. Победителят се избира от комитет от уважавани икономисти, журналисти и учени и се съобщава по време на престижна лекция в Ню Йорк. Тазгодишният носител на наградата \"Хайек\" ще стане ясен през юни.", "date": "2018.02.05", "title": "Симеон Дянков номиниран за най-престижната награда за икономическа литература"}
{"url": "http://standartnews.com/mneniya/tsarkvata_tryabva_da_polzva_i_sotsialnite_mrezhi_kato_tribuna-368002.html", "text": "- Благодаря за поздравлението. Да, с неделния канонически избор вече стъпвам в правата и задълженията на Видински митрополит. Първото нещо след избора ще бъде въдворяването ми на митрополитската катедра в събота. Тогава предстои запознаването ми с обстановката, както знаем от подготовката за изборите имаше вълнения. Вярвам, че изборът, който се извърши по установения ред, ще внесе умиротворение. И се надявам при съвместната ни работа с хората, с клира, със служителите в митрополията,  нещата постепенно ще тръгнат и ще има напредък. Първите стъпки ще ги плануваме, когато видим с кое е най-належащо да се започне. Основното внимание ще се обърне на богослужебния живот, защото там е центърът. Нито добрата администрация, нито стопанските дейности, не могат да заместят богослужението. Няма ли го мирът в сърцето и душата на човека, никакъв напредък не може да има. Колкото и добра християнска просвета да има в момента, тя не е достатъчна, защото светът грабва хората с много повече средства, отколкото ние предлагаме за противодействие. Вече вярвам, че при съвместната ни работа нещата, които е необходимо да се вършат ще се направят. С Божията помощ се надявам работата  да потръгне. - В Америка преди 10-20 години повечето православна литература не е била преведена. Макар, че първите православни монаси идват още през 1790 г. и започват организиран църковен живот там. Все пак в САЩ има манастири с по 50 монаси и добре уредени женски свети обители. Факт е, че дори в една Америка, където православието е сравнително ново, има повече манастири и повече монаси отколкото в една България, в която повече от хиляда години Православната църква съществува и работи. По-малко са и спрямо другите съседни православни страни като Гърция, Румъния и Сърбия. Дори в една Албания има подем на църковния живот през последните години. Това означава, че отговорът отново се крие в необходимостта от повече работа в просветата, във вярата, защото монасите са авангардът на църквата. Когато хората се раждат в православно семейство, от деца виждат родителите си как се молят, как решават всеки един проблем от гледна точка на това кое богоугодно житейско решение да избере човек. Защото вярата е в практическите неща, тя е в ежедневието на хората. И когато това нещо липсва, как тогава в детската душа може да се появи желанието за монашески живот ? При мен това се появи, аз съм расъл с материалистическо възпитание и образование, но вярата достигна до мен с търсене. Но чак, когато се отвори този прозорец към вярата, тогава ще дойде и това желание.  Вярата и божията благодат заместват всички липси – онова, което не ни достига. Когато детето расте в православна среда, тогава още като чиста детска душа той носи и научава нещата така, както научава езика и нравите. Затова едва след създаването на добър енорийски живот, създаването на семейства, където православната вяра е на почит,  след едно поколение можем да очакваме, че ще има повече монаси. Това е един естествен ред. На времето около почти всяко едно населено място е имало по няколко манастира. Това какво говори? От къде са дошли монасите в тях ? Това са хора, които са раснали там и са посещавали манастира. Майката, бащата, бабата ги е водила, виждали са, запознавали са се с монасите, живели са и знаят каква е обстановката в манастира и това е бил един естествен процес. Първоначалната работа е в енориите, за да има просвета и постепенно вярата да достигне до семейството, до дома. Децата да растат във вярата. Когато това се случи, тогава и нашите манастири ще се напълнят отново с монаси. Работата е в енориите, работата е с хората. Това е един основен приоритет. - Естествено е тези връзки да се продължават и да се укрепват. Господ е казал, че двете най-големи заповеди, които са отправени към нас православните християни – любовта към Бога и любовта към ближния. Ние не можем да имаме любов към ближния, ако не го познаваме, ако не сме се срещали с него, ако не живеем заедно и ги няма тези връзки. Затова съвместният живот, познанството  и поддържането на тези добри взаимоотношения е присъщо е да се развива. Ще се обърне внимание на това нещо. Ние има много какво да видим от сърбите и румънците по отношение на монашеството. Така че от всяка гледна точка развиването на добри взаимоотношения ще бъде от полза и за нас, и за тях. - С всички хора ние търсим мир. Търсим добро съвместно съжителство, като в същото време уважаваме напълно свободата, която Господ е дал на всеки един човек да избира вярата се. Има ли нужда да споменаваме, че от векове живеем заедно. Аз идвам от Родопския край, където местното българско население е претърпяло различни тежки събития. Било е обърнато по вяра, но след това векове християни и мюсюлмани живеят заедно. Аз съм отрасъл в такава среда. Наши съседи са били мюсюлмани и доброто общуване, съвместният начин на живот като  съседи, е естествено. Пак казвам, че ние уважаваме свободата на всеки човек и искаме също и нашата свобода за вероизповедание да бъде уважавана. По този начин се надяваме традиционното добро съжителство да продължи и занапред. - Ние сме длъжни да говорим за Христос и Църквата има своята трибуна. На всяко едно богослужение свещеникът тълкува и говори за светото писание на достъпен език. Така, че то да влиза в нашите умове и сърца. Църквата може да организира и неделни училища. Имаме и трибуната на социалните мрежи. Видинска епархия има фейсбук-страница, която я четат хора, които са от всякакво вероизповедание. Бог е говорил на всички човеци и Неговото послание е до всеки един, който иска да чуе. А който избере да не чуе, няма да го стори. Няма как да знаем предварително дали един мюсюлманин, будист или представител на юдейското вероизповедание, ще ни чуе или не. Затова ние ще използваме трибуната, която ни е предоставена. Идвам от САЩ и имам преки впечатления от енории в епархията, където хората са били от юдейско потекло и вяра, както и от католическа и протестантска семейна среда. Ние не можем да знаем дали те ще искат да ни чуят. Затова нашата проповед ще бъде до всеки един човек, а как той ще избере да се отнесе с казаното, вече Господ му е дал свободата да го стори.", "date": "2018.02.05", "title": "Църквата трябва да ползва и социалните мрежи като трибуна"}
{"url": "http://standartnews.com/biznes/ministar_goranov_ne_planirame_da_promenyame_aktsizite_na_tsigarite_do_2021_godina-367960.html", "text": "В тригодишната фискална рамка до 2021 година не планираме да променяме акцизите. Това каза министърът на финансите Владислав Горанов след представянето на резултати от изследване за контрабандата на цигари, предаде „Фокус\". \"Общата цел е да поддържаме стабилна финансова перспектива и да пълним нашия бюджет. България ще поддържа тезата, че е рано за нарастване на минималните акцизни ставки. В национален аспект не смятаме за сега да прилагаме по-високи от минималните, установени за Съюза, акцизни ставки. Тоест в тригодишната фискална рамка до 2021 година не планираме да променяме акцизите. Номиналните ръстове, които регистрираме в увеличение на приходите от акциз са удовлетворителни и смятаме, че това темпо може да бъде поддържано. Мисля, че както и до сега можем да продължим съвместните усилия в тази посока\", заяви финансовият министър.", "date": "2018.02.05", "title": "Министър Горанов: Не планираме да променяме акцизите на цигарите до 2021 година"}
{"url": "http://standartnews.com/biznes/biznesat_iska_ostavkata_na_energiyniya_ministar-367997.html", "text": "Три работодателски организации поискаха оставката на министъра на енергетиката Теменужка Петкова. Това са Асоциацията на индустриалния капитал в България (АИКБ), Българската стопанска камара (БСК) и Конфедерацията на работодателите и индустриалците в България (КРИБ). Бизнесът смята, че енергийният шеф не се справя с проблемите в сектора и не провежда реформи. В изявление на трите организации, качено на сайта на БСК се казва: „На 2 февруари 2018 г. министърът на енергетиката Теменужка Петкова си позволи в ефира на БНТ да изрече серия от неистини, което говори или за целенасочено заблуждаване на общественото мнение, или за липса на професионализъм. В интервюто си пред БНТ министър Петкова говори за „свободен\" пазар на електроенергия, върху който държавата не можела да влияе, удобно пропускайки факта, че на същия този „свободен\" пазар на практика участват само две дружества, собственост на държавата, чрез борса, също собственост на държавата. АИКБ, БСК и КРИБ, представляващи над 80% от българският бизнес, категорично не приемат подобно нагло поведение от страна на представител на изпълнителната власт. Това поведение още веднъж доказва правилността на решението ни да откажем участие в поредната безплодна среща с министъра на енергетиката, да сезираме Комисията за защита на конкуренцията във връзка с цените на електроенергията, както и да организираме мащабен протест срещу безобразията в енергетиката, който ще се проведе на 28 февруари т.г., от 11.00 часа. Заради неистините и манипулациите, заради неспособността й да се справи с проблемите в сектор „Енергетика\" и, най-вече, заради изоставените реформи, настояваме за оставката на Теменужка Петкова\", пише още в изявлението. * * * * * * * * На обвиненията, че не извършва реформи в енергетиката, министър Петкова е отговаряла, че резултатите от дейността на държавните енергийни дружества категорично доказват наличието на реформи в енергийния отрасъл. По думите й, когато правителството на ГЕРБ е поело управлението през ноември 2014 г.,  загубата на дружествата от групата на БЕХ възлизаше на 247 млн. лв. По първоначални данни през 2017 г. компаниите от холдинга ще приключат с положителни резултати. Макар и минимална, печалба ще реализира и НЕК\", е отговаряла на обвиненията Теменужка Петкова.", "date": "2018.02.05", "title": "Бизнесът иска оставката на енергийния министър"}
{"url": "http://standartnews.com/biznes/karanikolov_za_20_godini_malta_e_investirala_v_balgariya_blizo_300_mlnevro-367988.html", "text": "За последните 20 години преките нетни чуждестранни инвестиции от Малта са положителни в размер на 285.6 млн. евро, с което страната се нарежда на 22-ро място по размер на преките инвестиции в България. За първите девет месеца на 2017 г. инвестициите са положителни в размер на 15 млн. евро.Това заяви министърът на икономиката Емил Караниколов по време на българо–малтийски бизнес форум, на който присъстваха представители на над 200 компании. В рамките на събитието бе подписан Меморандум за разбирателство между Българска агенция за насърчаване на малките и средни предприятия и Trade Malta, както и между двете търговско-промишлени палати. Министър Караниколов посочи, че двустранните отношения между България и Малта се развиват добре, но трябва да се работи още по-усилено за увеличаване на стокообмена, който през 2016 г. е в размер на 58.6 млн. евро, а за първите девет месеца на 2017 г. възлиза на 22.2 млн. евро. Икономическият министър подчерта, че чрез бизнес форума ще бъде даден стимул за развитието на търговско-икономическите връзки и ще насърчи представителите на бизнеса от двете страни. По думите му освен в търговията, съществуват възможности за сътрудничество в сферата на туризма, по линия насърчаването на малките и средни предприятия и междуфирменото коопериране и формирането на клъстери, развитие и реализиране на двустранни  проекти и инициативи в сфери като енергетиката, инфраструктурата, транспорта, околната среда, телекомуникациите и други. Събитието е част от програмата в официалното посещение на г-жа Мари-Луиз Колейро Прека, Президент на Република Малта, която е на визита у нас по покана на Президента на Република България, г-н Румен Радев.", "date": "2018.02.05", "title": "Караниколов: За 20 години Малта е инвестирала в България близо 300 млн.евро"}
{"url": "http://standartnews.com/sport/sravniha_bansko_s_pyongchang-367995.html", "text": "Столицата на зимните олимпийски игри ПьонгЧанг много прилича на българския ски курорт №1 Банско. Това разкри пред БНТ Н.Пр. Шин Бунам, посланика на Южна Корея в България. \"Както и в Банско така и в ПьонгЧанг може да се развива туризъм, не само през зимата, а и през лятото\". Курортът под връх. Тодорка е любимия за ски в България на Н.Пр. Шин Бунам. „Преди седмица в Банско организирахме фестивал на корейската кухня и пак карах ски там, допълни той. Посланикът разкри също така, че разходите по провеждането на предстоящите ХХIII зимни олимпийски игри в Корея възлизат на 12,5 млрд. долара. От тях 10 млрд. долара са похарчени за инфраструктурни проекти, сред които и високо скоростната железопътна линия от летището Сеул до Гангнъм. Преди този път се е изминавал за 3 часа, а сега това става за 1, като влакът се движи с 300 км/ч. Н.пр. Шин Бунам е категоричен, че ако спортната инфраструктура на Витоша бъде модернизирана, както и тази на Боровец и пътищата между тях София може успешно да кандидатства за зимни олимпийски игри.", "date": "2018.02.05", "title": "Сравниха Банско с ПьонгЧанг"}
{"url": "http://standartnews.com/mneniya/shamarat__chast_ot_dnkto_ni-367978.html", "text": "Началото на годината мина под знака на ожесточените спорове за Истанбулската конвенция. Подпалена от някои политици, дискусията стигна до неподозирани апокалиптични прогнози как в близко бъдеще децата ни масово ще са хомосексуални, а българският народ ще се затрие окончателно и безвъзвратно. Основната тема от документа, а именно тази, свързана с насилието, някак се загуби и търпеливо чака някой да се вгледа и в нея. А по тази тема има защо да се говори на висок глас. И то не само защото през същия този януари се нагледахме на насилие от всякакъв характер – убийство на бизнесмен, шесторна касапница, дете, което убива клошар, и не на последно място – бой и унижения на хлапета в детска градина. А защото шамарът е бил и си остава неизменна част от ДНК-то на голяма част от българите. Не на всички, но какво ще кажете за цифрата 350 000? Толкова наши сънародници смятат, че е нормално мъжът да удари плесница на жена си. Ей така - защото винаги има защо. Я вечеря не е приготвила както трябва, я не се е прибрала навреме или пък просто защото е от сивия живот върху нея. Вярно е, че има и обратните случаи – на мъже, тероризирани и използвани от половинките си по всякакъв начин. Но агресията срещу жени е много по-разпространена. И мнозинството от хората приемат това за нормално. Друга част тактично и с малко погнуса отвръща поглед с аргумента „това са си семейни работи\". На никой не му пука, че тези жени с години биват тероризирани в собствения си дом и пред очите на децата им. Някои ги обвиняват, че сами са си виновни, защото не напускат мъжете-насилници. Дали обаче си задават въпроса  тези жени има ли къде да отидат, има ли кой да им подаде ръка, за да се измъкнат от омагьосания кръг на насилието? Колко институции или неправителствени организации в България има, които се занимават с подобни случаи? Не са много! Още по-лошо - децата, израсли в такива семейства, са белязани за цял живот. Или никога не преодоляват спомените за насилие и стават емоционално крехки същества, или копират поведението на родителя-агресор. че един-два ударени шамара са в реда на нещата? За тях саморазправата и желанията, наложени със сила, са норма на поведение. Да не мислите, че бруталното отношение на възпитателките към питомците в бургаската детска градина „Брезичка\" няма да бележи съзнанието на тези деца, когато пораснат. Със сигурност. Жалкото е, че има и много родители, които възприемат шамарите като нормална мярка за възпитание. Изнервени от ежедневието, отегчени до смърт от повтарящата се рутина, що да не си го изкараме на детето, което пищи вече цял час? То си е нашето дете и никой не може да ни каже как да го възпитаваме, пък и никой не е умрял от един-два шамара, я ме вижте мен. На колко от вас, признайте, такива размисли са минавали през главата? И как да не ви минават, когато и вие сте били възпитавани така? Матрицата в главите е трудна за разчупване. Тя няма да бъде разбита като с магическа пръчица от Истанбулската конвенция, докато не се преборим с манталитета си и с мисълта, че насилието е съвсем нормална част от живота ни, никой не може да ни спаси. Спасението започва вътре от самите нас.", "date": "2018.02.05", "title": "Шамарът – част от ДНК-то ни"}
{"url": "http://standartnews.com/mneniya/bezumie_e_da_ne_se_izpolzva_yadreniya_potentsial_na_balgariya-367943.html", "text": "- Ян­ко Ян­ков:\"Бе­ле­не\" е един из­клю­чи­тел­но ва­жен про­ект за Бъл­га­рия. При­чи­на­та е прос­та. Бе­ле­не е ре­ал­но­то про­дъл­же­ние на яд­ре­на­та прог­ра­ма на Бъл­га­рия. Бъл­га­рия е ед­на от 30-те дър­жа­ви в све­та, ко­я­то има дос­тъп до яд­ре­ни тех­но­ло­гии. По­ня­ко­га на­ши­те по­ли­ти­ци тряб­ва да раз­бе­рат кое е важ­но­то в на­ша­та дър­жа­ва. Дос­тъ­път до яд­ре­ни тех­но­ло­гии е ед­но от не­що­то, ко­е­то не вся­ка дър­жа­ва има пра­во в нас­то­я­щия мо­мент. То­ва е клуб на бо­га­ти­те дър­жа­ви, ко­и­то са бо­га­ти не са­мо на па­ри и на ре­сур­си, но са бо­га­ти на зна­ния и на ком­пе­тен­ция. Тъй ка­то да уп­рав­ля­ваш яд­ре­на тех­но­ло­гия на те­бе ти тряб­ват не­ве­ро­ят­на сис­те­ма на об­ра­зо­ва­ние, обу­че­ние, ви­со­ко ква­ли­фи­ци­ран ин­же­не­рен пер­со­нал.  Ав­стрия, нап­ри­мер, ко­я­то ние та­ка гле­да­ме със за­вист, ня­ма та­зи ком­пе­тен­ция и ня­ма те­зи въз­мож­нос­ти. - Холгер Рог­нер: Яд­ре­на­та енер­ге­ти­ка е ед­на про­ти­во­ре­чи­ва тех­но­ло­гия. И ви­на­ги то­ва про­ти­во­ре­чие из­плу­ва на по­вър­хнос­тта, ко­га­то има да се взе­мат се­ри­оз­ни ре­ше­ния или са се слу­чи­ли ня­как­ви се­ри­оз­ни бе­ли или ин­ци­ден­ти. И се­га Бъл­га­рия тряб­ва да взе­ме ед­но из­клю­чи­тел­но важ­но ре­ше­ние, тъй ка­то ин­вес­ти­ци­я­та, ко­я­то тряб­ва да се нап­ра­ви в Бъл­га­рия е ог­ром­на за раз­ме­ри­те на та­зи стра­на и оче­вид­но то­ва съз­да­ва се­ри­оз­ни въп­ро­си, ко­и­то се за­да­ват. Но то не е по-раз­лич­но от па­за­ра на нефт. Ако из­не­над­ва­що па­за­рът на нефт ско­чи и це­ни­те, как­то се каз­ва, ми­нат през пок­ри­ва, то там съ­що се по­лу­ча­ват по­до­бен род си­ту­а­ции, в ко­и­то тряб­ва да се взи­мат слож­ни ре­ше­ния. То­ва е един нор­ма­лен ци­къл на енер­гий­на­та по­ли­ти­ка. -Х.Р. : То­ва, ко­е­то е раз­лич­но, е, че све­тът се про­ме­ни за те­зи 15 го­ди­ни и си­ту­а­ци­я­та в енер­гий­на­та об­ласт съ­що е дос­та про­ме­не­на. Оче­вид­но фо­ку­сът на Ев­ро­па се из­мес­тва нас­тра­ни от се­ри­оз­ни­те го­ле­ми тех­но­ло­гии. Въ­зоб­но­вя­е­ми­те из­точ­ни­ци на енер­гия, вя­тър и слън­це, са по­ли­ти­чес­ки под­кре­пя­ни­те из­точ­ни­ци. И то­ва, ко­е­то ние пос­те­пен­но, но бав­но поч­ва­ме да раз­би­ра­ме, е, че съв­ре­мен­но­то със­то­я­ние мо­же би не е най-доб­ро­то. Суб­си­дия на въ­зоб­но­вя­е­ми­те из­точ­ни­ци не мо­же да бъ­де ре­ше­ни­е­то на проб­ле­ма. И то­ва в мо­мен­та во­ди до про­мя­на в от­но­ше­ни­е­то към въ­зоб­но­вя­е­ми­те из­точ­ни­ци. То­ва, че \"Бе­ле­не\" се по­я­вя­ва от­но­во на дне­вен ред е пър­во, за­що­то за­гу­бих­те ар­бит­ра­жа в Па­риж и бях­те осъ­де­ни да пла­ти­те 600 ми­ли­о­на на про­из­во­ди­те­ли­те на обо­руд­ва­не­то от \"Ро­са­том\". Ес­тес­тве­но ид­ва въп­ро­сът - как­во да пра­вим с то­ва обо­руд­ва­не, ко­е­то ве­че е дос­та­ве­но на пло­щад­ка­та на \"Бе­ле­не\". - Я.Я.: Ще до­ба­вя, че за пло­щад­ка­та са нуж­ни де­сет­ки го­ди­ни под­го­тов­ка, за да се при­гот­ви т. нар. въз­глав­ни­ца на ре­ак­то­ра. В мо­мен­та тя е го­то­ва за за­поч­ва­не на из­ли­ва­не на бе­тон, ко­е­то е един из­клю­чи­тел­но скъп про­цес. -Х.Р.: Пър­во, аз смя­там, че стра­на­та се нуж­дае от нов ка­па­ци­тет, но­ва ге­не­ри­ра­ща мощ­ност. И тя се нуж­дае от чист из­точ­ник на енер­гия, ко­я­то не еми­ти­ра ни­то въг­ле­ро­ден дву­о­кис, ни­то вред­ни еми­сии. И цен­тра­ли­те на \"Ма­ри­ца Из­ток\" ед­ва ли ще ус­пе­ят да про­жи­ве­ят мно­го дъл­го след 2020 г., ко­га­то вли­зат в си­ла окон­ча­тел­но всич­ки изис­ква­ния на Ев­ро­пей­ския съ­юз по от­но­ше­ние на еми­сии за го­ле­ми­те го­рив­ни ин­ста­ла­ции. Пол­за­та за от­дел­ния чо­век е в си­гур­нос­тта в дос­тав­ка­та на елек­тро­е­нер­гия, т.е. елек­три­чес­тво­то ня­ма да гас­не, ще има­ме един из­точ­ник, в кой­то ня­ма да се връ­ща­ме в ре­жим на елек­тро­е­нер­гия. И ед­но от най-важ­ни­те не­ща е дъл­гос­роч­ни ста­бил­ни це­ни на елек­тро­е­нер­ги­я­та. - Я. Я.: Виж­те, и два­ма­та сме учас­тва­ли в то­зи ре­фе­рен­дум, опит­ва­ли сме се то­га­ва да из­на­ся­ме лек­ции, да раз­каз­ва­ме. Об­лас­тта на яд­ре­на­та енер­ге­ти­ка е дос­та слож­на за обик­но­ве­ния чо­век. То­га­ва си спом­ням, че хо­ра­та каз­ва­ха: \"За­що нас ни пи­та­те, ние не раз­би­ра­ме от то­ва, не­ка ек­спер­ти­те да ре­шат.\" Тук въп­ро­сът е друг, тряб­ва да се об­яс­ня­ва на обик­но­вен, дос­тъ­пен език, а не да ра­зяс­ня­ва­ме слож­ни­те въп­ро­си на яд­ре­на­та фи­зи­ка и тех­но­ло­гия. Въ­веж­да­не­то на един та­къв ста­би­лен, с прог­но­зи­ру­е­ми це­ни, из­точ­ник на елек­тро­е­нер­гия е из­клю­чи­тел­но ва­жен за ин­дус­три­я­та. В мо­мен­та Фин­лан­дия строи атом­ни цен­тра­ли, за­що­то стра­на­та е най-доб­ри­ят про­из­во­ди­тел в све­та на ви­со­ко­ка­чес­тве­на хар­тия, къ­де­то 80 % от стой­нос­тта е елек­тро­е­нер­ги­я­та. За­то­ва финландските пред­при­е­ма­чи­ ис­кат да зна­ят след 10 го­ди­ни кол­ко ще стру­ва елек­тро­е­нер­ги­я­та. Да не го­во­рим за то­ва, че при стро­и­тел­ство­то на елек­тро­цен­тра­ла­та там на оп­ре­де­ле­ни мо­мен­ти до 10 хи­ля­ди ду­ши ра­бо­тят на то­зи обект. А то­ва са все­ки ден 10 хи­ля­ди са­ла­ти, 10 хи­ля­ди пор­ции, ако ще­те, ке­бап­че­та, 10 хи­ля­ди хля­ба. То­ва е не­ве­ро­я­тен бум за ло­кал­на­та ин­дус­трия, пък и за ця­ла­та стра­на. - Я.Я.: Раз­би­ра се. Там ще ра­бо­тят над 1000 ви­со­кос­пе­ци­а­ли­зи­ра­ни хо­ра, ко­и­то в мо­мен­та са на За­пад. Ако яд­ре­на­та цен­тра­ла се строи, мно­го от тях ще пред­по­че­тат да се вър­нат. Аз лич­но поз­на­вам яд­ре­ни ин­же­не­ри, ко­и­то ра­бо­тят в Ка­на­да и не знам къ­де си. За­що ще хо­дят там, ко­га­то мо­гат да ра­бо­тят на соб­стве­ния си обект. И нак­рая е до­ка­за­но, че по­доб­ни стро­и­тел­ни  ги­га­о­бек­ти, уве­ли­ча­ват на­ци­о­нал­ния до­ход. Пред­ста­ве­те си, че в Бъл­га­рия ще тряб­ва да се по­хар­чат 10 ми­ли­ар­да. Те не се по­хар­чват и не оти­ват в джо­ба на ня­кой, те се хар­чат за ус­лу­ги, за ин­же­нер­но раз­ви­тие, ако ще­те за об­ра­зо­ва­ние. Ако про­ек­тът ра­бо­ти, ми­нис­три­те на об­ра­зо­ва­ни­е­то в след­ва­щи­те го­ди­ни ще тряб­ва да се за­мис­лят как ще ра­бо­ти МЕИ, кол­ко ин­же­не­ри ще про­из­ве­де  и т.н. Та­ка че ако \"Фай­ней­шъл тайм­с\" или друг на­пи­ше: \"Бъл­га­рия за­поч­на  стро­и­те­лен обект, къ­де­то ще бъ­де нап­ра­ве­на ин­вес­ти­ция от 10 ми­ли­ар­да\", пред­ста­вя­те ли си как­во ще бъ­де от­но­ше­ни­е­то към всич­ки ос­та­на­ли фи­нан­со­ви, по­ли­ти­чес­ки и дру­ги ин­сти­ту­ции, към стра­на­та. Чуж­дес­тран­ни­те ин­вес­ти­то­ри счи­тат, че та­зи дър­жа­ва е пра­вил­на за ин­вес­ти­ции. Ето то­ва е ог­ром­ни­ят ефект ! - Х.Р.: Ос­нов­на­та цел е да на­ка­ра или да да­де въз­мож­ност на бъл­гар­ско­то пра­ви­тел­ство и на те­зи, ко­и­то взе­мат ре­ше­ния, да взе­мат ре­ше­ние за АЕЦ \"Бе­ле­не\". - За­що в док­ла­да не се го­во­ри за це­на­та на бъ­де­ща­та АЕЦ? То­ва е ос­нов­на­та ли­ния, меж­ду дру­го­то, ко­я­то е раз­ви­та - в друг док­ла­д на Бъл­гар­ска­та ака­де­мия на на­у­ки­те. -Х.Р.: Ние счи­та­ме, че в нас­то­я­щия мо­мент да се го­во­ри за це­на е неп­ра­вил­но, тъй ка­то то­зи про­ект е бло­ки­ран от пар­ла­мен­та. Ед­ва ко­га­то той бъ­де за­вър­шен, а ние каз­ва­ме как­ви са оп­ци­и­те то­ва да ста­не, то­га­ва мо­жеш да оти­деш в бан­ки и при по­тен­ци­ал­ни ин­вес­ти­то­ри, за да да­деш ед­на ре­ал­на оцен­ка за це­на­та. Как­то каз­ва Джор­дж Кокс, из­вес­тен бри­тан­ски спе­ци­а­лист в об­лас­тта на ста­тис­ти­ка­та, всич­ки мо­де­ли по пра­ви­ло са греш­ни. Е, ня­кои са по­лез­ни, дру­ги по-мал­ко. Ние счи­та­ме, че то­ва, ко­е­то нап­ра­ви БАН е по­ле­зен ре­зул­тат, но вся­ка ед­на циф­ра мо­же да бъ­де вед­на­га ата­ку­ва­на да­ли е та­ка или не е та­ка. За­то­ва на то­зи етап не е пра­вил­но да се го­во­ри за це­ни, а тряб­ва да се тръг­не и да се раз­ви­ва про­ек­тът. -Я.Я.: Аз ис­кам да нап­ра­вя ед­на мал­ка ко­рек­ция. Док­ла­дът е раз­ра­бо­тен от Ви­ен­ския меж­ду­на­ро­ден цен­тър за яд­ре­на ком­пе­тен­тност, ко­е­то е неп­ра­ви­тел­стве­на ор­га­ни­за­ция, в ко­я­то чле­ну­ват  во­де­щи ек­спер­ти от цял свят, за­поч­вай­ки от САЩ, Ев­ро­па, Япо­ния и дру­ги, след ко­е­то док­ла­дът бе­ше под­ло­жен на меж­ду­на­род­на оцен­ка. Пе­ти­ма ре­цен­зен­ти, из­клю­чи­тел­ни спе­ци­а­лис­ти в сво­я­та об­ласт, раз­гле­да­ха то­зи док­лад и да­до­ха сво­е­то мне­ние. Спо­ред не­го док­ла­дът е из­клю­чи­тел­но по­ле­зен за те­зи, ко­и­то ще тряб­ва да взе­мат ре­ше­ние. -Я.Я.: За­що­то под­хо­дът е прост. Ние оп­ре­де­ля­ме рис­ка на то­ва то­зи про­ект да бъ­де до­вър­шен и как­во да се пра­ви с обо­руд­ва­не­то. Да­ва­ме че­ти­ри оп­ции - или ос­та­ве­те то­ва обо­руд­ва­не да из­гние и го про­дай­те ка­то стар ме­тал, или пос­трой­те цен­тра­ла­та ка­то соб­стве­ност 100 % бъл­гар­ска, за да мо­же­те да я уп­рав­ля­ва­те след то­ва, или на­ме­ре­те меж­ду­на­ро­ден пар­тньор, с кой­то да раз­де­ли­те рис­ка, или се опи­тай­те да я про­да­де­те, как­то чес­то се под­хвър­ля тук в об­щес­тве­но­то прос­тран­ство. Ако дър­жа­ва­та въ­об­ще не ис­ка да учас­тва в то­зи про­ект, та­ко­ва не­що ще се слу­чи за пър­ви път в све­та и за нас то­ва е мал­ко ве­ро­ят­но. Всич­ки те­зи въз­мож­нос­ти са раз­гле­да­ни, как­то да се строи на \"Бе­ле­не\", та­ка и на коз­ло­дуйс­ка­та пло­щад­ка. Оче­вид­но вто­ри­ят ва­ри­ант е по-скъп и ще за­ба­ви про­ек­та. Да не го­во­ри­ме за то­ва, че ед­на пло­щад­ка, на­то­ва­ре­на в мо­мен­та с 6 ре­ак­то­ра (4 се из­веж­дат, 2 ра­бо­тят) и 2 хра­ни­ли­ща за от­ра­бо­те­но го­ри­во е мно­го слож­на. Меж­ду­на­род­но­то мне­ние е, че та­ки­ва пло­щад­ки са по-опас­ни от дру­ги­те. Един от клю­чо­ви­те въп­ро­си, кой­то ние раз­глеж­да­ме, е ка­къв е по­ли­ти­чес­ки­ят риск при  лип­са­та на кон­сен­сус в дър­жа­ва­та по то­зи въп­рос, как­ва е лип­са­та на поз­на­ни­е­то сред на­се­ле­ни­е­то. Та­къв риск има, раз­би­ра се. Ние сме де­мок­ра­тич­на дър­жа­ва и ако на­се­ле­ни­е­то не раз­би­ра пол­за­та от яд­ре­на­та енер­ге­ти­ка, ут­ре ще сед­не и ще нап­ра­ви друг вид ре­фе­рен­дум и ще ка­же: \"Не ис­ка­ме\". Та­ки­ва слу­чаи има­ше в Ев­ро­па мно­го и стра­ни­те се­га съ­жа­ля­ват за то­ва. В Бел­гия, Швей­ца­рия и дру­ги стра­ни взе­ха та­ки­ва ре­ше­ния и се­га в мо­мен­та сто­ят пред ед­на из­клю­чи­тел­но слож­на ди­ле­ма - как­во да пра­вят, ако зат­во­рят атом­ни­те цен­тра­ли. Та­ка че, то­ва е док­ла­дът по съ­щес­тво. Той ня­ма за цел да да­де ня­как­во на­път­ствие, а да пред­ло­жи как­ви са по­зи­ти­ви­те и не­га­ти­ви­те на вся­ко ед­но ре­ше­ние. - Х.Р.: Най-съ­щес­тве­на­та пре­по­ръ­ка е: взе­ме­те ре­ше­ние. Нев­зе­ма­не­то на ре­ше­ние е най-го­ля­ма­та за­гу­ба. Ако взе­ме­те ре­ше­ние, то­га­ва ще за­поч­нем да гле­да­ме от­дел­ни­те ва­ри­ан­ти, ве­че в де­тай­ли, за да мо­же по-на­та­тък да се из­бе­ре един от те­зи ва­ри­ан­ти. - Я.Я.: Виж­те, Ру­мъ­ния има соб­стве­на яд­ре­на прог­ра­ма, тя се раз­ви­ва по дру­ги пъ­ти­ща и с друг тип тех­но­ло­гия. Ста­ва въп­рос за ка­над­ска, теж­ко­вод­на тех­но­ло­гия. Ру­мъ­ния в мо­мен­та вър­ви мно­го се­ри­оз­но нап­ред с тре­ти блок на \"Чер­на во­да\", а пре­ди ед­на сед­ми­ца бе­ше по­ка­зан  док­ла­дът за въз­дейс­твие на окол­на­та сре­да, на­чал­ни­ят етап за яд­ре­ния про­ект на \"Си­ноп\" на Чер­но мо­ре. Ако ние още мал­ко по­се­дим и не взе­мем ни­как­во ре­ше­ние, ще има­ме още ед­на ру­мън­ска атом­на цен­тра­ла на се­вер­на­та ни гра­ни­ца, ще има­ме още ед­на тур­ска цен­тра­ла на юж­на­та ни гра­ни­ца и в един мо­мент на­ша­та цен­тра­ла ще ста­не без­мис­ле­на. - Х.Р.:  Пред вас ви­на­ги съ­щес­тву­ва ал­тер­на­ти­ва­та да не го пос­тро­и­те. Но вие до тук сте по­хар­чи­ли мно­го па­ри, под­гот­ви­ли сте пло­щад­ка­та, за­ку­пи­ли сте обо­руд­ва­не­то. Най-съ­щес­тве­но­то е, че вие има­те об­ра­зо­ва­на ра­бот­на си­ла, ко­я­то мо­же да уп­рав­ля­ва атом­ни цен­тра­ли и 40-го­ди­шен ус­пе­шен опит в то­ва от­но­ше­ние. Вие ня­ма­те се­ри­оз­но про­ти­во­ре­чие в об­щес­тво­то. По съ­щес­тво от бъл­гар­ския ре­фе­рен­дум има по­зи­тив­но от­но­ше­ние към яд­ре­на­та енер­ге­ти­ка, осо­бе­но ако пра­вил­но се об­яс­ни, че то­ва ще ста­би­ли­зи­ра це­ни­те и т.н. И на вас ви е не­об­хо­дим ба­зов то­вар. Пос­лед­ни­те 15 го­ди­ни са до­ми­ни­ра­ни от та­ка на­ре­че­ни­те плу­ва­щи из­точ­ни­ци на елек­тро­е­нер­гия, ко­и­то по съ­щес­тво са вя­тър и слън­це. И ако аз се замисля за една нощ преди седмица в София, когато беше  ми­нус 11 гра­ду­са, ня­ма слън­це през нощ­та, ня­ма вя­тър, за­що­то е мно­го ти­хо. От­къ­де ид­ва елек­тро­е­нер­ги­я­та то­га­ва!! -Х.Р.: Мо­е­то лич­но мне­ние е, при те­зи  ус­ло­вия, ко­и­то в мо­мен­та са ве­че нат­ру­па­ни,  вър­ве­те, дви­же­те се нап­ред и се опи­тай­те да до­вър­ши­те то­зи про­ект при ус­ло­ви­я­та, ко­и­то са най-удач­ни за стра­на­та. - Я.Я.: А аз бих ка­зал, че ние поч­ти ня­ма­ме дру­га въз­мож­ност. Мо­же да се ока­же, че след 5 или 10 го­ди­ни, ко­га­то или тряб­ва да спи­ра­ме ня­кои от го­ле­ми­те го­рив­ни ин­ста­ла­ции, или мо­же да се слу­чи та­ка, че да се про­ме­нят изис­ква­ни­я­та към ре­ак­то­ри­те от вто­ро по­ко­ле­ние, как­ви­то са пе­ти и шес­ти блок и да се на­ло­жи ние или мощ­но да ги ре­кон­стру­и­ра­ме или да ги спи­ра­ме, то то­га­ва ще бъ­де къс­но за взе­ма­не на ре­ше­ние. Ако днес взе­мем ре­ше­ние, след 10 го­ди­ни ние ще има­ме 2000 ра­бо­те­щи ме­га­ва­та, ко­и­то ще фун­кци­о­ни­рат още 70-80 го­ди­ни. Ако Бъл­га­рия то­ку-що за­поч­ва­ше с яд­ре­на енер­ге­ти­ка, аз мо­же би ня­ма­ше да нап­ра­вя та­ка­ва пре­по­ръ­ка. Но Бъл­га­рия 40 го­ди­ни ве­че е в то­зи клуб и би би­ло бе­зу­мие ние да не оце­ним не­ве­ро­ят­ния чо­веш­ки ин­те­лек­ту­а­лен по­тен­ци­ал, кой­то ние има­ме в то­ва от­но­ше­ние. - Х.Р.: Тя ни изслуша много внимателно, ре­а­ги­ра мно­го ра­ци­о­нал­но, за­да­де мно­го ум­ни въп­ро­си и аз лич­но счи­там, че тя е с по­зи­тив­но от­но­ше­ние към то­зи про­ект. - Я.Я.: - Приб­ли­зи­тел­но съ­що­то. Гос­по­жа Пет­ко­ва все пак е чо­век фи­нан­сист, ос­нов­но я ин­те­ре­су­ват въп­ро­си­те кол­ко ще стру­ва. И ние ка­зах­ме, на то­зи етап кой­то как­ви­то и чис­ла да й да­де, то не е вяр­но. За ис­тин­ска­та це­на на  елек­тро­е­нер­ги­я­та тряб­ва да е яс­но с ко­го или са­ми ще пос­тро­и­те цен­тра­ла­та, да оти­де­те в бан­ка­та, да взе­ме­те про­цен­та на кре­ди­та, на лих­ва­та, ко­я­то ще пла­ща­те, да ви­ди­те кол­ко ще е до­го­во­рът за пос­тро­я­ва­не на цен­тра­ла­та и ед­ва то­га­ва мо­же­те да съ­бе­ре­те тия чис­ла и да ка­же­те, ето, тол­ко­ва ще бъ­де. Се­га в мо­мен­та то­ва са мо­дел­ни из­след­ва­ния. Вяр­но, аз пак ка­зах, те са по­лез­ни, но те не са край­ни­те. Не съм съг­ла­сен да се срав­ня­ва бъл­гар­ския про­ект с то­зи на Ун­га­рия за АЕЦ \"Пакш\", за­що­то ние  мо­жем да пос­тиг­нем мно­го по-доб­ри ре­зул­та­ти. Ние сме го­ди­ни нап­ред, с обо­руд­ва­не, с пло­щад­ка. Ета­пи, ко­и­то \"Пакш\" те­пър­ва ще пре­ми­на­ва. И не на пос­лед­но мяс­то, ние се ше­гу­ва­ме с д-р Рог­нер от вре­ме на вре­ме, но ние ня­ма­ме Ав­стрия за съ­сед от дру­га­та стра­на на гра­ни­ца­та. Те­пър­ва Ав­стрия ще пре­чи на про­ек­та, ще го пра­ща в съ­да, ще се за­ни­ма­ва с вся­ка­къв род та­ки­ва не­ща, ко­и­то за­ба­вят про­ек­та. А вся­ко ед­но за­ба­вя­не в край­на смет­ка е по­ве­че па­ри. - Х.Р.: Аз имах мно­го по­зи­тив­но чув­ство след пред­ста­вя­не­то на док­ла­да, за­да­ва­ха се ин­те­рес­ни въп­ро­си, свър­за­ни с еми­си­и­те. Има­ше ня­как­во нас­ло­е­но мне­ние, че яд­ре­на­та енер­ге­ти­ка ед­ва ли ще по­мог­не за ре­ша­ва­не на еми­си­он­ни­те проб­ле­ми на Бъл­га­рия, ко­и­то в край­на смет­ка са фи­нан­со­ви, за­що­то ние или ще спрем цен­тра­ли­те на въг­ли­ща, или ще пла­тим еми­си­и­те. Ху­ба­во е да по­ис­ка­ме та­зи де­ро­га­ция, т.е. то­ва от­ла­га­не на спи­ра­не­то на цен­тра­ли­те, но във всич­ки слу­чаи, ако про­ек­тът \"Бе­ле­не\" ра­бо­ти, то­га­ва ние спо­кой­но мо­жем да ка­жем на Ев­ро­пейс­ка­та ко­ми­сия - ето след 5 или 10 го­ди­ни на­ша­та чис­та енер­ге­ти­ка, ко­я­то ня­ма да еми­ти­ра. Мо­ля ви, поз­во­ле­те ни през то­ва вре­ме да мо­жем да под­дър­жа­ме та­зи дър­жа­ва. Раз­би­ра се, те­зи 10 го­ди­ни ще бъ­дат не­об­хо­ди­ми и на пра­ви­тел­ства­та пос­те­пен­но да ре­шат и чо­веш­кия проб­лем. Ако ние прес­та­нем да из­пол­зва­ме ма­риш­ки­те въг­ли­ща, да се пре­о­ри­ен­ти­рат те­зи хо­ра, ко­и­то ра­бо­тят там. В край­на смет­ка то­ва не е най-доб­ра­та ра­бо­та в све­та да си ми­ньор. Тя е мно­го опас­на, ина­че е мно­го поч­те­на ра­бо­та. Но те­зи проб­ле­ми тряб­ва да бъ­дат ре­ше­ни. - Х.Р.: Ако, раз­би­ра се, нас ни по­мо­лят или ни прив­ле­кат за учас­тие, Ви­ен­ски­ят цен­тър за яд­ре­на ком­пе­тен­тност раз­по­ла­га с меж­ду­на­род­ни ек­спер­ти от мно­го ви­сок клас. - Я.Я.: За как­во е, важ­но учас­ти­е­то на по­доб­ни ек­спер­ти ? За­що­то ко­га­то то­зи док­лад, кой­то е на­пи­сан на два ези­ка, за да мо­же да бъ­де че­тим във всич­ки час­ти на све­та, го да­де­те на един по­тен­ци­а­лен ин­вес­ти­тор - бан­ка или чуж­да ком­па­ния, той ще пог­лед­не кой е пи­сал док­ла­да, кои са ре­цен­зен­ти­те и мо­же ли на те­зи хо­ра да се вяр­ва. В све­та всич­ки не­ща се гра­дят вър­ху до­ве­ри­е­то и ко­га­то са си сло­жи­ли име­то та­ки­ва приз­на­ти ек­спер­ти, ко­и­то не пи­шат ре­ко­мен­да­ции прос­то за да по­лу­чат ня­как­ви па­ри или не­що от то­зи род. Те мно­го вни­ма­тел­но гле­дат и каз­ват, да, то­зи док­лад ще бъ­де мно­го по­ле­зен за бъл­гар­ски­те ди­си­жън мей­къ­ри, ко­и­то ще взе­мат ре­ше­ни­е­то.  Да пог­лед­нат рис­ка, да ви­дят плю­со­ве­те и от там на­та­тък да взе­мат ре­ше­ние. Кол­ко, как и как­во ще стру­ва то­зи про­ект е вто­ри­ят въп­рос. Пър­ви­ят въп­рос е ще го пра­вим или ня­ма да го пра­вим.", "date": "2018.02.05", "title": "Безумие е да не се използва ядрения потенциал на България"}
{"url": "http://standartnews.com/sport/kralev_vrachi_zlaten_medal_na_tihomir_ivanov-367971.html", "text": "Министърът на младежта и спорта Красен Кралев връчи златния медал на Тихомир Иванов, който спечели държавната титла в скока на височина с изравнен личен рекорд в зала 228 см. Стартът в изцяло реновираната „Асикс Арена\" е първи за Иванов след финала на Световното първенство по лека атлетика в Лондон през лятото, в който се отказа заради контузия, като преди това си направи личен рекорд на открито в квалификациите с 231 см. Треньорът на Тихомир - Георги Гетов увери, че той вече е напълно здрав и не изпитва болки. Доказа го и самото състезание, в което плевенчанинът преодоля уверено всички височини без грешка, за да спре с три фаула на 230 см. Днешният резултат на Тихомир от 228 см почти сигурно ще му осигури участие на Световното първенство в зала в Бирмингам в началото на март. На второ място в класирането завърши братът на Тихомир – Михаил Иванов, който преодоля 205 см, а трети остана Милко Гемеджиев със 195 см. След резултатите си от уикенда, в Бирмингам почти сигурно ще бъдат шампионката в тласкането на гюле Радослава Мавродиева (17.81 м) и победителят в тройния скок Момчил Караилиев (16,69 м). Красен Кралев, който изгледа и двата дни от държавния шампионат, връчи медалите и на призьорите в бягането на 800 м при жените. В него на първо място се нареди Паулина Тодорова, пред шампионката от вчера на 1500 м 18-годишната Силвия Георгиева и Виктория Георгиева. Призьорките на 60 м с пр. – Елена Митева, Ива Александрова и Никол Андонова също получиха отличията си от министъра. Атракция в скока на височина при жените сътвори 43-годишната ветеранка Венелина Венева, която спечели титлата със 180 см. Митко Ценов завоюва втора титла след тази на 1500 м, като спечели на 800 м, а неговият треньор Йоло Николов триумфира на 3000 м. Следващата събота реновираната „Асикс Арена\" ще приеме Балканиадата за юноши и девойки до 20 години.", "date": "2018.02.05", "title": "Кралев връчи златен медал на Тихомир Иванов"}
{"url": "http://standartnews.com/svyat/es_obeshta_mita_na_velikobritaniya_sled_brekzit-367991.html", "text": "Главният преговарящ за Брекзит от страна на Европейския съюз Мишел Барние заяви в понеделник, че търговските бариери са неизбежни за Великобритания, след като тя излезе от Съюза, единния пазар и митническия съюз, както планира да направи, предава AFP. „Без митническия съюз и извън единния пазар, бариерите пред търговията са неизбежни. Дойде време да се направи избор\", заяви Барние след преговорите с министъра по въпросите на Брекзит на Великобритания Дейвид Дейвис.", "date": "2018.02.05", "title": "ЕС обеща мита на Великобритания след Брекзит"}
{"url": "http://standartnews.com/svyat/evropa_e_priyutila_nad_5_000_000_migranti-367996.html", "text": "Последните данни на Европейската организация за подкрепа на искащите убежище (EASO) показват, че в периода от 2011 до 2017 година в Европа са пристигнали 5,136,383 мигранти, пише електронното издание на гръцкия вестник Protothema. Според данните на EASO: 303,105 молби за предоставяне на убежище са одобрени през 2011 година, 335,365 през 2012-а, 431,000 през 2013-а, 660,000 през 2014-а, 1,4 милиона през 2015-а, 1,3 милиона през 2016-а и 706,913 през 2017-а. Повечето от молбите са на граждани от Сирия, Ирак, Афганистан и Пакистан. Останалите в топ 10 са държави от Третия свят. Единствените изключения в списъка са мигрантите, дошли от Албания. Докато мигрантската криза далеч не е свършила, бройката показва бързо променящата се демографска картина в Европа, смятат от Protothema. Според редакцията, лошите новини са, че бройката може да е много по-голяма, тъй като множество бежанци не са официално регистрирани. От гръцкия вестник добавят, че големият брой (нелегални) мигранти е причина интеграцията им да е изключително трудна и капсулирани и паралелни общности вече са се появили в няколко европейски страни.", "date": "2018.02.05", "title": "Европа е приютила над 5 000 000 мигранти"}
{"url": "http://standartnews.com/svyat/moskva_v_pregradkata_na_nevizhdan_ot_100_godini_obilen_snyag-367965.html", "text": "За едно денонощие от улиците на Москва са извозени 1 200 000 куб. м сняг, съобщи днес пред журналисти зам.-кметът Пьотър Бирюков след силния снеговалеж, връхлетял през уикенда руската столица, предаде ТАСС. \"Толкова сняг пада за пръв път от 100 години насам\", подчерта представителят на градските власти. Улиците вече са разчистени и работата продължава, уточни той. В нормални условия за прибиране на подобно количество сняг са необходими 9 дни. Градската управа ще вземе мерки Москва да бъде разчистена много по-рано, макар че в близките три денонощия се очаква да навали още 6 до 8 см сняг, допълни служителят. От съботната сутрин до 21.00 ч. снощи в Москва натрупа 38 см сняг - повече от месечната норма за февруари, посочи по-рано Бирюков. Заради виелиците в 18 общини на Московска област имаше прекъсвания на електроснабдяването. При скъсване на електропровод от паднало дърво в Москва загина един човек и пострадаха още петима. В столичния регион и днес остава в сила предупреждение за буря поради силен снеговалеж и вятър. Заместник-кметът призова московчани да използват обществен транспорт, за да може да минава по улиците специалната техника. Освен улиците ще се почистват тротоарите, дворовете и покривите, добави той.", "date": "2018.02.05", "title": "Москва в прегръдката на невиждан от 100 години обилен сняг"}
{"url": "http://standartnews.com/svyat/holandiya_otzova_poslanika_si_v_turtsiya-367976.html", "text": "Холандия обяви, че официално отзовава посланика си в Турция и няма да позволи на Анкара да изпрати свой в страната на фона на продължаващото влошаване на двустранните дипломатически отношения. Отношенията са обтегнати от миналата година насам, когато холандски длъжностни лица забраниха на турския външен министър Мевлют Чавушоглу да говори на митинг пред турската общност в Ротердам в подкрепа на референдума за разширяване на правомощията на президента Ердоган. След това депортираха министъра по въпросите на семейството и социалната политика Фатма Бетюл Саян Кая. Въпреки неотдавнашните разговори между двете държави, \"не се договорихме как да нормализираме връзките\", каза холандският външен министър Халбе Зийлстра в изявление. В него се казва, че на практика посланикът физически няма достъп до Турция от март 2017, когато между двете държави избухна дипломатически скандал. \"През изминалия период Холандия и Турция обсъждаха въпроса на различни равнища\", подчертават от министерството в Хага. \"Но тези срещи не позволиха да се споразумеем за нормализиране на двустранните отношения\". Съобразявайки се с това, Холандия официално отзовава посланика си. \"А тъй като Холандия няма посланик в Турция, тя няма да даде разрешение за пристигане на нов турски посланик в Холандия\", посочва външното ведомство в Хага. \"Това послание беше предадено на представители на турската страна в Хага заедно с уведомление за прекратяване на преговорите по въпроса\".", "date": "2018.02.05", "title": "Холандия отзова посланика си в Турция"}
{"url": "http://standartnews.com/svyat/rusiya_shte_predlaga_na_izbyagali_biznesmeni_svoboda_sreshtu_pari-367986.html", "text": "Бизнес омбудсманът на Русия Борис Титов, потенциален кандидат за президентския пост на изборите през март, разговаря в събота в Лондон с 25-30 бизнесмени, които се укриват от руското правосъдие, за да обсъди възможността да се завърнат в родината, пише \"РБК\", цитирана от БТА. Вестникът се позовава на двама участници в срещата, според които Титов предупредил, че без Путин \"всичко ще бъде по-лошо\", но същевременно лобирал и за своята Партия на растежа, която го излъчи за кандидат-президент. Омбудсманът потвърдил пред изданието, че според него без Путин страната би била застрашена от \"Майдан и украински сценарий\". Според политолози Титов изпълнява ролята на посредник за нормализиране отношенията между руските бизнесмени в чужбина и властта в Москва. Омбудсманът е убеден, че икономическите спорове \"трябва да бъдат решавани не в полето на наказателното, а единствено в полето на гражданското право\", посочва всекидневникът. Действията на Титов се вписват в курса на Кремъл към национализация на елитите, коментира аналитикът Дмитрий Фетисов. Според него Москва ще прави всичко възможно, за да върне в родината руските капитали - предвид предположението, че непубликуваната част от т. нар. кремълски списък на САЩ съдържа данни за активите на руския елит в чужбина. По думите му Кремъл се стреми да върне руските капитали в Русия, за да избегне натиск върху едрия бизнес от страна на Запада, \"особено на фона на евентуално втвърдяване на антируските санкции\". Според него Титов разбира това или действа \"по молба директно от Кремъл\". Наблюдателят Андрей Орлов пък казва, че властите може би са предложили на Титов да мотивира предприемачите бегълци с гаранции, че ще останат на свобода, ако \"се върнат в Русия заедно с инвестициите\".", "date": "2018.02.05", "title": "Русия ще предлага на избягали бизнесмени свобода срещу пари"}
{"url": "http://standartnews.com/svyat/v_germaniya_pregovorite_za_pravitelstvoto_prodalzhat_utre-368000.html", "text": "Консерваторите на Ангела Меркел и социалдемократите на Мартин Шулц ще продължат и утре с техните преговори за съставяне на коалиционно правителство, предадоха световните агенции, като се позоваха на партийни източници, съобщи БТА. Източниците поясниха, че преговарящите от двата политически блока са се съгласили, че имат нужда от още време, за да договорят коалиционна сделка. Разговорите ще продължат утре в централата на консерваторите на Меркел в Берлин. Изборите в Германия се проведоха през септември миналата година.", "date": "2018.02.05", "title": "В Германия преговорите за правителството продължат утре"}
{"url": "http://standartnews.com/svyat/rusiya_i_frantsiya_za_spazvane_na_svpd_varhu_iranskata_atomna_programa-368001.html", "text": "Руският външен министър Сергей Лавров и френският външен министър Жан-Ив Льо Дриан в понеделник проведоха телефонен разговор, в който дипломати са били категорично за стриктно спазване на Съвместния всеобхватен план за действие (СВПД), относно разрешаването на иранската ядрена програма, според руското външно министерство. \"Министрите се обявиха в подкрепа на стриктното спазване на Съвместния всеобхватен план за действие  за ситуацията около ядрената програма на Иран\", каза руското външно министерство в текста на съобщението. Иран и \"шестте\" (Русия, САЩ, Великобритания, Китай, Франция, Германия) на 14 юли 2015 г. достигнаха историческо споразумение за уреждане на дългосрочните проблеми на иранската атомна програма. Те приеха Съвместен всеобхватен план за действие (СВПД) за изпълнението, на който премахват Иран наложените по-рано икономически и финансови санкции от Съвета за сигурност на ООН, Съединените щати и Европейския съюз.", "date": "2018.02.05", "title": "Русия и Франция за спазване на СВПД върху иранската атомна програма"}
{"url": "http://standartnews.com/balgariya/satovcha_s_oshte_316_643_lv_za_sotsialni_uslugi-367984.html", "text": "Община Сатовча подписа с Агенцията за социално подпомагане споразумение за удължаване на договора за лични асистенти за 2018 г. Целта е да се обезпечи законово и финансово осигуряването на социалните услуги в домашна среда за хора с увреждания и лица с ограничения или в невъзможност за самообслужване. Подписаното споразумение дава възможност на 86 души да продължат да ползват тази социална услуга 80 часа месечно. Лицата, ползвали личен асистент миналата година, не се налага да внасят допълнителни документи. За изпълнението на подписаното споразумение община Сатовча ще разполага с 316 643 лева.", "date": "2018.02.05", "title": "Сатовча с още 316 643 лв. за социални услуги"}
{"url": "http://standartnews.com/balgariya/prokurori_marin_rachev_da_se_otstrani_shte_vliyae_varhu_sledstvieto-367987.html", "text": "Смятаме, че отстраняването от длъжност трябва да се случи час по-скоро, за да можем да продължим със събирането на доказателства, основно разпити на служители на общината. Това каза пред журналисти в Специализирания наказателен съд Дойчо Тарев, прокурор по делото за отстраняване от длъжност на кмета на Септември Марин Рачев. „Кметът ще ни попречи с въздействие върху свидетели, върху тази група, която тепърва ни предстои да разпитваме. Това са служители на общината, на ръководни длъжности и специалисти\", заяви той. „Как да ги разпитаме след като те са в йерархична зависимост от него. Той не трябва да бъде на тази длъжност най-малко докато не извършим тези действия\", посочи Дойчо Тарев. Той беше подкрепен от колежката си Мария Николова, прокурор по делото за отстраняване от длъжност на кмета. \"От показанията на разпитаните досега свидетели се установява, че в община Септември цари страх от заявяване на отношение, което не е в подкрепа на обвиняемия Марин Рачев, заяви тя. - Лицата, които предстои да разпитаме, се намират в пряка зависимост от Рачев като работодател. Тази зависимост би повлияла върху събирането на доказателства. Предвид поведението на Марин Рачев от показанията на разпитаните досега свидетели, служебното му положение, йерархичната зависимост на лицата и представените документи считаме, че ако не бъде отстранен от длъжност, ще е налице основателно съмнение за коректността и пълнотата на показанията на свидетелите, които предстои да се разпитат\", аргументира се Мария Николова. „Марин Рачев би упражнил възможността да селектира вида и обема на информацията и документацията, която се представя в хода на разследването\", каза още прокурорът.", "date": "2018.02.05", "title": "Прокурори: Марин Рачев да се отстрани, ще влияе върху следствието"}
{"url": "http://standartnews.com/balgariya/pak_nadnormen_uran_vav_vodata_v_haskovsko-367989.html", "text": "Наднормено съдържание на показателя \"естествен уран\" е установено при изследвания на питейната вода в село Малки воден, община Маджарово, съобщи РЗИ Хасково. Отклонението е с 0,002 милиграма на литър. Инспекцията е издала предписание да се ограничава употребата на питейната вода за питейни нужди и приготвяне на храна от населението. Водата може да бъде ползвана без ограничение за хигиенни цели /къпане и миене/. ВиК - Хасково трябва да осигури на населението в селото отговаряща на нормите вода за пиене. В края на миналата седмица заради уран беше забранена и водата в хасковското село Динево. През пролетта на миналата година в региона минаха на воден режим именно заради завишени нива на уран във водата.", "date": "2018.02.05", "title": "Пак наднормен уран във водата в Хасковско"}
{"url": "http://standartnews.com/balgariya/turisticheskiyat_bransh_za_sharlopov_gubim_partnyor_edin_ot_nayserioznite_v_otrasala-367979.html", "text": "Министърът на туризма и целият туристически бранш поднесоха своите съболезнования Бизнесменът Стефан Шарлопов, собственик на верига хотели \"Шарлопов комплекс\", е починал миналата нощ в съня си след кратко боледуване. Съболезнования изказа и министърът на туризма Николина Ангелкова. „Разделяме се с човек, отдал много идеи и сили за устойчивото развитие на българския туризъм и СПА индустрията. Аз и моят екип губим не само прекрасен партньор и приятел, но и един от най-сериозните предприемачи и инвеститори в отрасъла, се посочва в съболезнователните адреси\", казва Ангелова за бизнесмена. По думите й името на Стефан Шарлопов ще остане завинаги свързано с демократичните ценности и е пример за неговите колеги с големия му патриотизъм и непримирим бизнес дух. Според Ангелкова хотелиерът е допринесъл за високото качество на туристическите услуги в страната и превръщането й в конкурентна дестинация. Шарлопов винаги е взимал участие във всички важни теми свързани с туризма в родината ни. Ангажираността му бе доказана и чрез присъствието му в парламентарната Комисия по икономическа политика и туризъм, където бе гласуван Закона за туризма. По време на заседанието той отново апелира колегите си за обединяване на бранша и за създаване на туристическа камара. Управителният Съвет  на Български съюз по балнеология и СПА туризъм също изрази съболенования. Той е сред учредителите и създателите на Съюза – декември 2006 г. Беше Председател и вдъхновител на БСБСПА с мисия, която ни обединяваше над 10 години. Неговата кауза беше: България - целогодишна туристическа дестинация! България на Европейската СПА карта, се казва в изявлението на БСБСПА. Дейността му в Съюза и в професионалната му кариера беше пример за вяра в потенциала и бъдещето на българския туризъм. Имахме шанса да работим с един патриот, който обичаше страната си и нейните традиции, който беше пример за спомоществовател и радетел на всичко българско, който подкрепяше безрезервно историята и културата на страната, която беше избрал за бъдещето на своите деца. За нас беше чест да познаваме и да работим заедно със Стефан Шарлопов! И ще продължим неговите идеи, мечти и надежди, защото те са част от бъдещето на България. Поклон пред паметта му!", "date": "2018.02.05", "title": "ТУРИСТИЧЕСКИЯТ БРАНШ ЗА ШАРЛОПОВ: Губим партньор, един от най-сериозните в отрасъла"}
{"url": "http://standartnews.com/balgariya/patrulka_predizvika_katastrofa_pred_parlamenta-367981.html", "text": "Полицейска патрулка направи катастрофа, навлизайки в насрещната лента на жълтите павета близо до парламента, сигнализира очевидец, цитиран от Канал 3. При сблъсъка е пострадала бронята на полицейската кола. Заради инцидента движението по и без това натоварения бул. \"Цар Освободител\" се затрудни още повече в ранния следобед, особено в лентата от кръстовището пред СУ по посока Парламента.", "date": "2018.02.05", "title": "Патрулка предизвика катастрофа пред парламента"}
{"url": "http://standartnews.com/balgariya/neno_dimov_nuzhni_sa_speshni_resheniya_sreshtu_mrasniya_vazduh-367982.html", "text": "Министърът на околната среда и водите Нено Димов откри 21-вия Европейски форум за екоиновации. „За мен и експертите ми е особена чест да председателстваме съвета по околна среда по време на първото председателство на България. Качеството на въздуха е един от нашите приоритети и тема на днешната конференция. Тема за чистотата на въздуха е не само актуална не само в национален, но и в европейски световен мащаб. Качеството на въздуха е качество на живот. Въздухът не признава държавни граници, няма работно време –всички се нуждаем от него всяка минута. За това ми се иска да мислим за задачата като днешната като спешна задача. Когато става въпрос за проблемите на околната среда обикновено подхождаме стратегически и планираме дългосрочно\", коментира министър Димов. \"Целта на днешния форум е да събере различните интелектуални, политически и бизнес пътеки в един фокус. В момента тече първото събитие на високо ниво в рамките на българското председателство – това е екофорумът, който българското председателство организира съвместно с европейската комисия. Екоиновациите са приоритет на тройката Естония, България, Австрия. В рамките на този приоритет България постави като акцент екоиновациите в сферата на замърсяването на въздуха, или по-точно на чистотата на въздуха, имайки предвид, че това е един от най-сериозните проблеми пред всички европейски граждани. По проучване в ЕС това е проблем номер две, заедно с проблема за отпадъците и за водата, които са следващите. Това са може би едни от проблемите, които са разпознати като качеството на живот на европейските граждани . Преди девет месеца казах, че това ще бъде приоритет на Министерството на околната среда и водите в рамките на моя мандат, а също така и поехме лидерството в рамките на ЕС по време на българското председателство. Това ще бъде и основна тема на неформалната среща на министрите през месец април и ще продължи да бъде един от основните проблеми, имайки предвид значимостта му за качеството на живот на всички европейски граждани\", коментира министър Димов.", "date": "2018.02.05", "title": "Нено Димов: Нужни са спешни решения срещу мръсния въздух"}
{"url": "http://standartnews.com/balgariya/evgeniy_ivanov_krib_sharlopov_shte_bade_zapomnen_kato_golyam_rabotodatel-367985.html", "text": "Евгений Иванов, изпълнителен директор на КРИБ, изрази съболезнованията си по повод преждевременната кончина на бизнесмена Стефан Шарлопов. \"Стефан Шарлопов ще остане завинаги в нашите сърца с образа на голям работодател и достоен за възхищение човек, допринесъл много за развитието на туристическия бранш в България, се казва в изявлението. - Изключително горди сме, че сме имали възможността да работим съвместно с един истински професионалист, силно ангажиран с целите и проблемите на българския бизнес, един от първите работодатели станал част от нашата организация и дългогодишен член на ръководството й. Отиде си един изтъкнат българин и голям работодател. През 1995 г. той създава \"Роял фуудс\" -компания за производство на трайни пакетирани сладкиши с фабрика в Елин Пелин. Малко по-късно създава марките \"Девин\" и \"Роял кейк\" и над 10 години е мажоритарен собственик и председател на съвета на директорите на фирмата за бутилиране на минерална вода \"Девин\", както и на „Санел\", \"Роял Стоун\", \"Роял инвестмънт\", \"Роял холидей\" и др. Освен в хранителния бранш и строителството Стефан Шарлопов е голям инвеститор в туризма. Той е сред учредителите на Национално движение \"Българско наследство\". Председател е на управителния съвет на Българския съюз по балнеология и СПА туризъм и собственик на веригата \"Шарлопов хотелс\". Той завоюва множество успехи и награди в туристическата индустрия. Неговият личен пример на социално отговорен работодател със значителен принос за развитието на туризма в България, го прави голям българин, който чрез своя авторитет изгради позитивен образ на туризма в България и на страната ни пред света. Дълбок поклон пред светлата му памет!", "date": "2018.02.05", "title": "Евгений Иванов /КРИБ/: Шарлопов ще бъде запомнен като голям работодател"}
{"url": "http://standartnews.com/balgariya/vratsa_sabira_dareniya_za_shtetite_ot_uragana-367983.html", "text": "Банкова сметка за дарения, с които да се възстановяват щетите от съботния ураган, обяви вчера община Враца. С парите ще се подпомагат пострадалите семейства. Комисия от експерти на общината извършва огледи, описва и остойностява нанесените щети. Над 700 000 лв. трябват за възстановяване на града от стихията. 200 000 лв. са нанесените щети на частни имоти, а над 500 000 лв. са на общинска собственост, обяви зам.-кметът Мария Попова. Общината ще поиска помощ от Междуведомствената комисия по възстановяване и подпомагане, БЧК, Регионална дирекция \"Социално осигуряване\" и Общински съвет. 39-годишният мъж, който бе ударен от хвърчаща ламарина, продължава да се бори за живота си в болница „Токуда\". Възрастното семейство, което остана без дом, след като покрив на съседна къща се стовари върху къщата им, ще бъде настанено в общинско жилище. 84-годишните съпрузи са трудно подвижни и не могат да се справят сами. Повечето от пострадалите сгради са без застраховка. Ремонтирани наскоро покриви, които също са разрушени, са без гаранция от строителните фирми, допълни Мария Попова. Банковата сметка в лева за дарения: Общинска банка АД IBAN:  BG15SOMB 9130 8458 9220 44 BIC: SOMBBGSF Вид плащане  44 51 00 Основание за плащане: Подпомагане на бедстващо население.", "date": "2018.02.05", "title": "Враца събира дарения за щетите от урагана"}
{"url": "http://standartnews.com/balgariya/obzor_razgradska_lekarka_sred_zhertvite_na_hainboaz-367994.html", "text": "Уважавана разградска лекарка е сред жертвите на жестоката катастрофа, станала в неделя на прохода Хаинбоаз. При нея загинаха трима възрастни, а седемгодишно момиченце бе тежко ранено и бе поставено в медикаментозна кома. Катастрофата стана, след като автомобил „Опел Астра\" с разградска регистрация се удари челно в турски ТИР. Сред загиналите е доктор Снежана Стойкова, която е педиатър в Разград, съобщи Дарик. Загинали са и 57-годишният й съпруг Веселин Василев, който е бил зад волана на „Опел\"-а, и дъщеря им -  33- годишната Полина Богданова. Пострадалото 7- годишно момиченце е дъщеря на Полина. Малката  Вероника бе откарана в неделя с линейка в старозагорската УМБАЛ „Проф. д-р Стоян Киркович\". Там тя е била приведена в медикаментозна кома. Вчера от здравното заведение уточниха, че детето е в изключително тежко състояние заради черепно-мозъчна травма, счупен таз и строшено ляво бедро. На този етап никой не се ангажира с прогнози за живота му. Семейството на доктор Стойкова пътувало за кратка почивка в Хисаря, докато Вероника е във ваканция. Междувременно след тежката катастрофа, станала между Гурково и село Пчелиново, местните припомниха, че участъкът е много опасен. Местността Злия дол  по протежението на прохода Хаинбоз е прокълнато място, казват гурковци. Според местните жители в района на този дол има изключително висока концентрация на транспортни  произшествия въпреки ограничението за скорост от 40 км /час. Някои допълват, че горният износващ слой от асфалта, положен при последните ремонти на прохода, е от нискокачествен материал, който бързо и лесно замръзвал през зимата. Допълнително ситуацията се усложнявала от разлетите масла, които превръщали отсечката в района в ледена пързалка. Водачът на турския ТИР, 34-годишният Исуф Сиван, е направил опит да избегне челния сблъсък с летящия насреща му Опел, като е навлязъл вдясно, помитайки мантинелите, показва огледът. Няма данни той да е употребил алкохол, тепърва ще се установява с каква точно скорост са се движели двата автомобила. При сблъсъка въздушните възглавници  са се отворили, но това не е спасило пътниците. Три са тежките катастрофи със загинали в този район на прохода от началото на м.г., показва справката в КАТ.", "date": "2018.02.05", "title": "ОБЗОР: Разградска лекарка сред жертвите на Хаинбоаз"}
{"url": "http://standartnews.com/balgariya/potomak_na_tseko_voevodata_pazi_duha_na_stariya_lom-367980.html", "text": "През последните години един скромен мъж се превърна в ревностен пазител на историята на стария Лом. Това е познатият на всички в крайдунавския град Юлий Йорданов. На младини завършва философския факултет на Софийския университет и става журналист. Започва в градския вестник на Лом „Народна трибуна\", минава през областните  „Септемврийско слово\", „Дело\" и „Монт-прес\", а накрая с необичайна страст се „хвърля\" в историята на стария Лом. Тя не му идва изведнъж, носил я е в сърцето си почти от дете. Съсредоточава се върху нейната духовна част, защото тя дава облика на града. ------ Рови се в архиви, среща се с живи съвременници на именитите ломчани, разпитва наследниците им. Оперативната журналистика му се изплъзва, не го интересува. Важно е да  покажем какви хора са живели преди нас, за какво са милеели, как са съхранявали българския дух в своята творческа  и житейска съдба. Така само за десетилетие се раждат 14 книги. Няма последна, защото Юлий продължава своята работа по същия начин – с любопитство, интерес и жар, малко характерна за днешното време. Трудно е да се каже коя е най-хубавата и ценна книга. За съгражданите му, безспорно, това е „Ломчани, които не бива да забравяме\" и „Истории от историята\". Разказаното за хората, израсли в Лом, но извисили се на националния и дори на световния небосклон в своята област, е повод за гордост. Първият от тези хора е достолепният Дядо Цеко Воеводата. Ломчанин, но поборник за национална свобода. Доживял  Освобождението и станал депутат. Като най-възрастен открил  първото заседание на Учредителното Народно събрание  и предложил първия български екзарх Антим за негов председател. Юлий е написал книга за Воеводата, от чийто род произхожда и той. Нарекъл я е „Орелът с ангелската душа\". Не е издадена и едва ли ще види бял свят, съжалява авторът и. Защото е цели 896 страници, а къде спонсор за такова издание? От незабравимите  ломчани е и акад. Цветан Тодоров, културолог от световна величина – европеец от Париж, факлоносец на критическия хуманизъм. Сред незабравимите е и неговият баща – проф. Тодор Боров, бащата на родната библиографска наука, която издига до европейските стандарти. Сам Боров, вече на преклонна възраст, гостува на автора на книгата. По стечение на обстоятелства през юни 1928 година бащата на Тодор Боров – аптекарят Цветан Тодоров,  продава къщата им в Лом на дядото на Юлий. През 1990-а, вече на 90 години, Боров идва в Лом и иска да види къщата, в която се е родил и отрасъл. Семейството си строи друга къща – на главната улица, където на партерния етаж е аптеката на баща му, а на горните – жилищните помещения. Приживе професорът дарява тази къща на легендарното читалище „Постоянство 1856\" в града. Днес тя е негова собственост и е дом на обединената школа по изкуствата „Проф. Йордан Гаврилов\". Стотина души не трябва да забравят ломчани – братята музиканти Райчеви,  художникът Кирил Петров, сподвижникът на Левски Петър Берковски, етнографът Димитър Маринов, чиято книга  „Историята на града Лом и околията\" е достойна за рекордите на Гинес – издадена е 96 години след написването и ломчанката – бъдещия президент на САЩ,  край Дунав. След стоте ломчани има едно име, което се е превърнало в творческа съдба за Юлий Йорданов. То е на писателката  Яна Язова. Роден съм в Лом, и Яна е родена в Лом, но  нищо не бях чувал за нея. Не знаех коя е тя. Като студент имал среща с писателя-земляк Георги Марковски в кафенето на писателите на „Ангел Кънчев\" 5 в София. Няма да пием кафе, казал му  Георги. Ще ходим на погребение. На чие, попитал студентът. Ще видиш, бил отговорът. Отидохме на гробищата, но на 100–150 метра ни спряха. На гроба имаше само десетина души, все възрастни хора. Само едно лице познах - на Елисавета Багряна. Там е бил и Тодор Боров. Разбрах, че погребват  Яна Язова, писателка и поетеса, родена в Лом. Години по-късно Юлий се заема с нейната история. Среща се с хора, които са общували с нея, издирва снимки, книги. Чете романите и „Левски\", „Бенковски\", „Шипка\", стихосбирките „Язове\", „Бунт\", „Кръстове\". Цялото и творчество е било инкриминирано през 1944 година, забранено и е било да пише и да издава. Малко са познати стиховете и, които са много интересни и вълнуващи. Така се ражда книгата за Яна – „Съдба, прободена от перото\". Интересът при представянето на книгата в Лом и Монтана ражда идеята за национален литературен маратон, посветен на Яна Язова. Канят го читалища, библиотеки и литературни клубове да я представи. И той не отказва – във Велико Търново, Разград, Търговище,  Кюстендил, Враца, Видин, два пъти в залата на Славянското дружество в София. Има покани от Белоградчик,  Сливен, Пловдив. Беседата си, която изнася за нея, е кръстил „Яна Язова – енигма, фатализъм и реалност\". Малцина знаят, че романът и „Левски\" не е случаен – тя е от рода на Левски. Дядо и по майчина линия е братовчед на Дякона – Стойчо Бешикташлиев. Дъщеря му Радка е майката на Яна. Баща и е докторът по философия Тодор Ганчев – завършил висшето си образование в Швейцария. Двамата са изпратени за  учители в Ломското педагогическо  училище. И в този град се ражда дъщеря им Люба Ганчева, която по-късно става писателката Яна Язова. Сред проучваните документи Йорданов открива акта за раждане на Язова, а преди година и къщата, където е родена. Съвременен представител на рода кани Юлий в Карлово и той изнася там беседата си за Яна. Слуша я препълнена зала. Родственикът му дава документи за родословието на Яна, които Юлий ще публикува във второто допълнено и преработено издание на книгата си „Съдба, прободена от перото\". Тези срещи с хората на духа са истински празници за моята душа, споделя Юлий. Изследователят излиза и извън границите на Лом. Написал е книгата „През февруари при бащата на „Януари\" за земляка Йордан Радичков, в чийто дом е гостувал, за чаталищното дело в село Смляновци, за хрониста Коваленко Петков от село Голинци. Продължава да прави интервюта и творчески портрети на ломчани, които също като своите предшественици представят града у нас и в чужбина, проучва историята на храмове и училища, пише литературна критика. Без него не минава нито една конференция на краеведите, защото винаги има нови факти около интересни събития и личности да каже, председател е на дружество „Будители\" в област Монтана. Издирва и учи млади таланти като художествен ръководител на литературния клуб „Кръстьо Пишурка\" към читалище „Постоянство 1856\" в Лом. Макар да му предстои пенсиониране, Юлий Йорданов не смята да спира като журналист, литературен критик – единственият в Лом член на Съюза на българските писатели. Защото, разговорите и разказите за мъдрите хора са нужни днес. От тях могат да се учат не само младите поколения, но и възрастните, които малко знаят за времето, в което са живели, и най-вече тези, които днес управляват държавата.", "date": "2018.02.05", "title": "Потомък на Цеко Воеводата пази духа на стария Лом"}
{"url": "http://standartnews.com/svyat/aleksis_tsipras_vmesto_milioni_doydoha_hilyadi_zashtoto_grazhdanite_sa_sreshtu_fanatizma-367964.html", "text": "\"Земетресението и милионите хора, които очакваха организаторите Андонис Самарас и Кирякос Мицотакис, останаха само пожелание. Мнозинството гръцки граждани останаха пред телевизорите, независимо от тяхната позиция. Те са съгласни, че външно-политическите въпроси не трябва да се решават с фанатизъм и нетолерантност\". Това се казва в съобщение от кабинета на гръцкия премиер Алексис Ципрас по повод вчерашния протест в Атина за \"защита на името Македония\", предава БГНЕС. В него участваха и опозиционните лидери, включително и този на \"Нова демокрация\" Кирякос Мицотакис. Управляващата партия \"Сириза\" също публикува декларация, в която се подчертава, че \"протестът е бил под очакванията на организаторите\", които през последните дни, заедно с част от медиите са агитирали хората да участват в него. \"Сириза\" обвинява в лицемерие и безотговорност лидера на \"Нова Демокрация\" Мицотакис по отношение на спора за името, защото той не съобщава каква е неговата позиция по този въпрос. \"Сириза\" подкрепя правителството и преговорите за разрешаването на спора за името със съседната държава, пише в документа. \"Мирното съжителство на хората, сигурността и стабилността на Балканите са най-добрата гаранция за националните интереси\", се казва още в декларацията от партията на Ципрас \"Сириза\".", "date": "2018.02.05", "title": "Алексис Ципрас: Вместо милиони дойдоха хиляди, защото гражданите са срещу фанатизма"}
{"url": "http://standartnews.com/svyat/ep_reshava_da_se_otmeni_li_dvoynoto_chasovo_vreme-367952.html", "text": "Европарламентът решава да се отмени ли двойното часово време. Очаква се депутатите да призоват комисия да предложи премахване на смяната на лятното и зимното часово време, която се извършва два пъти годишно. Най-големият спор е кое точно време да се избере - лятното или зимното. Финландия, Полша и Естония са сред еврочленките, които силно лобират да се прекрати местенето на стрелките на часовника.", "date": "2018.02.05", "title": "ЕП решава да се отмени ли двойното часово време"}
{"url": "http://standartnews.com/svyat/dvama_skiori_zaginaha_ot_lavina_v_apeninite-367953.html", "text": "Двама скиори загинаха от лавина в Апенините. Инцидентът е станал в курорта „Калпо Феличе\" близо до Рим. Според властите скиорите са карали извън пистите и това може да е предизвикало лавината. Пострадал е и трети човек, който е откаран в болница.", "date": "2018.02.05", "title": "Двама скиори загинаха от лавина в Апенините"}
{"url": "http://standartnews.com/balgariya/prezidentat_imame_ogromen_neizpolzvan_potentsial_s_malta-367990.html", "text": "Има огромен неизползван потенциал между България и Малта, каза президентът Румен Радев по време на българо-малтийския бизнес форум в Националната художествена галерия, предаде БТА. Затова той благодари на администрациите на двете страни за организацията на този форум. Според него двете държави ги свързват много сходства в историята и географията. Румен Радев отбеляза, че над 7 000 българи живеят в Малта, като тази българска общност също допринася за развитието на двустранните отношения. Според него българската икономиката се развива много добре, като страната ни поддържа и много добра кохезионна политика. Затова той вярва, че днешният форум ще бъде успешен. Според Румен Радев България е привлекателно място за инвестиции със своята политическа, макроикономическа и финансова стабилност. Президентът се надява малтийският бизнес да има по-силно присъствие в България, както и българският в Малта. Според него този бизнес форум е важна част от успешната формула на доброто сътрудничество между двете страни. Той призова следващия път малтийският бизнес да дойде с конкретни инвестиционни проекти. Президентът на Малта Мари-Луиз Колейро Прека заяви, че присъствието й на този бизнес форум е доказателство за развитието на сътрудничеството между двете страни. Тя е уверена, че българското председателство на ЕС ще постигне много добри резултати. \"България е много важен стратегически партньор. Тя подчерта, че присъствието на малтийския министър на икономиката е ясно свидетелство за политическа воля, за да се разшири икономическото сътрудничеството между двете страни. Мари-Луиз Колейро Прека акцентира, че туризмът между двете държави се развива добре. Тя информира, че в делегацията е един от ръководителите на малтийска авиокомпания, за да се договори авиовръзка между двете страни, което ще позволи да се развиват и бъдещите отношения. Малтийският президент бе категоричен, че икономическото сътрудничество трябва да продължи и да се развива на всички нива. Според нея трябва да се насърчават връзките и сътрудничеството между малките и средните предприятия. Тя е на мнение, че подписването на четири споразумения и меморандум за разбирателство ще допринесе за развитието между двете страни.", "date": "2018.02.05", "title": "Президентът: Имаме огромен неизползван потенциал с Малта"}
{"url": "http://standartnews.com/balgariya/9godishen_kolabira_na_borovets_i_pochina-367993.html", "text": "9-годишно момче е колабирало на Боровец и е починало в болницата в Самоков, съобщават от МВР. Около 17 ч е постъпила информация от медицинския екип за смъртта му. По първоначални данни детето е колабирало в района на курорта, където е било с родител. Екип на Планинска спасителна служба е оказал съдействие за транспортирането му до болницата. По данни на близките му детето е имало заболяване. Предприети са всички процесуално-следствени действия за изясняване на причините и обстоятелствата по случая.", "date": "2018.02.05", "title": "9-годишен колабира на Боровец и почина"}
{"url": "http://standartnews.com/balgariya/snoubordist_blasna_dete_na_pistata_v_pamporovo_obnovena-367970.html", "text": "5-годишно дете е пострадало при инцидент в Пампорово, съобщи за Радио „Фокус\" – Смолян дежурният в Планинската спасителна служба в курорта. Инцидентът е станал около 13.00 часа. Сноубордист е ударил детето на една от пистите в Пампорово. На място веднага са пристигнали линейка и полиция. Детето е закарано в болницата в Смолян, където стана ясно, чее на 6-7 години и е с тежка черепно-мозъчна травма, по изявление на Татяна Найденова, наблюдаващ прокурор по случая. То е било транспортирано впоследствие за лечение в Пловдив.", "date": "2018.02.05", "title": "Сноубордист блъсна дете на пистата в Пампорово /ОБНОВЕНА/"}
{"url": "http://standartnews.com/balgariya/razpitvat_plevneliev_po_deloto_sreshtu_bivshiya_voenen_ministar-367966.html", "text": "Президентът (2012-2017) Росен Плевнелиев ще бъде разпитан като свидетел по делото срещу бившия военен министър Николай Ненчев за договора с Полша за ремонт на самолетите \"МиГ-29\". Това съобщиха от Софийския градски съд. Заседанието по делото е в сряда. Бившият военен министър е на съд за два отделни случая, в които според прокуратурата е извършил престъпление по служба, от което са настъпили значителни вредни последици. Прокуратурата смята, че от май до септември 2015 г. Ненчев не е осигурил авиационната безопасност и летателната годност на авиацията на Военновъздушните сили, като не изпълнявал договорите за ремонт на руските изтребители с фирмата производител \"РСК МИГ\", а преговарял с Полша.", "date": "2018.02.05", "title": "Разпитват Плевнелиев по делото срещу бившия военен министър"}
{"url": "http://standartnews.com/balgariya/razbiha_grupa_za_prodazhba_na_ognestrelni_orazhiya-367975.html", "text": "Специализираната прокуратура повдигна обвинения на седем лица за участие в организирана престъпна група за преработване на обезопасени и газови оръжия в огнестрелни и незаконната им продажба. Това съобщиха от пресцентъра на Апелативната специализирана прокуратура. Групата е задържана на 1 февруари 2018 г. при специализирана операция на ГДБОП и Специализираната прокуратура в София и община Карлово. Събраните до момента доказателства сочат, че участниците са се занимавали с преработка и пласиране на оръжия на черния пазар от май 2017 г. Един от участниците – притежател на оръжеен магазин в София и на лиценз за търговия, е снабдявал групата с обезопасени и повредени оръжия. Те били превръщани в бойни в специално оборудвана за целта работилница в жилищен блок в София, чийто собственик притежавал законно удостоверение за ремонт на оръжия. Преработените за стрелба пистолети и автомати били пласирани на черния пазар. Като допълнителен параван за незаконната дейност на групата служело и това, че и седмината участници имали разрешения за носене на огнестрелно оръжие, повечето от тях били регистрирани и като колекционери на оръжия. По време на операцията по задържането на участниците, в жилищата на трима от тях са намерени огромен брой пистолети от различни марки, пушки, автомати „Калашников\", боеприпаси, тротилови пресовки. Голямо количество автомати, пистолети, патрони, както и бойни гранати, са открити в помещение, в което е работел друг участник групата. В багажника на колата на притежателя на оръжейния магазин са намерени и иззети 250 патрона. Единствено у един от участниците не са открити оръжия, боеприпаси или взривни материали. Специализираната прокуратура наложи на обвинените по случая задържане до 72 часа и поиска от Специализирания наказателен съд да наложи мярка за неотклонение „Задържане под стража\" за всеки от тях. На 4 февруари 2018 г. съдът определи за петима от групата парична гаранция от по 5000 лв., а двама остави без мярка за неотклонение. Мотивите бяха чистото им съдебно минало, тежки заболявания, както и неприключили експертизи на оръжията, които доказват, че са били преправяни. Прокуратурата ще внесе протест срещу определението на първоинстанционния съд.", "date": "2018.02.05", "title": "Разбиха група за продажба на огнестрелни оръжия"}
{"url": "http://standartnews.com/balgariya/spetsprokuraturata_iska_otstranyavane_na_kmeta_na_septemvri-367968.html", "text": "Специализираната прокуратура внесе в Специализирания наказателен съд искане за отстраняване от длъжност на кмета на град Септември Марин Рачев и Станой Милов, служител в Общината. Това съобщиха от пресцентъра на Апелативната специализирана прокуратура. Искането ще бъде разгледано от Специализирания наказателен съд от 15.45 часа в открито съдебно заседание, на което ще присъстват лицата, за които е поискано отстраняването.", "date": "2018.02.05", "title": "Спецпрокуратурата иска отстраняване на кмета на Септември"}
{"url": "http://standartnews.com/balgariya/2_g_uslovno_za_bivshiya_shef_na_nrs_za_razglasyavane_na_klasifitsirana_informatsiya-367969.html", "text": "Бившият директор на Националната разузнавателна служба Кирчо Киров получи двегодишна условна присъда за разгласяване на класифицирана информация, съобщи БНР. Софийският градски съд го призна за виновен за това, че в интервю през 2014 г. е съобщил факти и обстоятелства около работата си като директор на разузнаването, представляващи държавна тайна. Това е третата осъдителна присъда на Киров. Заради присвояването на общо 10 млн лева той получи една десетгодишна присъда и една 15-годишна ефективна присъда.", "date": "2018.02.05", "title": "2 г. условно за бившия шеф на НРС за разгласяване на класифицирана информация"}
{"url": "http://standartnews.com/balgariya/borisov_obsadi_aktsentite_na_predsedatelstvoto_s_prezidenta_na_malta-367972.html", "text": "Премиерът Бойко Борисов се срещна с президента на Република Малта Мари-Луиз Колейро Прека, съобщиха от правителствената информационна служба. Приоритетите на Българското председателство на Съвета на Европейския съюц с акцент европерспективата на страните от Западните Балкани, миграционната криза, кохезионната политика и други важни за Европа теми бяха център на разговора между двамата. Бойко Борисов и президентът на Малта изразиха сходни позиции по стратегическите въпроси в Европейския съюз и оцениха високо доброто двустранно партньорство в редица сектори. По-рано днес Мари-Луиз Колейро Прека проведе среща и с президента Румен Радев.", "date": "2018.02.05", "title": "Борисов обсъди акцентите на председателството с президента на Малта"}
{"url": "http://standartnews.com/balgariya/poklonenieto_na_sharlopov_e_v_chetvartak_v_tsarkvata_sv_sofiya-367973.html", "text": "Поклонението пред тленните останки на бизнесмена Стефан Шарлопов ще бъде в София, в четвъртък от 12 ч. в църквата \"Св. София\", съобщиха от семейството. Бизнесменът, собственик на верига хотели \"Шарлопов комплекс\", е починал тази нощ в съня си, съобщиха  по-рано от \"Шарлопов Груп\".", "date": "2018.02.05", "title": "Поклонението на Шарлопов е в четвъртък в църквата \"Св. София\""}
{"url": "http://standartnews.com/balgariya/vitseprezidentat_pochesto_da_se_zachitame_v_dumite_saedinenieto_pravi_silata-367974.html", "text": "Днес често чуваме думите „Съединението прави силата\" - добре е не само да ги повтаряме, а да прочитаме всяка една от тях. Защото техният истински прочит минава и през бурните събития на Кресненско-Разложкото въстание. Защото зад всяка от тези думи стоят много човешки съдби, героизъм, пролята кръв за свободата на България и нейното единение. Това заяви вицепрезидентът Илияна Йотова в Националната библиотека „Св. Св. Кирил и Методий\" при откриването на изложба, посветена на 140-годишнината от Кресненско-Разложкото въстание. „140 години по-късно героите от Кресненско-Разложкото въстание заемат достойно място в пантеона на националните ни радетели за свобода и единение\", отбеляза Илияна Йотова. По думите й незаслужено първият акт за формирането на единната българска нация след Руско-турската освободителна война е малко познат. Според вицепрезидента Кресненско-Разложкото въстание е от онези примери за присъщата за българския народ непримиримост, „заради която цели 500 години опазихме себе си, своето национално самосъзнание и своята жажда за свобода\". Като истинско родолюбиво дело Илияна Йотова определи изложбата, която е съвместна инициатива на Националната библиотека и Община Кресна. „Документите, които виждаме, са прочит на епохата, на историята, на българщината, на несломимата национална сила и героизъм. Изложбата е посветена на едни от най-жестоките години в нелеката българска история – току-що извоюваната свобода е изтръгната заради политически интереси и имперски амбиции\", каза вицепрезидентът. „Колкото повече млади хора разгледат изложбата, толкова повече ще пребъде България\", заяви Илияна Йотова.", "date": "2018.02.05", "title": "Вицепрезидентът: По-често да се зачитаме в думите „Съединението прави силата“"}
