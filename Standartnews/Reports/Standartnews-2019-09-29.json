{"url": "https://standartnews.com/svyat/bez-detsa-na-ime-dzhikhad-vv-frantsiya-402669.html", "text": "Съд във френския град Дижон забрани новородено момче да се казва Джихад. Причината е, че това име може да предизвика негативна реакция на обществеността и така да навреди на детето. „Съдът не приема това име, защото смята, че то може да бъде вредно за детето и да му създаде проблеми”, заяви прокурорът на Дижон. Родителите на детето харесали това име, което на арабски език има същото знамение – сила и смелост, които обаче не са свързани с война. „Дори името Джихад в арабския свят да означава свещена борба, труд, усилие и да има положително значение, за общественото мнение с оглед на сегашния терористичен контекст това име се свързва с фундаменталистки ислямистки движения\", посочи прокурорът.", "date": "2019.09.28", "title": "Без деца на име Джихад във Франция"}
{"url": "https://standartnews.com/svyat/zadrzhakha-frenskiya-spaydrmen-402655.html", "text": "Французинът Ален Робер, наричан Спайдърмен заради екстремните си изпълнения, беше арестуван, след като изкачи небостъргач във Франкфурт, Германия, без обезопасителна екипировка и без позволение, съобщават световните агенции. Според очевидци Робер е изкачил 153-метровия небостъргач Скайпър за 20 минути. Когато е слязъл, екстремният катерач е бил задържан от служители на реда. Според Асошиейтед прес начинанието ще донесе глоба на френския Спайдърмен. Петдесет и седем годишният Ален Робер не е разкрил мотивите си за изкачването. Робер фигурира в Книгата на рекордите Гинес като човека, изкачил над 100 сгради, без каквото и да е оборудване. Сред тях са Бурдж Халифа в Дубай - най-високата кула в света (828 метра), Айфеловата кула и кулите близнаци \"Петронас\" в Куала Лумпур. Френският Спайдърмен често изкачва високи сгради без позволение.", "date": "2019.09.28", "title": "Задържаха френския Спайдърмен"}
{"url": "https://standartnews.com/svyat/nashenka-mlati-s-chaynik-vdovitsata-na-lyubovnika-si-402656.html", "text": "Българката Гергана Георгиева е осъдена на 9 години зад решетките в британски затвор за побой и грабеж. Тя пребила с метален чайник и щанга, вързала и ограбила 81-годишната вдовица на известния режисьор Майкъл Уинър, съобщава Daily Mail. Гергана била бивша любовница на Уинър, става ясно по време на следствието. Авантюрата им е от 1999 година, когато тя получава британско гражданство, благодарение на режисьора.Тя е имала тригодишна връзка с него, преди той да се ожени за Жералдин. В продължение на близо две години след смъртта му през 2013 Гергана е обмисляла престъплението, защото е предполагала, че Жерладин е наследила огромното му наследство. Българката признава пред съда за грабежа, но не и за побоя. Казва, че случайно е ударила вдовицата. Според нея тя е трябвало да получи част от завещанието, защото такава е била последната воля на Майкъл Уинтър.   \r\n \r\nГергана упорито питала вдовицата за диамант във формата на сърце. Ужасена възрастната жена и разкрила къде се намира семейният сейф. Така Георгиева задигнала редица вещи, сред които и диамантена висулка и картина на базиликата \"Свети Марк\" във Венеция от Франц Ричард Унтербергер. \r\n \r\nВдовицата Уинтър била спасена от по-тежки травми на главата от ролки за къдрене, които била навила на главата си В мрежата вече е разпространен и видеоклип от камерите около къщата на семейство Уинър. На него се вижда как българката напуска дома дегизирана с голяма шапка и тъмна перука, след което изхвърля боклука и си тръгва. В къщата оставила да лежи безпомощна 81-годишната старица Жералдин Уинър. По време на разследването Гергана Георгиева признала, че е задигнала бижута за 300 000 паунда. Тя обвинила \"злата вещица\" Жералдин, че убила любовника й с вудо магии, за да прибере наследството му. Побоят над г-жа Уинър продължил над три часа, докато тя била с вързани очи, а ръцете и краката й били закопчани със свински опашки. Георгиева пък я млатила с метален чайник и желязна щанга.", "date": "2019.09.28", "title": "Нашенка  млати с  чайник  вдовицата на любовника си"}
{"url": "https://standartnews.com/svyat/sauditska-arabiya-privlicha-turisti-402658.html", "text": "Саудитска Арабия отвори вратите си за чуждестранни туристи. Страната въвежда нов визов режим за 49 държави и призовава чуждестранни компании да инвестират в сектора, съобщава „Ройтерс“. Рияд се надява туризмът да донесе 10 процента от БВП до 2030 г. Свръхконсервативното мюсюлманско кралство, което е относително затворено от десетилетия, през последните години разхлаби установените строги социални правила като разделянето на мъже от жени на обществени места и изискването жените да бъдат напълно покрити с черни роби, наречени абая. Ръководителят на комисията по туризъм и национално наследство Ахмед ал Хатийб каза в интервю, че черните роби няма да са задължителни за жени туристки, но те трябва да са със скромно облекло, включително и на обществените плажове. Ал Хатийб добавя, че алкохолът остава забранен и че „в Саудитска Арабия ще има достатъчно туристи, които да се наслаждават на други неща“. Визи ще могат да се получават онлайн на цена от около 80 долара, като няма да има ограничения за жени, които искат да пътуват без мъж придружител. Достъпът до свещените градове Мека и Медина ще е ограничен за туристи. Още не е обявено официално за кои държави се отнася новият визов режим, но Ал Хатийб посочи, че Китай, Япония, Европа и САЩ се сред тях. Досега чужденците, пътуващи в Саудитска Арабия, бяха главно работници и техни роднини, бизнесмени и мюсюлмански поклонници, които получаваха специални визи за Мека и Медина.През декември бяха въведени електронни визи за спортни събития и концерти. Новият визов режим е част от амбициите на фактическия управник - престолонаследника Мохамед бин Салман, да развие нови сфери на икономиката и да отвори обществото, включително и чрез отмяна на забраната за забавления.", "date": "2019.09.28", "title": "Саудитска Арабия  привлича туристи"}
{"url": "https://www.standartnews.com/sport/blgarskoto-uchastie-na-svetovnoto-v-dokha-dnes-402642.html", "text": "България ще има и днес представител на 17-ото световно първенство по лека атлетика на открито в Доха (Катар). Точно в 16,37 ч (б.в.) Инна Ефтимова ще стартира във втора серия на 100 м. Инна, която участва в Доха по покана на ИААФ има през сезона 11,29 сек, като най-добър резултат. Днес тя ще стартира във втори коридор. Голямата фаворитка в серията е Мари-Хосе Та Лу (Кот д‘Ивоар). Тя има през сезона 10,93 сек. Напред за полуфинала продължават първите 3 във всяка от шестте серии и шестте най-бързи времена извън първите 3. Полуфиналите и финала са утре. Норматив за 100 м имаше и голямата ни звезда Ивет Лалова-Колио, но тя избра да съсредоточи силите си в спринта на 200 м, които е идната седмица. Големият финал тази вечер е на 100 м при мъжете. Битката за приза най-бърз на света ще е в 22,15 ч. Програмата за деня завършва в 23,30 ч с финала на 50 км, спортно ходене при мъжете и жените. БНТ 3 ще излъчва пряко от Доха от 16,30 ч.", "date": "2019.09.28", "title": "Българското участие на световното в Доха днес"}
{"url": "https://www.standartnews.com/sport/balkanski-final-na-evrovoley-2019-402648.html", "text": "Сърбия и Словения ще играят за титлата на Евроволей 2019 за мъже. Това стана факт след като във втория полуфинал в Париж сърбите буквално разплакаха домакините от Франция с 3:2 (23:25, 25:23, 25:21, 17:25, 15:7). Така \"плавите\" разбиха надеждите на Франция за домакински финал и евентуално спечелване на европейската титла пред родна публика. Сърбия се класира за финал на европейско първенство за първи път от 2011 година, когато спечели трофея след 3:1 гейма над Италия. Сърбите имат възможност да спечелят титлата за трети път в историята си. На големия финал Сърбия ще играе срещу продължаващия да пише приказната си история тим на Словения, който вчера се наложи над световния шампион Полша с 3:1 в първата полуфинална среща. За словенците това ще бъде втори финал на континенталния форум след 2015-а, когато загубиха от Франция с 0:3 гейма в София.", "date": "2019.09.28", "title": "Балкански финал на Евроволей 2019"}
{"url": "https://standartnews.com/svyat/opashka-za-sreshcha-s-lavrov-402651.html", "text": "Опашка за среща с дипломат № 1 на Русия Сергей Лавров се изви в кулоарите на Общото събрание на ООН след речта му в залата. Това съобщи  говорителят на руското Външно Мария Захарова във Фейсбук. \"Опашка в щаб-квартирата на ООН от представители на международни делегации, които искат да разговарят с руския министър на външните работи след речта му пред Общото събрание. Обичам да наблюдавам \"изолацията на Русия\", написа Захарова. Залата на ООН е била препълнена по време на изказването на Лавров, съобщи по-рано РИА Новости информира, по време на речта на Лавров залата в ООН е била препълнена. Лавров благодари за интереса им към позициите на Русия по международните проблеми. \r\n \r\n ", "date": "2019.09.28", "title": "Опашка за среща с Лавров"}
{"url": "https://www.standartnews.com/sport/yasni-sa-finalistite-na-100-m-na-svetovnoto-v-dokha-402661.html", "text": "Ясни са финалистите на 100 м при мъжете на световното по лека атлетика в Доха. В битката за златото тази вечер от 22,15 ч (б.в.) ще участват: световният шампион от Лондон 2017 Джъстин Гатлин (САЩ), Акани Симбине (РЮА), Жарнел Хюс (Вбр), Филипо Торту (Ит), Крисчън Колман (САЩ), Андре де Грасе (Кан), световният шампион от Дегу 2011 Йохан Блейк (Ям) и Аарон Браун (Кан). Единствен под 10 сек в полуфиналите слезе Колман - 9,88 сек. За първи път от световното в Москва 2013 г ще има бял атлет на финала. В руската столица бе Кристоф Льометр (Фр). Сега това е Филипо Торту. Той финишира за 10,11 сек и изпревари с една хилядна Тугуендо Трейс (Ям).", "date": "2019.09.28", "title": "Ясни са финалистите на 100 м на световното в Доха"}
{"url": "https://standartnews.com/svyat/prodavat-byustove-na-fredi-merkyuri-blagotvoritelno-402667.html", "text": "Британска компания получи договор за изработването на бюстове на Фреди Меркюри на стойност 1 милион паунда и техният износ за САЩ. Това обяви министерството на международната търговия на Обединеното кралство. Цялата печалба от продажбата на сувенири ще отиде за благотворителната дейност на групата \"Куин\" във фонда \"Меркюри Феникс Тръст\", който се бори със СПИН и ХИВ. Първият бюст на Меркюри беше пуснат миналата година по повод на премиерата на биографичния филм \"Бохемска история“. Оригиналната скулптура в момента се намира в музея Queen Studio Experience. Съоснователят на компанията Грант Маккинзи сподели, че след референдума за Брекзит през 2016 г. се е страхувал за нейното бъдеще извън ЕС. Благодарение на подкрепата на властите той е успял да сключи договор с американска компания. \"Искам да препоръчам на компаниите, които искат да изнасят или да растат на международно ниво, да си сътрудничат с министерството на външната търговия, защото нашият опит е положителен и много ценен“, каза той. Бюстовете на Фреди Меркюри струват по 1875 паунда и 3700 паунда в зависимост от размера им.", "date": "2019.09.28", "title": "Продават  бюстове на Фреди Меркюри благотворително"}
{"url": "https://www.standartnews.com/sport/lokler-s-chetvrti-polpozishn-vv-formula-1-402654.html", "text": "Французинът Шарл Льоклер с Ферари продължи със силните си изяви в квалификациите на Формула 1. Днес той спечели битката за полпозишън за Гран при на Русия, кръг от световния шампионат във Формула 1. Това е четвърти пореден полпозишън за състезателя от Монако. Той завъртя най-бърза обиколка на трасето в Сочи с 1:31.628 минута и победи световния шампион и лидер в генералното класиране Люис Хамилтън, който остана втори с 0,402 секунди по-слабо време. Трети е съотборникът на Льоклер във Ферари - Себастиан Фетел. Четвърти остана Макс Ферстапен с Ред Бул, но холандецът е наказан с пет места в стартовата решетка и ще стартира девети в утрешното състезание. Мерцедес спечели всичките пет старта в Сочи, откакто трасето е в календара на Формула 1 от 2014 година, но Ферари се надява да продължи силната серия, като тимът има три поредни победи в последните стартове - две на Льоклер и една на Фетел. Стартова решетка за Гран при на Русия: 1. Шарл Льоклер (Монако)  Ферари     1:31.628  2. Люис Хамилтън (Великобритания)  Мерцедес  1:32.030 3. Себастиан Фетел (Германия)  Ферари  1:32.053  4. Макс Ферстапен (Холандия)  Ред Бул  1:32.310  5. Валтери Ботас (Финландия)  Мерцедес  1:32.632 6. Карлос Сайнс-младши (Испания)  Макларън  1:33.222  7. Нико Хюлкенберг (Германия)  Рено  1:33.289 8. Ландо Норис (Великобритания)  Макларън  1:33.301  9. Ромен Грожан (Франция)  Хаас  1:33.517  10. Даниел Рикардо (Австралия)  Рено  1:33.661   ", "date": "2019.09.28", "title": "Льоклер с четвърти полпозишън във Формула 1"}
{"url": "https://www.standartnews.com/sport/inna-eftimova-ne-stigna-do-polufinal-na-100-m-v-dokha-402653.html", "text": "Инна Ефтимова приключи участието си на световното първенство по лека атлетика в Доха още след сериите на 100 м. Спринтьорката от Костинброд зае седмо място в своята втора серия с 11,79 сек. В крайното класиране на сериите тя зае 41-о място от 48 участнички.  Най-добро време в сериите очаквано даде Шели-Ан Фрейзър-Прайз (Ям) - 10,80 сек. \"Направих добър старт, но не ми се получи втората част от бягането, заяви след състезанието Ефтимова. - Аз дойдох заради точките, които ми носи това участие за световната ранглиста за моята цел, която е Олимпийските игри в Токио и участието ми тук само ми помага, за да я реализирам. Много е топло, но организаторите са се погрижили навсякъде да има климатизирани помещения. Има закрита писта, на която загрявах преди самия старт. И нямаше момент, в който да усетиш тази жега, освен, когато чакаш автобусите.“    ", "date": "2019.09.28", "title": "Инна Ефтимова не стигна до полуфинал на 100 м в Доха"}
{"url": "https://www.standartnews.com/sport/silen-rusnak-chaka-grisho-v-pekin-402644.html", "text": "Българската звезда в тениса Григор Димитров ще има труден старт на турнира от сериите АТР 500 в Пекин идната седмица. Според жребия първият съперник на Гришо ще е коравия руснак Андрей Рубльов. Това е един от най-интригуващите сблъсъци в първия кръг в китайската столица за неутралните зрители. Следващото препятствие пред победителя в този дуел ще бъде Марко Чекинато или квалификант. Григор и Рубльов са играли досега три пъти помежду си и българинът води с 2:1 победи. Първият им двубой бе във втори кръг на US Open 2017, когато леко изненадващо руснакът спечели със 7:5, 7:6(3), 6:3. През 2018-а на Australian Open обаче Гришо надделя с 6:3, 4:6, 6:4, 6:4, а същата година в залата в Ротердам Димитров бе победител с 6:3, 6:4, а впоследствие се класира за последния си досега финал, където отстъпи на Роджър Федерер. Димитров за седми път участва в китайската столица и най-доброто му постижение е финал през 2016-а, до който стига след паметна победа над Рафаел Надал и впоследствие отстъпва на Анди Мъри в битката за трофея с 4:6, 6:7(2). Миналият сезон Григор стигна до втори кръг след успех над Тенис Сандгрен и поражение от Душан Лайович. В горната част на схемата е водачът Доминик Тийм, който започва срещу Ришар Гаске, а особено вълнуващ се очаква да е мачът между номер 8 Матео Беретини и Анди Мъри. Четвъртият поставен Карен Хачанов пък започва срещу квалификант. В долната половина номер 2 Александър Зверев ще се изправи срещу участващия с “уайлд кард” Франсис Тиафо, докато петият поставен Роберто Баутиста Агут изтегли друг американец - Сам Куери. Номер 3 Стефанос Циципас започва с Душан Лайович, докато седмият Гаел Монфис среща Джон Иснър.", "date": "2019.09.28", "title": "Силен руснак чака Гришо в Пекин"}
{"url": "https://www.standartnews.com/sport/levski-pobedi-v-sofiya-botev-vr-s-31-402680.html", "text": "Левски победи \"Ботев\" (Враца) с 3:1 на \"Герена\" след попадения на Холмар Ейолфсон в 11-ата минута, Найджъл Робърта в 27-ата и Паулиньо вкара в 87-ата. Даниел Генов пък реализира почетно попадение в 61-ата минута. Така \"сините\" отново поведоха с efbet Лига. Двубоят започна с чисто положение пред Каргас, който беше близо до попадение, след като топката се отби в гърдите му. Пет минути след това неговият партньор в центъра на защитата Ейолфсон даде аванс на \"сините\". Попадението дойде след удар с глава на исландеца, който засече центриране от корнер на Нашименто. Голът е негов четвърти за клуба. В 27-ата минута Левски удвои. Този път точен беше Робърта, който беше изведен от Паулиньо и технично прехвърли Костов с левия крак. Това бе шести гол за тарана в дебютния му сезон в България. \"Сините\" контролираха срещата, а в 43-ата минута Миятович спаси вратата си след изстрел отдалеч на Михайлов. Секунди по-късно стражът не успя да избие топката при центриране от корнер, но гостите не се възползваха от грешката и защитата пред него изби. Левски пропусна да вкара трети гол в 47-ата минута. Робърта излезе сам срещу Костов под ъгъл, но този път вратарят изби удара му, а при добавката Паулиньо стреля, но Керчев изби от голлинията. Именно защитникът на гостите беше близо до гол за \"зелените\", след като Миятович отново не прецени центриране от фаул и остави вратата си празна, но защитникът стреля над гредата с глава. \r\n \r\nМачът през втората част стана изключително открит и двата отбора редуваха атаките към двете врати. В 61-ата минута Даниел Генов реализира почетен гол с диагонален изстрел от 18 метра. Тиам удари горната греда в 75-ата минута, когато беше изпуснат от Будинов и стреля с левия крак. В 87-ата минута Паулинйьо донесе успеха на \"сините\" с 3:1 след перфектна атака на Станислав Иванов и извеждащо подаване по крилото. Идната седмица Левски гостува на шампиона Лудогорец.", "date": "2019.09.28", "title": "Левски победи в София Ботев (Вр) с 3:1"}
{"url": "https://www.standartnews.com/sport/kolman-specheli-svetovnata-titla-na-100-m-402679.html", "text": "Крисчът Колман спечели световната титла по лека атлетика на 100 м в Доха. Американецът финишира с 9,76 сек. Среброто остана за шампионата от Лондон 2017 Джъстин Гатлин (САЩ) - 9,89, а трети е Андре де Граси (Кан) с 9,90 сек. По време на очаквания с най-голям интерес финал на стадион \"Халифа\" в Доха температурата бе 32 градуса по целзии, а усещането на 42. Колман стартира най-добре и набра преднина от 2 метра пред конкурентите си още до 50-ия метър. Вкрайна сметка намали темпото до финала, но въпреки това триумфира с първа световна титла на 100 м. Последният шампион Джъстин Гатлин (37 г) навакса в последните метри, но това му стигна само за среброто. Изненадващо канадецът Андре де Граси стартира слабо, но накрая се разбяга и заслужено спечели бронзовия медал. За него това е второ призово класиране за последните 3 години след бронза му на 100 м от олимпийските игри в Рио 2016. \"Благословен съм да имам голям талант и днес имах възможност да го покажа, заяви след финала новия световен шампион. 23-годишният Колман до последно бе под въпрос за участие в Доха. На три пъти той не е уведомил Американската допинг комисия за местонахождението си и го грозеше 4-годишна санкция. Вкрайна сметка адвокатите му доказаха, че Колман е пропуснал 3 посещения на допинг ченгетата, но не в рамките на 12 месеца, както твърдяха от Американската допинг комисия, а за 14 месеца. Така обвинението срещу него отпадна. Постижението на Колман от финала в Доха е най-добро в света за сезона. Досега пак той водеше ранглистата, но с 9,81 сек. Сред гостите на финала бе и легендата Карл Луис.", "date": "2019.09.28", "title": "Колман спечели световната титла на 100 м"}
{"url": "https://standartnews.com/sport/blgarskoto-uchastie-na-svetovnoto-v-dokha-dnes-402642.html", "text": "България ще има и днес представител на 17-ото световно първенство по лека атлетика на открито в Доха (Катар). Точно в 16,37 ч (б.в.) Инна Ефтимова ще стартира във втора серия на 100 м. Инна, която участва в Доха по покана на ИААФ има през сезона 11,29 сек, като най-добър резултат. Днес тя ще стартира във втори коридор. Голямата фаворитка в серията е Мари-Хосе Та Лу (Кот д‘Ивоар). Тя има през сезона 10,93 сек. Напред за полуфинала продължават първите 3 във всяка от шестте серии и шестте най-бързи времена извън първите 3. Полуфиналите и финала са утре. Норматив за 100 м имаше и голямата ни звезда Ивет Лалова-Колио, но тя избра да съсредоточи силите си в спринта на 200 м, които е идната седмица. Големият финал тази вечер е на 100 м при мъжете. Битката за приза най-бърз на света ще е в 22,15 ч. Програмата за деня завършва в 23,30 ч с финала на 50 км, спортно ходене при мъжете и жените. БНТ 3 ще излъчва пряко от Доха от 16,30 ч.", "date": "2019.09.28", "title": "Българското участие на световното в Доха днес"}
{"url": "https://standartnews.com/sport/keniyka-specheli-prvoto-zlato-ot-svetovnoto-v-dokha-402630.html", "text": "Кенийката Рут Чепнгетич взе първото злато от 17-ото световно първенство по лека атлетика в Доха. Тя финишира първа в маратона, който за първи път в историята на мондиалите стартира в полунощ и завърши след 2 сутринта. Чепнгетич пробяга 42.195 км за 2.32:43 часа.  Шампионката от предното световно в Лондон 2017 - Роуз Челимо (Бахр) остана втора с 2.33:46 часа. Бронзът отиде при Хелалия Йоханес (Нам) – 2.34:15 часа. На старт на маратона застанаха 68 състезателки. Те започнаха бягането по крайбрежния булевард \"Корниш\" при температура на въздуха от 32.7 градуса, като усещането бе за над 40, а влажността на въздуха бе 73.3%. До финала стигнаха 45 атлетки, като сред тях не бяха всички етиопки. „Бягането беше тежко, но не се предадох. Благодаря на Господ, че успях. Не съм допускала, че може аз да съм победителката, коментира Чепнгетич. – Само се нуждаех от вода. Насилвах се да пия повече и използвах гъба, за да се разхлаждам по трасето. Тренирам в група с мъже и жени – маратонски тим. Тренираме здраво, така че можем да се справим с бягане като това. Догодина на олимпиадата в Токио ще се опитам да покажа отново най-доброто на което съм способна\".   фото Getty Images", "date": "2019.09.28", "title": "Кенийка спечели първото злато от световното в Доха"}
{"url": "https://standartnews.com/sport/balkanski-final-na-evrovoley-2019-402648.html", "text": "Сърбия и Словения ще играят за титлата на Евроволей 2019 за мъже. Това стана факт след като във втория полуфинал в Париж сърбите буквално разплакаха домакините от Франция с 3:2 (23:25, 25:23, 25:21, 17:25, 15:7). Така \"плавите\" разбиха надеждите на Франция за домакински финал и евентуално спечелване на европейската титла пред родна публика. Сърбия се класира за финал на европейско първенство за първи път от 2011 година, когато спечели трофея след 3:1 гейма над Италия. Сърбите имат възможност да спечелят титлата за трети път в историята си. На големия финал Сърбия ще играе срещу продължаващия да пише приказната си история тим на Словения, който вчера се наложи над световния шампион Полша с 3:1 в първата полуфинална среща. За словенците това ще бъде втори финал на континенталния форум след 2015-а, когато загубиха от Франция с 0:3 гейма в София.", "date": "2019.09.28", "title": "Балкански финал на Евроволей 2019"}
{"url": "https://standartnews.com/sport/silen-rusnak-chaka-grisho-v-pekin-402644.html", "text": "Българската звезда в тениса Григор Димитров ще има труден старт на турнира от сериите АТР 500 в Пекин идната седмица. Според жребия първият съперник на Гришо ще е коравия руснак Андрей Рубльов. Това е един от най-интригуващите сблъсъци в първия кръг в китайската столица за неутралните зрители. Следващото препятствие пред победителя в този дуел ще бъде Марко Чекинато или квалификант. Григор и Рубльов са играли досега три пъти помежду си и българинът води с 2:1 победи. Първият им двубой бе във втори кръг на US Open 2017, когато леко изненадващо руснакът спечели със 7:5, 7:6(3), 6:3. През 2018-а на Australian Open обаче Гришо надделя с 6:3, 4:6, 6:4, 6:4, а същата година в залата в Ротердам Димитров бе победител с 6:3, 6:4, а впоследствие се класира за последния си досега финал, където отстъпи на Роджър Федерер. Димитров за седми път участва в китайската столица и най-доброто му постижение е финал през 2016-а, до който стига след паметна победа над Рафаел Надал и впоследствие отстъпва на Анди Мъри в битката за трофея с 4:6, 6:7(2). Миналият сезон Григор стигна до втори кръг след успех над Тенис Сандгрен и поражение от Душан Лайович. В горната част на схемата е водачът Доминик Тийм, който започва срещу Ришар Гаске, а особено вълнуващ се очаква да е мачът между номер 8 Матео Беретини и Анди Мъри. Четвъртият поставен Карен Хачанов пък започва срещу квалификант. В долната половина номер 2 Александър Зверев ще се изправи срещу участващия с “уайлд кард” Франсис Тиафо, докато петият поставен Роберто Баутиста Агут изтегли друг американец - Сам Куери. Номер 3 Стефанос Циципас започва с Душан Лайович, докато седмият Гаел Монфис среща Джон Иснър.", "date": "2019.09.28", "title": "Силен руснак чака Гришо в Пекин"}
{"url": "https://www.standartnews.com/sport/keniyka-specheli-prvoto-zlato-ot-svetovnoto-v-dokha-402630.html", "text": "Кенийката Рут Чепнгетич взе първото злато от 17-ото световно първенство по лека атлетика в Доха. Тя финишира първа в маратона, който за първи път в историята на мондиалите стартира в полунощ и завърши след 2 сутринта. Чепнгетич пробяга 42.195 км за 2.32:43 часа.  Шампионката от предното световно в Лондон 2017 - Роуз Челимо (Бахр) остана втора с 2.33:46 часа. Бронзът отиде при Хелалия Йоханес (Нам) – 2.34:15 часа. На старт на маратона застанаха 68 състезателки. Те започнаха бягането по крайбрежния булевард \"Корниш\" при температура на въздуха от 32.7 градуса, като усещането бе за над 40, а влажността на въздуха бе 73.3%. До финала стигнаха 45 атлетки, като сред тях не бяха всички етиопки. „Бягането беше тежко, но не се предадох. Благодаря на Господ, че успях. Не съм допускала, че може аз да съм победителката, коментира Чепнгетич. – Само се нуждаех от вода. Насилвах се да пия повече и използвах гъба, за да се разхлаждам по трасето. Тренирам в група с мъже и жени – маратонски тим. Тренираме здраво, така че можем да се справим с бягане като това. Догодина на олимпиадата в Токио ще се опитам да покажа отново най-доброто на което съм способна\".   фото Getty Images", "date": "2019.09.28", "title": "Кенийка спечели първото злато от световното в Доха"}
{"url": "https://standartnews.com/sport/yasni-sa-finalistite-na-100-m-na-svetovnoto-v-dokha-402661.html", "text": "Ясни са финалистите на 100 м при мъжете на световното по лека атлетика в Доха. В битката за златото тази вечер от 22,15 ч (б.в.) ще участват: световният шампион от Лондон 2017 Джъстин Гатлин (САЩ), Акани Симбине (РЮА), Жарнел Хюс (Вбр), Филипо Торту (Ит), Крисчън Колман (САЩ), Андре де Грасе (Кан), световният шампион от Дегу 2011 Йохан Блейк (Ям) и Аарон Браун (Кан). Единствен под 10 сек в полуфиналите слезе Колман - 9,88 сек. За първи път от световното в Москва 2013 г ще има бял атлет на финала. В руската столица бе Кристоф Льометр (Фр). Сега това е Филипо Торту. Той финишира за 10,11 сек и изпревари с една хилядна Тугуендо Трейс (Ям).", "date": "2019.09.28", "title": "Ясни са финалистите на 100 м на световното в Доха"}
{"url": "https://www.standartnews.com/sport/prviyat-svetoven-rekord-v-dokha-402681.html", "text": "Падна и първият световен рекорд на 17-ото първенство на планетата по лека атлетика в Доха (Кат). Квартетът на САЩ подобри върховото постижение на смесената щафета 4х400 м в сериите на дисциплината, която за първи път се провежда на класическо световно първенство. Тирел Чичърдс, Джесика Биърд, Джесмин Блокър и Оби Игбокуи изминаха четирите обиколки за 3:12.42 мин. Досегашният рекорд беше също на САЩ – 3:13.20 ми от 2016 г. Рекордьорите ще получат чек за 80 000 долара. В двете серии на смесените 4х400 м бяха подобрени и няколко континентални и национални рекорда. Бахрейн в състав от Муса Исах, Аминат Джамал, Салва Насер и Абас Абубакар е вече рекордьор на Азия – 3:12.74 мин, а така също и финалист. Рабах Йосиф, Зои Кларк, Емили Даймънд и Мартин Руни от Великобритания пратиха в историята постижение №1 на Европа – 3:12.80 мин и също ще спорят за разпределението на медалите. С 3:16.12 мин бразилците подобриха рекорда на Южна Америка и също са финалисти. Останалите финалисти за битката за титлата утре са Полша, Индия, Белгия и Ямайка. фото Getty images", "date": "2019.09.28", "title": "Първи световен рекорд в Доха"}
{"url": "https://standartnews.com/sport/inna-eftimova-ne-stigna-do-polufinal-na-100-m-v-dokha-402653.html", "text": "Инна Ефтимова приключи участието си на световното първенство по лека атлетика в Доха още след сериите на 100 м. Спринтьорката от Костинброд зае седмо място в своята втора серия с 11,79 сек. В крайното класиране на сериите тя зае 41-о място от 48 участнички.  Най-добро време в сериите очаквано даде Шели-Ан Фрейзър-Прайз (Ям) - 10,80 сек. \"Направих добър старт, но не ми се получи втората част от бягането, заяви след състезанието Ефтимова. - Аз дойдох заради точките, които ми носи това участие за световната ранглиста за моята цел, която е Олимпийските игри в Токио и участието ми тук само ми помага, за да я реализирам. Много е топло, но организаторите са се погрижили навсякъде да има климатизирани помещения. Има закрита писта, на която загрявах преди самия старт. И нямаше момент, в който да усетиш тази жега, освен, когато чакаш автобусите.“    ", "date": "2019.09.28", "title": "Инна Ефтимова не стигна до полуфинал на 100 м в Доха"}
{"url": "https://standartnews.com/sport/lokler-s-chetvrti-polpozishn-vv-formula-1-402654.html", "text": "Французинът Шарл Льоклер с Ферари продължи със силните си изяви в квалификациите на Формула 1. Днес той спечели битката за полпозишън за Гран при на Русия, кръг от световния шампионат във Формула 1. Това е четвърти пореден полпозишън за състезателя от Монако. Той завъртя най-бърза обиколка на трасето в Сочи с 1:31.628 минута и победи световния шампион и лидер в генералното класиране Люис Хамилтън, който остана втори с 0,402 секунди по-слабо време. Трети е съотборникът на Льоклер във Ферари - Себастиан Фетел. Четвърти остана Макс Ферстапен с Ред Бул, но холандецът е наказан с пет места в стартовата решетка и ще стартира девети в утрешното състезание. Мерцедес спечели всичките пет старта в Сочи, откакто трасето е в календара на Формула 1 от 2014 година, но Ферари се надява да продължи силната серия, като тимът има три поредни победи в последните стартове - две на Льоклер и една на Фетел. Стартова решетка за Гран при на Русия: 1. Шарл Льоклер (Монако)  Ферари     1:31.628  2. Люис Хамилтън (Великобритания)  Мерцедес  1:32.030 3. Себастиан Фетел (Германия)  Ферари  1:32.053  4. Макс Ферстапен (Холандия)  Ред Бул  1:32.310  5. Валтери Ботас (Финландия)  Мерцедес  1:32.632 6. Карлос Сайнс-младши (Испания)  Макларън  1:33.222  7. Нико Хюлкенберг (Германия)  Рено  1:33.289 8. Ландо Норис (Великобритания)  Макларън  1:33.301  9. Ромен Грожан (Франция)  Хаас  1:33.517  10. Даниел Рикардо (Австралия)  Рено  1:33.661   ", "date": "2019.09.28", "title": "Льоклер с четвърти полпозишън във Формула 1"}
{"url": "https://standartnews.com/sport/kolman-specheli-svetovnata-titla-na-100-m-402679.html", "text": "Крисчът Колман спечели световната титла по лека атлетика на 100 м в Доха. Американецът финишира с 9,76 сек. Среброто остана за шампионата от Лондон 2017 Джъстин Гатлин (САЩ) - 9,89, а трети е Андре де Граси (Кан) с 9,90 сек. По време на очаквания с най-голям интерес финал на стадион \"Халифа\" в Доха температурата бе 32 градуса по целзии, а усещането на 42. Колман стартира най-добре и набра преднина от 2 метра пред конкурентите си още до 50-ия метър. Вкрайна сметка намали темпото до финала, но въпреки това триумфира с първа световна титла на 100 м. Последният шампион Джъстин Гатлин (37 г) навакса в последните метри, но това му стигна само за среброто. Изненадващо канадецът Андре де Граси стартира слабо, но накрая се разбяга и заслужено спечели бронзовия медал. За него това е второ призово класиране за последните 3 години след бронза му на 100 м от олимпийските игри в Рио 2016. \"Благословен съм да имам голям талант и днес имах възможност да го покажа, заяви след финала новия световен шампион. 23-годишният Колман до последно бе под въпрос за участие в Доха. На три пъти той не е уведомил Американската допинг комисия за местонахождението си и го грозеше 4-годишна санкция. Вкрайна сметка адвокатите му доказаха, че Колман е пропуснал 3 посещения на допинг ченгетата, но не в рамките на 12 месеца, както твърдяха от Американската допинг комисия, а за 14 месеца. Така обвинението срещу него отпадна. Постижението на Колман от финала в Доха е най-добро в света за сезона. Досега пак той водеше ранглистата, но с 9,81 сек. Сред гостите на финала бе и легендата Карл Луис.", "date": "2019.09.28", "title": "Колман спечели световната титла на 100 м"}
{"url": "https://standartnews.com/sport/levski-pobedi-v-sofiya-botev-vr-s-31-402680.html", "text": "Левски победи \"Ботев\" (Враца) с 3:1 на \"Герена\" след попадения на Холмар Ейолфсон в 11-ата минута, Найджъл Робърта в 27-ата и Паулиньо вкара в 87-ата. Даниел Генов пък реализира почетно попадение в 61-ата минута. Така \"сините\" отново поведоха с efbet Лига. Двубоят започна с чисто положение пред Каргас, който беше близо до попадение, след като топката се отби в гърдите му. Пет минути след това неговият партньор в центъра на защитата Ейолфсон даде аванс на \"сините\". Попадението дойде след удар с глава на исландеца, който засече центриране от корнер на Нашименто. Голът е негов четвърти за клуба. В 27-ата минута Левски удвои. Този път точен беше Робърта, който беше изведен от Паулиньо и технично прехвърли Костов с левия крак. Това бе шести гол за тарана в дебютния му сезон в България. \"Сините\" контролираха срещата, а в 43-ата минута Миятович спаси вратата си след изстрел отдалеч на Михайлов. Секунди по-късно стражът не успя да избие топката при центриране от корнер, но гостите не се възползваха от грешката и защитата пред него изби. Левски пропусна да вкара трети гол в 47-ата минута. Робърта излезе сам срещу Костов под ъгъл, но този път вратарят изби удара му, а при добавката Паулиньо стреля, но Керчев изби от голлинията. Именно защитникът на гостите беше близо до гол за \"зелените\", след като Миятович отново не прецени центриране от фаул и остави вратата си празна, но защитникът стреля над гредата с глава. \r\n \r\nМачът през втората част стана изключително открит и двата отбора редуваха атаките към двете врати. В 61-ата минута Даниел Генов реализира почетен гол с диагонален изстрел от 18 метра. Тиам удари горната греда в 75-ата минута, когато беше изпуснат от Будинов и стреля с левия крак. В 87-ата минута Паулинйьо донесе успеха на \"сините\" с 3:1 след перфектна атака на Станислав Иванов и извеждащо подаване по крилото. Идната седмица Левски гостува на шампиона Лудогорец.", "date": "2019.09.28", "title": "Левски победи в София Ботев (Вр) с 3:1"}
{"url": "https://standartnews.com/kultura/nova-partnorka-za-aflek-i-deymn-402619.html", "text": "Провъзгласената преди дни за най-добра драматична актриса в наградите „Еми“ Джоди Комър започва да превзема големия екран. Според „Variety“ звездата от култовия сериал „Да убиеш Ийв“ преговаря за участие в бъдещата драма на Ридли Скот „Последният дуел“. Продукцията е на ръба да бъда одобрена за снимки и ако това се случи, те трябва да започнат още в началото на 2020-а. Очаква се в главните роли да влязат Бен Афлек и Мат Деймън. Лентата ще бъде адаптирана по книгата на Ерик Ягер „The Last Duel: A True Story of Trial by Combat in Medieval France“ от 2004-а, която разказва за последния законен дуел в историята на Франция. Сюжетът се развива през 14 век. Мъж се завръща в дома си след война и разбира, че негов приятел е изнасилил съпругата му – Джоди Комър. Засега не се знае как Афлек и Деймън ще разпределят образите. Те са и авторите на адаптирания сценарий. Това е първият път от 22 години насам, в който Афлек и Деймън пишат заедно след наградения с „Оскар“ „Добрият Уил Хънтинг“. Холивудските асове също ще продуцират лентата чрез фирмата си „Pearl Street Films“. Кинодебютът на Джоди Комър ще бъде още на 3 юли 2020-а. Тя ще играе във „Free Guy“ заедно с Райън Рейнолдс и Чанинг Тейтъм.", "date": "2019.09.28", "title": "Нова партньорка за Афлек и Деймън"}
{"url": "https://standartnews.com/kultura/128-stikha-v-zaedno-na-evtim-i-romanola-402674.html", "text": "Някои от най-известните ни поети четоха стихове на Евтим Евтимов и Романьола Мирославова от последната им книга „Заедно“ („Персей“). „Двамата бяха заедно в живота, заедно поеха отвъд, заедно ще останат във вечността“, коментира издателят и техен близък приятел Пламен Тотев, съставител на томчето, осъществено с Венко Евтимов, сина на Евтим Евтимов. „Заедно“, последната съвместна книга на Евтим и Романьола, включва 128 стихотворения, половината от които са нови, взети от последните им ръкописи. В тях темата за любовта е основна, но прелива в социални и философски дебати. Финалът е лебедовата песен на Евтим -  „Мястото ми в кръчмата го няма“. Стихотворението е оставено в няколко ръкописни варианта от Евтим Евтимов, от които Пламен Тотев е избрал този. Симеон Павлов, синът на Романьола Мирославова, коментира, че болезнено социалното стихотворение „Към един чужденец“, е от последните работи на майка му. Маргарита Петкова припомни с едно от закачливите четиристишия на Евтим колко светъл, позитивен и с чувство за хумор беше той. Случка Винарю, нямам никаква вина за твоята съдба нелепа. Остана ти без вино и жена, защото ти изпуща чепа. Димитър Христов, миналогодишният победител в конкурса „Горчиво вино“, постави акцент върху едно от най-красивите стихотворения на Евтим, посветено на Романьола – „Вечерно видение“.  Жена е тя, от погледи излята – за нея мъж не мога да намеря. Такава хубост, слязла на земята, навярно с Господ някъде вечеря.", "date": "2019.09.28", "title": "128 стиха в „Заедно“ на Евтим и Романьола"}
{"url": "https://standartnews.com/sport/prviyat-svetoven-rekord-v-dokha-402681.html", "text": "Падна и първият световен рекорд на 17-ото първенство на планетата по лека атлетика в Доха (Кат). Квартетът на САЩ подобри върховото постижение на смесената щафета 4х400 м в сериите на дисциплината, която за първи път се провежда на класическо световно първенство. Тирел Чичърдс, Джесика Биърд, Джесмин Блокър и Оби Игбокуи изминаха четирите обиколки за 3:12.42 мин. Досегашният рекорд беше също на САЩ – 3:13.20 ми от 2016 г. Рекордьорите ще получат чек за 80 000 долара. В двете серии на смесените 4х400 м бяха подобрени и няколко континентални и национални рекорда. Бахрейн в състав от Муса Исах, Аминат Джамал, Салва Насер и Абас Абубакар е вече рекордьор на Азия – 3:12.74 мин, а така също и финалист. Рабах Йосиф, Зои Кларк, Емили Даймънд и Мартин Руни от Великобритания пратиха в историята постижение №1 на Европа – 3:12.80 мин и също ще спорят за разпределението на медалите. С 3:16.12 мин бразилците подобриха рекорда на Южна Америка и също са финалисти. Останалите финалисти за битката за титлата утре са Полша, Индия, Белгия и Ямайка. фото Getty images", "date": "2019.09.28", "title": "Първи световен рекорд в Доха"}
{"url": "https://standartnews.com/kultura/golo-tyalo-v-akademiyata-402675.html", "text": "Откриването на учебната година в Националната художествена академия стартира и с впечатляваща експозиция в нейната галерия - „Голо тяло 1896-1945 от музейния фонд на НХА” слага началото на дългосрочен проект, наречен „Вечният конферанс”. Изложбата е посветена на голото тяло и неговото творческо осмисляне в процеса на обучение в Академията от основаването й до средата на 40-те години на миналия век. Включени са над 50 живописни и графични етюда. Сред представените автори са Никола Петров, Никола Кожухаров, Стефан Иванов, Андрей Николов, Генко Генков, Александър Поплилов, Стоян Сотиров, Илия Петров, Васил Стоилов, Любен Зидаров, Джон Попов и Васил Бараков. Творбите разкриват основни аспекти на темата: рисуването на голо тяло от натура като една от основните учебни задачи в образователната програма висшето училище по изкуства в периода от края на XIX и първата половина на ХХ в.; за прехода от прякото и точно следване на анатомичната форма и копиране на класически модели в рамките на учебната постановка от първите години на Държавното рисувално училище към постепенното преодоляване на академичните канони на класицизма, процес особено осезаем в периода на 30-те години и първата половина на 40-те години.", "date": "2019.09.28", "title": "„Голо тяло“ в Академията"}
{"url": "https://standartnews.com/kultura/6-pti-dzheyms-bond-v-madam-tyuso-orlando-402639.html", "text": "В музея „Мадам Тюсо Орландо“ във Флорида наредиха восъчни фигури на всички шест актьора, изиграли 007 по случай Деня на Джеймс Бонд – 5 октомври. „Докато чакаме следващия шпионски хит през 2020-а, ще ви предоставим вълнението и драмата на поредицата в нашия музей. Посетителите ще се насладят на интерактивен саундтрак, светлинно шоу и видео материали и ще се потопят в света на Джеймс Бонд“, заяви мениджърът на „Мадам Тюсо Орландо“ Джеймс Полдинг. Шестте фигури са ситуирани  пред голям екран, на който ще се въртят кадри от филма на съответния агент, пред когото посетителите са застанали. Всеки Бонд ще е облечен в костюм, отговарящ на оригинала. 007 бе изигран за първи път от Шон Конъри от 1962-а до 1967-а. В един единствен филм главната роля бе изпълнена от Джордж Лейзънби през 1969-а. С цели седем филма се разписа покойният Роджър Мур – от 1973-а до 1985-а. Негов заместник бе Тимъти Далтън. Той влезе в две ленти от 1987-а до 1989-а. Пиърс Броснън оглави четири продукции – от 1995-а до 2002-а. Догодина ще бъде премиерата на петия и последен филм с Даниел Крейг - „Няма време да умра“ на 8 април. Той наследи титлата през 2006-а с „Казино Роял“. С общи приходи от над 7 милиарда долара, поредицата за култовия шпионин е четвъртата най-касова след Марвел, „Междузвездни войни“ и филмите от света на Хари Потър.", "date": "2019.09.28", "title": "6 пъти Джеймс Бонд в „Мадам Тюсо Орландо“"}
{"url": "https://standartnews.com/kultura/lyubo-levchev-se-razdvoyaval-mezhdu-tsigulkata-i-futbola-402643.html", "text": "Любомир Левчев, който очакваше Смъртта на „бледен кон“, се остави да бъде отнесен от нея във вечните вселения след продължителни мъки на тялото му. До пролетта Левчев мъжкарски правеше трудни, но сладки крачки в Докторската градина, но после физиката взе връх над духа му. Но преди това да се случи, той почерпи приятели и колеги за премиерата на „Носачът на мълнии“ – елегантната книга със стихове, посветени на живи и мъртви бойни другари. Международни критици казваха, че в поезията му е събрана философията на света - с неговите любови, нежни и жестоки сълзи, и трудно спечеления хляб. Че на езика му не можеш да устоиш, защото в него се преливат всички възможни чувства през човешкото съществуване. Висоцки с радост слушаше строфите на събрата си, Уилям Мередит се прекланяше пред таланта му.      Роден на Велика събота Авторът на легендарното признание „Любов, колко много ми даде! Любов, колко много ми взе!“, е роден на Велика събота и е кръстен в Боянската черква. Левчев обаче не търсеше обяснение за  Възкресението, просто беше щастлив, че всеки път го връща към живота. Не се задълбаваше в мистиката, вярата му беше достатъчна. Вярваше, че нацията ни има таланта да възкръсва. „Срещал съм самотни хора, които изповядват мъртви религии и хора, които вярват, без да знаят в какво. България не би могла да съществува без вярващите в нея хора. На Великден баба ми ме водеше на черква. Вятърът почти веднага духваше свещичката. Аз се ядосвах и я припалвах. Носех свещта като нож. Накрая у дома се смайвах, защото свещичката отново гореше над мрачината като възкръснала“, разказваше Левчев пред „Стандарт“. Всъщност в семейството му са убедени, че той трябва да стане цигулар. Майка му настоява да ходи на уроци при известния педагог Константин Зидаров. „Той я предупреди още в началото, че нямам музикални заложби. Не може от сутрин до вечер да играеш футбол и със счупени пръсти да свириш. Но мама не се отказваше. Зидаров ми разказваше интересни истории за музиканти. Малко преди да умре, сподели,  че съм бил най-добрият му ученик“, връщаше Любо лентата към детството си. Там някъде усеща, че в семейството биха предпочели да наследи баща си, уважаван лекар. Но и това не става. „Лекуването на душите има своите тайнствени храмове и болници“, не се колебаеше поетът.   Историята на фамилното му име е не по-малко интересна. Войниганското селище Етрополе посрещнало въстаниците от Второто търновско въстание през 1686 година. Те поръчали златни лъвчета на Уста Пацо. Преди да убият майстора златар, го нарекли Уста Пацо Левчето. „Наследникът му – Даскал Дойно, моят дядо, бил преводач в Руско-турската освободителна война. След Октомврийската революция починал от мъка по избитата руска царска фамилия. Баща ми е приет да следва медицина, за да лекува сираците. Участва в освиркване на царя и е изключен от университета, защото наивно си признава. Опростен, завършва и странства по болниците с мълчаливо досие. По време на Втрота световна война е мобилизиран в Гърция. Умря при операция, преди да навърша 11 години. До смъртта на баща ми семейството ни изглеждаше заможно. В кабинета му имаше рентгенов апарат. Нямаше никаква друга собственост и спестявания. Майка ми продаде рентгена и пианото. И се преселихме в София в дома на дядо ми. Майка ми започна работа в стъкларска фабрика. Тези игри на съдбата ни правеха богати в очите на бедните и бедни в очите на богатите“, редеше Любо спомени. „Почувствах свободата, когато за първи път останах сам с козата на хазяйката в село Демиев хан, където бяхме евакуирани пред 1944 г. Всички други кози се губеха напук на малките козарчета. Само моята се грижеше аз да не се загубя. По небесния път димеше огромен военен самолет. Майка ми се грижеше за сестра ми в санаториума в Трявна. А аз лежах под сянката на свободата. И се мъчех да прочета стихотворението „Каменарче\" от книжката на Смирненски, която сестра ми ми подари. Към тайните на политиката ме отведе вуйчо ми Драгомир – Железния човек, комунист и професионален революционер. Много отдавна съм станал зоон политикон както ни наричаше Аристотел“, споделяше Левчев. Приключения никак не му липсват – и през социализма, и през демокрацията. Академик Тодор Павлов през 1964-а го заклеймява като „бивш комсомолски поет\", „агент на империализма\" и „шизофреник\". Изпращат го в Баня, Карловско, да „изучава живота\" - да се подписва всяка сутрин, без право да напуска селото. Книгата му „Но преди да остарея\" е беше свалена от печат. След шест месеца все пак излиза, а той се връща в София. Йордан Радичков и художникът Здравко Мавродиев съживяват книжката, а виното се лее в Клуба на журналистите. Любов от пръв поглед Любо живее повече от 60 години с Дора Бонева. Първата им среща е през едно магическо лято, което се готви да стане есен. Бъдещата прочута художничка се появява на Орлов мост. И се усмихва леко иронично: „Никога не съм закъснявала толкова малко\". Седят в сладкарница „Савоя\". Подарява й бележник и я моли да нарисува нещо.  „Да не мислиш, че е толкова лесно. Напиши ти нещо\", отвръща му тя. И той пише: „Обичам те\", а тя се нацупва. „Не влизай в този тон. Поетите не бива да пишат по шаблон\". Започват да се виждат всеки ден. Вричат се никога да не се разделят и никога да не се женят. Но се венчават след два месеца. Сред най-близките му хора са и две изключителни жени, белязали най-новата история на България  – Людмила Живкова и Ванга. „Срещите ми с Ванга бяха не магия, а тайнство. Първата беше по нейно желание. Дойде вкъщи. Първите думи, които чух от нея бяха иронични: „Абе, Левчев, много на меко ви седят задниците на вас, комунистите. За това ли се борихте? Баща ти за това ли се бори?\" Поздравих я хладнокръвно и й казах, че никога няма да я питам за свои работи. Така започна нашето приятелство. А ето как завърши: Отидох при нея без предупреждение. Сляпата ме видя отдалеч. Аз чух гласа й от невидимото: „Любчо, Любчо, лошо, много лошо идва\". Наруших своето заклинание и попитах: „Какво идва? Какво е това лошо?\" Ванга беше в транс: „Парите сменят своето место\". Нищо не разбрах. Но скоро светът щеше да разбере какво значи това. След дълга пауза последните й думи бяха „Няма страшно, Любчо!\". И въпреки че Левчев не обичаше равносметките, припомняме важни моменти от кариерата му. Автор е на 75 книги, преведени в над 36 страни. Председател на Съюза на писателите от 1979 до 1988 г. През 2005 г. е удостоен с орден „Стара планина – първа степен“ за „изключително големи заслуги към България, за развитие и популяризиране на българското изкуство и култура“. Носител на наградите: „Никола Вапцаров“ (1977), „Пеньо Пенев“ (1984), „Димчо Дебелянов“ (1990), „Хр. Г. Данов“ (2008), „Иван Вазов“ (2013). Член е на Европейската академия за наука, изкуство и литература – Париж, член-основател на Европейската академия за поезия – Люксембург. Носител е на Златен медал за поезия на Френската академия със звание Рицар на поезията (1985), Голямата награда на института „Пушкин“ и Сорбоната (1989), Световната награда за мистична поезия „Фернандо Риело“ (1993), „Златен венец“ на Стружките вечери на поезията (2010) и други. Първата му стихосбирка „Звездите са мои“ е издадена през 1957 г. Сред най-известните му поетични книги са „Обсерватория“ (1967), „Дневник за изгаряне“ (1973), „Заклинания“ (1981), „Лък“ (1983), „Самосъд’83“, „Метроном“ (1986), „Небесен срив“ (1996) и др. Автор е на поредицата „Романи от спомени“ – „Убий Българина!“, „Ти си следващият“ и „Панихида за мъртвото време“, както и на сценариите за филмите „Мълчаливите пътеки“, „Гибелта на Александър Велики“, „Сладко и горчиво“.", "date": "2019.09.28", "title": "Любо Левчев  се раздвоявал между цигулката и футбола"}
{"url": "https://standartnews.com/kultura/leonardo-froyd-i-kazandzakis-ozhivyavat-v-cinelibri-402677.html", "text": "Кино по по-добрата литература гледаме от 5 до 20 октомври в София. Най-сензационните и успешни екранизации са в афиша на елитния фестивал CineLibri - 15 дни с 55 филма, 15 госта, 23 специални събития и галавечери, 3 театрални представления, 2 големи церемонии в зала 1 на НДК. Ярко завръщане правят режисьорите Роман Полански („Офицер и шпионин”), Беноа Жако („Казанова, последна любов”) и Павел Лунгин („Исав”). Хитове по Робърт Музил, Станислав Лем, Робърт Харис, Харуки Мураками, Давид Фоенкинос, Ясмина Кадра изпращат зрителите в различни времена, а сред героите са Вирджиния Улф, Леонардо да Винчи, Никос Казандзакис, Уилям Шекспир, Едмон Ростан, Мишел Уелбек, Карл Лагерфелд, Стиг Ларшон, Дж. Р. Р. Толкин, Пиер Луис... Някои от лентите ще се завъртят в България веднага, след като бяха отличени в Кан, Венеция, Торонто и на други престижни форуми. Феновете на Жулиет Бинош, Кейт Бланшет, Никол Кидман, Харви Кайтел, Бен Кингсли, Тим Рот и Клайв Оуен ще аплодират фаворитите си. CineLibri прави дълбок поклон пред режисьора визионер Стенли Кубрик и музикалната легенда Дейвд Боуи и отбелязва 250 години, откакто Александър фон Хумболт измери света. Гвоздеят в конкурсната програма е копродукцията на Италия, Белгия и Франция „5 е съвършеното число”. Естетски, ироничен и изключително забавен криминален трилър, адаптация по култовия комикс на Игор Тувери, събира пред камерите две от най-ярките звезди на съвременното италианско кино – Тони Сервило и Валерия Голино. Екранизацията по романа на Роберт Зееталер „Продавачът на вестници и цигари” също ще се състезава за награда „Синелибри” - сърцераздирателна история за млад мъж и неговото приятелство със Зигмунд Фройд по време на нацистката окупация на Виена. В образа на Фройд е Бруно Ганц – една от последните му титанични роли. Единственото българско заглавие в състезанието е „Снимка с Юки” на Лъчезар Аврамов по мотиви от разказ в сборника „На изток от запада” от Мирослав Пенков - стилна космополитна драма за непрекъснатото бягство на модерния човек от отговорностите и въпросите за смисъла. Извън конкурса има няколко модула: „На живо от Космоса“, „Галавечери на културите“, „Звездна селекция“,  „Документални филми“, „Театър по книга“, „Късометражно кино“. Включени са и три от най-сполучливите български адаптации по литературни произведения от последните години. „Не се надявам на нищо, не се страхувам от нищо, аз съм свободен.” Това е, разбира се, е Никос Казандзакис, когото зрителите ще разпознаят в едноименния филм на Янис Смарагдис, създаден по мотиви от автобиографичния роман „Рапорт пред Ел Греко”. Ценителите ще аплодират още внушителни продукции като „Всичко е истина” на Кенет Брана, който ни връща към последните дни на великия Шекспир. В модула „На живо от Космоса” е включен и филм, който вади от анонимност „бащата” на Сирано дьо Бержерак – Едмон Ростан. Премиерата на тази героична комедия, създадена през 1897 година, постига истински триумф във Франция и е последвана от 1000 представления. „Истинската история на бандата на Кели” е по романа на двукратния носител на „Букър” Питър Кери - класическа приказка за бунтовник с кауза: истински, но и малко недодялан Робин Худ, претворена на екран от Шон Грант с Ръсел Кроу, Никълъс Холт, Джордж Маккей, Чарли Хънъм. Друг акцент в този модул е „Песента на имената” - хипнотична история за приятелството, вярата, предателството и изкуплението, подписана от режисьора на „Червената цигулка” Франсоа Жирар и сценариста на „Вечният градинар” Джефри Кейн. Новият филм на Ричард Линклейтър „Къде си, Бернадет?” с Кейт Бланшет е микс от трагикомедия и мистерия с абсолютно непредвидим финал. Бланшет прави поредната си забележителна роля като Бернадет Фокс - талантлива архитектка, страдаща от агорафобия. Документалният „Мъжът, който си играеше с огъня” е посветен на непримиримия разследващ журналист и писател Стиг Ларшон, автор на култовата трилогия „Милениум”. Разтърсващият филм „Чернобилска молитва” е по книгата на Светлана Алексиевич, носителка на Нобелова награда за литература през 2015 година.", "date": "2019.09.28", "title": "Леонардо, Фройд и Казандзакис оживяват в CineLibri"}
{"url": "https://standartnews.com/svyat/pozhar-na-grtski-feribot-evakuirakha-600-dushi-402627.html", "text": "Пожар избухна на борда на парахода „Олимпийски шампион“ в западното гръцко пристанище Игуменица. Евакуирани са над 600 пътници и членове на екипажа. \r\n \r\nПожарът е започнал в гаражното отделение, малко след като фериботът е напуснал пристанището на път за Венеция. Той се е завърнал в Игуменица и е започната евакуация в 8.20 часа българско и гръцко време. \r\n \r\nОгънят е овладян, защото веднага са се задействали автоматичните противопожарни системи. \r\n \r\n„Олимпийски шампион“ е пуснат на вода през 2000 г., дълъг е 204 метра и широк 26,13 метра.", "date": "2019.09.28", "title": "Пожар на гръцки ферибот, евакуираха 600 души"}
{"url": "https://standartnews.com/svyat/asteroid-kolkoto-futbolno-igrishche-idva-km-zemyata-402628.html", "text": "Астероид с размерите на футболно игрище приближава Земята. Учените твърдят, че това е най-голямото небесно тяло, което минава толкова близо до планетата ни от век насам. \r\n \r\n„Проследих орбитата на астероида. Не е опасен. За последните 3 години сме открили 150 астероида\", каза Веселка Радева, ръководител на Планетариума във ВВМУ, Варна. \r\n \r\n„Когато дадено небесно тяло мине между орбитата на Земята и Луната, има опасност Земята гравитационно да го придърпа. В близките дни няма вероятност астероиди да влязат в отсечката Земя - Луна\", каза още доц. Радева.", "date": "2019.09.28", "title": "Астероид колкото футболно игрище идва към Земята"}
{"url": "https://standartnews.com/svyat/zhena-edva-ne-zagubi-rkata-si-sled-manikyur-402632.html", "text": "Американката Джейн Шарп от град Ноксвил се зарази със смъртоносно опасна инфекция в салон за маникюр, съобщава NewsChannel5. \r\n \r\nПо време на маникюр майсторът е пробол нейния палец, но тя не е придала никакво значение на това. Няколко часа по-късно палецът е започнал да се подува, а на следващата сутрин отокът се е разпространил по цялата ръка до лакътя. \r\n \r\nЖената се е обърнала за помощ в болница, където й е поставена диагноза некротичен фасцит. Това е много рядка бактериална инфекция, която с голяма скорост поразява горния слой на кожата. \r\n \r\nМедиците отбелязаха, че ако американката е потърсила помощ малко по-късно, е щяла да загуби ръката си.", "date": "2019.09.28", "title": "Жена едва не загуби ръката си след маникюр"}
{"url": "https://standartnews.com/svyat/papata-szdavaneto-na-izkustven-intelekt-nosi-risk-402633.html", "text": "Папа Франциск призова технологичните компании да използват изкуствения интелект за общото благо, предаде АП. \r\n \r\nНадпреварата за разработване на изкуствен интелект и други форми на дигитално развитие поражда риск от увеличаване на социалното неравенство, освен ако тези дейности не бъдат придружени от етична оценка на общото благо, предупреди главата на Католическата църква на конференция във Ватикана. Форумът събра шефове на компании като Фейсбук (Facebook) и Гугъл (Google), дипломати, финансисти, физици, философи, специалисти по етика и епископи. \r\n \r\nКонференцията \"Общото благо в дигиталната епоха\" е поредната заявка на Католическата църква за място в дебатите за перспективите и рисковете, свързани с изкуствения интелект. \r\n \r\nДебатите бяха посветени на различни теми - от технологичния напредък при оръжията през бъдещето на работните места при нарастващата роля на машините до решенията на социалните медии след разпространението на видеозапис на нападението срещу джамии в Крайстчърч, Нова Зеландия. \r\n \r\nВ своето слово папата похвали потенциала на технологичния напредък, като отбеляза, че в началото на индустриалната революция машините са спестили на работниците опасен и монотонен труд. Все по-голямото разчитане на автоматизацията в името на печалбата обаче лишава хората от достойнството на труда, подчерта в същото време той. \r\n \r\nСветият отец предупреди, че ако технологичният напредък стане причина за все по-очевидни неравенства, това няма да е истински и реален напредък. \r\n \r\n\"Това ще доведе до форма на варварство, при която ще важи правото на най-силния\", аргументира се той.", "date": "2019.09.28", "title": "Папата: Създаването на изкуствен интелект е риск"}
{"url": "https://standartnews.com/balgariya-obshtestvo/printsesata-na-yordaniya-pristiga-u-nas-402635.html", "text": "Нейно кралско височество Дана Фирас, принцеса на Йордания, ще бъде на работно посещение у нас идната седмица по покана на министъра на туризма Николина Ангелкова, съобщиха от министерството. \r\n \r\nНейно кралско височество е посланик на добра воля на ЮНЕСКО и председател на \"Петра Нешанъл Тръст\", най-старата национална неправителствена организация в областта на опазването и съхраняването на наследството на Йордания. Миналата година тя стана първата жена и представител на Йордания, получила лична награда \"Арабско наследство\". Принцесата на Йордания ще проведе и тематичен мастърклас пред посланици и членове на дипломатически мисии у нас, представители на туристическия бизнес, местната власт, академичната общност и неправителствени организации от сектора. \r\n \r\nПо време на визитата София ще бъде домакин на международен форум, насочен към развитието на културния туризъм. Очаква се той да бъде открит от Нейно кралско височество и министър Ангелкова в понеделник (30 септември). Събитието се организира съвместно със Съвета на Европа. Работната програма предвижда тематични кръгли маси, на които експертите ще дискутират разработването на конкретни дестинации за насърчаване на културния туризъм. \r\n \r\nВ програмата на принцеса Фирас са предвидени визити на емблематични туристически забележителности у нас. Във вторник тя и българският министър на туризма ще посетят Рилския манастир. Това ще е второто посещение на Нейно кралско височество в България по покана на българския министър на туризма. През 2016 г. председателят на „Петра Нешанъл Тръст“ участва в откриването на първия Конгрес на световните цивилизации и древния туризъм под егидата на Световната организация по туризъм (СОТ).", "date": "2019.09.28", "title": "Принцесата на Йордания пристига у нас"}
