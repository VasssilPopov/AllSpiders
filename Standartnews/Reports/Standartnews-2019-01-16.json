{"url": "https://www.standartnews.com/svyat/izchezna-predpolagaema-kartina-na-mikelandzhelo-382416.html", "text": "Картината \"Светото семейство\" от ХVІ в., за която се предполага, че е рисувана от Микеланджело Буонароти, изчезна от църква във фламандския град Зеле, на около 60 км от Брюксел, съобщи в. \"Гардиън\". Според данни на Интерпол, картината е изчезнала на 11 януари между 5 и 6 часа сутринта. Платното е с размери 145 на 99 см и заедно с рамката картината тежи около 100 кг. Липсата е забелязана от две посетителки в църквата, дошли да поднесат цветя пред олтара, а местният пастор Ян Ван Рамдонк се е обадил в полицията. Произведението е изчезнало ден преди планираното посещение на експерт в областта на изкуството - Мария Форчелино, която да определи дали наистина то принадлежи на бележития майстор. \r\nНа картината са изобразени Св. Йосиф, Богородица, спящият Младенец и Йоан Кръстител като дете. Тя е дарена на църквата преди 16 години от бивш белгийски сенатор Етиен Корман. \r\n\"Не съм говорил за предположенията си относно картината в църквата. Чаках мнението на експертите и ако те потвърдяха, че авторът е Микеланджело, щях да подобря мерките за сигурност на храма. Споделих само с някои роднини, приятели и с църковния съвет. Това са 20 души, а никога не съм го споменавал публично,\" поясни местният пастор. Освен това, Ван Рамдонк е писал на няколко музея, но не е получил отговор.", "date": "2019.01.15", "title": "Изчезна предполагаема картина на Микеланджело"}
{"url": "https://www.standartnews.com/svyat/srbiya-turski-potok-da-mine-prez-blgariya-382378.html", "text": "За Сърбия е най-добре, ако газопроводът „Турски поток” стигне до България и продължи към сръбската граница като газът да бъде транзитиран през газовия интерконектор в Сърбия. Това заяви сръбският президент Александър Вучич. Той посочи, че върху него се оказва натиск Сърбия да получава газ от остров Кърк (в Хърватия), но той е двойно по-скъп и Вучич не иска да го купува заради политическата му цена. „Нямам никакъв идеологически проблем. Дайте ми друг евтин газ, чакам това, но още не съм го видял\", каза Вучич. Най-евтин е газът на руснаците. Когато руснаците доведат „Турски поток” до България, ще платим да го доведат до нас. Затова предстоящото посещение на президента Владимир Путин е важно. каза той. Руският президент ще посети Белград на 17 януари. Вучич добави, че когато пита защо трябва да плаща толкова висока цена за газ, а му отговарят, че трябва да разбира геополитическите отношения, веднага го заболява главата. \r\n ", "date": "2019.01.15", "title": "Сърбия:  \"Турски поток\" да мине през България"}
{"url": "https://www.standartnews.com/svyat/ivanka-trmp-nyama-da-stava-shef-na-svetovnata-banka-382382.html", "text": "  Иванка Тръмп няма да става президент на Световната банка. Слуховете, че дъщерята на държавния глава на САЩ ще бъде номинирана от баща си за шеф на финансовата институция бяха опровергани от Белия дом. Иванка ще  помогне да се избере кандидат, който да управлява международната организация, се казва в официанло изявление. От него става ясно, че  министърът на финансите Стивън Мнучин и началникът на щаба на Белия дом Мик Мълвани \"са поискали от Иванка Тръмп да подпомогне процеса на номиниране на САЩ, тъй като тя работи в тясно сътрудничество с ръководството на Световната банка през последните две години\". Преди дни  „Файненшъл таймс“ написа, че името на г-жа Тръмп е било разглеждано като възможен кандидат за поста. \r\nПрез последните две години Иванка Тръмп работи със Световната банка и напускащия президент Джим Йон Ким, като помогна за стартирането на  фонд за женско предприемачество на стойност $ 1,6 млрд. Тя също така е работила с агенция за развитие USAID, за да ограничи \"дигиталното разделение на половете\" в развиващите се страни. \r\n  САЩ, които имат контролен дял в Световната банка, традиционно избират лидера на институцията от началото на дейността й. Сегашният президент на СБ Джим Йон Ким обяви, че от 1 февруари ще напусне поста си предсрочно, въпреки че  мандатът му изтича през 2022 г.  Начело на институцията до избирането на нов президент временно ще застане българката Кристалина Георгиева, която сега е изпълнителен директор - втората по важност длъжност в СБ. Засега не е ясно дали нейна кандидатура ще бъде допусната за разглеждане за  президентския пост. По традиция начело на СБ застава американец, а Международният валутен фонд се оглавява от европеец.  При последното избиране на шеф на СБ през 2012 г. обаче имаше допуснати и чуждестранни кандидатури.", "date": "2019.01.15", "title": "Иванка Тръмп няма да става шеф на Световната банка"}
{"url": "https://www.standartnews.com/svyat/mey-posochi-kakvo-sledva-sled-provala-na-glasuvaneto-382418.html", "text": "Министър-председателят на Великобритания Тереза Мей призна, че след провала в парламента на предложеното от нея споразумение с ЕС по Брекзит първият въпрос, който е необходимо да получи отговор е има доверие парламента в правителството. Ако отговорът е положителен, Мей обеща още в понеделник да представи план за бъдещите действия. Очевидно е, че парламентът не подкрепя споразумението, но е неясно какво подкрепя, заяви Мей след като мина гласуването, на което 432 депутатите гласуваха против, а едва 202 ма го подкрепиха. Тя отново призова парламента да работи с кабинета, за да може да осъществи спокоен изход на страната от ЕС. В сегашната ситуация вариантите са няколко: изход от ЕС без споразумение, което може са има катастрофални последици за икономиката на Великобритания, отлагане на датата за излизане от съюза или нов референдум, който теоретически може да отмени Брекзита. Великобритания трябва да напусне ЕС на 29 март 2019 година.", "date": "2019.01.15", "title": "Мей посочи какво следва след провала на гласуването"}
{"url": "https://www.standartnews.com/sport/peterkhanzel-nay-brz-v-sedmiya-den-na-dakar-382411.html", "text": "Пилотът на Mini Стефан Петерханзел бе най-бърз в седмия етап от рали Дакар 2019 и си върна второто място в генералното класиране   Французинът спечели и от техническия проблем на своя сънародник Себастиен Льоб, който преследва първа победа на Дакар с Peugeot 3008. Льоб и навигаторът му Даниел Елена посветиха повече от половин час в поправка на електрическия проблем на автомобила си. Пилотите стартираха 331-километровата състезателна отсечка близо час по-късно от предвиденото заради гъста мъгла. В началото Петерханзел кара редом до своя съотборник Нани Рома, но скоро успя да задмине испанеца. 13-кратният шампион на Дакар финишира с преднина от 4:33 минути спрямо Рома и намали изоставането си от лидера в генералното класиране Насър Ал-Атия. Катарецът с Toyota, който се бори за трети успех на Дакар, завърши етапа с 12 минути изоставане от Петерханзел заради спукана гума, но има аванс в общата подредба в размер на 29 минути, който ще пази по време на днешния осми етап.  Рики Брабек с Honda си върна лидерството в генералното класиране, докато победителят от 2017 година Сам Съндърланд записа втори успех за 2019-а. Чилиецът Игнасио Корнехо успя да се доближи най-много до Съндърланд и следвайки го финишира втори на две минути изоставане. Трети завърши Брабек, но с шест минути и половина пасив.      Херар де Рой с Iveco записа безапелационна етапна победа. Втори в етапа половин час назад завърши Сиархей Вязович, а трети – шампионът Едуард Николаев с КАМАЗ. Заради проблемите си Дмитри Сотников с КАМАЗ финишира шести, но запазва втората си позиция в общото класиране с изоставане от 32 минути спрямо лидера Николаев. Де Рой е на третото място още 40 минути назад.  фаворитите Сергей Карякин и Жерар Фарес изгубиха значително време, като първият обърна и своята машина. В резултат Рейналдо Варела отново се превърна в лидер в категорията.", "date": "2019.01.15", "title": "Петерханзел най-бърз в седмия ден на Дакар"}
{"url": "https://www.standartnews.com/kultura/tom-kruz-potvrdi-misiyata-nevzmozhna-7-i-8-382381.html", "text": "Том Круз съобщи, че ще има още две продължения на култовата екшън поредица „Мисията невъзможна“. Той заяви, че седмият и осмият филм ще бъдат заснети наведнъж и се предвижда да излязат по кината съответно през 2021-а и 2022-а. Стана ясно и че Кристофър Маккуори, режисьорът на последните две части, ще се завърне за продълженията. Освен Круз няма други обявени актьори, но се очаква Винг Реймс и Саймън Пег отново да се включат в екшъна. Най-вероятно ще видим също и Ребека Фъргюсън, тъй като още не е разказана цялата история на героинята й Илса Фауст, която се появи в петата част на поредицата „Престъпна нация“ от 2015-а година.  ", "date": "2019.01.15", "title": "Том Круз потвърди „Мисията невъзможна“ 7 и 8"}
{"url": "https://www.standartnews.com/svyat/strakh-ot-razpad-na-velikobritaniya-zaradi-brekzit-382333.html", "text": "Британският премиер Тереза Мей призова снощи депутатите да погледнат отново договореното от нея с Европейския съюз споразумение за излизането на страната от ЕС, предаде Ройтерс. \"Казвам на членовете на Камарата на общините от всички политически партии, до каквото и заключение да сте стигнали преди, погледнете отново тази сделка през следващите 24 часа\", каза Мей пред долната камара на британския парламент. Днес Камарата на общините ще се произнесе по споразумението с ЕС за  Брекзит. Гласуването, което първоначално бе насрочено за миналия месец, бе отложено, тъй като тогава бе сигурно, че сделката ще бъде отхвърлена. \"Ако отхвърлите споразумението, това може да открие пътя за разпадане на Обединеното кралство\", предупреди Тереза Мей. Британският премиер потвърди позицията си, че Брекзит не бива да бъде отлаган и трябва да стане факт на 29 март, както е предвидено.", "date": "2019.01.15", "title": "Страх от разпад на Великобритания заради Брекзит"}
{"url": "https://www.standartnews.com/kultura/kim-kardashiyan-ochakva-novo-bebe-382373.html", "text": "Ким Кардашиян и Кание Уест очакват четвъртата си рожба. Това отново ще се случи с помощта на сурогатна майка. Риалити звездата официално потвърди новината в предаването „Watch What Happens Live“. Тя разкри също, че детето е от мъжки пол. Анонимен източник заяви пред „E!News“, че бременността на сурогатната майка напредва и звездните родители ще посрещнат момченцето си през май. „Ким винаги е искала четири деца. Скоро те ще бъдат две момчета и две момичета, което е прекрасно за нея. Ким и Кание бяха изключително щастливи първия път, когато ползваха помощта на сурогатна майка и са много благодарни, че отново имат тази възможност“, добави той. Също така стана ясно, че новото попълнение в семейство Кардашиян ще бъде износено от различна жена от тази, която роди Чикаго Уест – тя била бременна, когато Ким и Кание я потърсили отново, и се наложило да намерят друга доброволка.", "date": "2019.01.15", "title": "Ким Кардашиян очаква ново бебе"}
{"url": "https://www.standartnews.com/svyat/natsionalen-traur-v-polsha-za-ubitiya-kmet-na-gdansk-382340.html", "text": "Полският президент Анджей Дуда ще обяви национален ден на траур в страната във връзка с убийството на кмета на Гданск Павел Адамович. Междувременно хиляди излязоха снощи на протест срещу насилието в Полша. Жителите на Гданск почетоха паметта на Адамович, като поставиха цветя и свещи на мястото, където беше намушкан с нож. Много хора се събраха на траурни церемонии в Познан и Варшава. \"Решихме, че денят на траур ще бъде на погребението, семейството ще го определи\", каза президентът. Засега датата на погребението не е определена, съобщи ТАСС. Президентът също така информира за решението си да се откаже от марша срещу насилието и омразата в Гданск във вторник, което беше инициирано от държавния глава сутринта преди да умре Адамович, информира БГНЕС. \"Враждебността и насилието донесоха трагични последствия и болка. Не можем да се примирим с това\", писа Дуда в Туитър по-рано, като добави, че е солидарен \"в болката и молитвата с неговите близки, приятели, с всички хора с добра воля\". Кметът на Варшава Рафал Тшашковски от своя страна реши да обяви тридневен траур в столицата (от 15 до 17 януари) в памет на починалия си колега от Гданск. Нападението срещу кмета на Гданск бе осъдено от всички политически и обществени сили в Полша, предаде ТАСС. Лидерът на управляващата в Полша партия Ярослав Качински изрази \"дълбока болка\" от смъртта на опозиционния кмет на Гданск. \"Солидарен със семейството (на Адамович) и искам да изразя дълбоко съжаление за смъртта на вашия съпруг, баща и брат\", каза от негово име говорителка на партията \"Право и справедливост\". Председателят на Европейския съвет, бившият полски премиер Доналд Туск, също осъди убийството и каза, че ще присъства на погребението на кмета на Гданск. Туск написа в Туитър, че е изгубил свой добър приятел, европеец и човек, посветен на Солидарност и на свободата. Генералният секретар на Съвета на Европа Турбьорн Ягланд заяви, че е дълбоко натъжен. Няма място за насилие в демократичните общества, добави той в официално изявление. Непосредствено преди новината за смъртта на Адамович председателят на Европейския парламент Антонио Таяни написа, че мислите и молитвите му са с пострадалия. Председателят на Европейската народна партия Жозеф Дол призова по повод смъртоносното нападение омразата да не побеждава демокрацията. Председателят на групата на социалистите и демократите в Европейския парламент Удо Булман отбеляза, че приживе Адамович е проявил смелост в защитата на човешките права, включително на правата на мигрантите и на хората с необичайна сексуалност. Европа, Полша и Гданск изгубиха голям демократ, добави Булман. Адамович почина в болницата днес, след като в неделя вечерта получи прободни рани от 27-годишен жител на Гданск, освободен от затвора преди няколко седмици, където прекарал пет години за обир на банки. Убиецът, идентифициран като Стефан В., успял да проникне до сцената, използвайки журналистическа карта. Той бе задържан от охраната веднага след престъплението, а след това предаден на полицията. Мъжът каза, че е извършил атаката в отмъщение към бившата управляваща партия \"Гражданска платформа\", сега в опозиция, защото по време на нейното управление е бил \"несправедливо\" обвинен и осъден. Адамович бе избиран няколко пъти за кмет от тази партия, чийто член бе до 2015 г., но последния път се кандидатира като независим.", "date": "2019.01.15", "title": "Национален траур в Полша за убития кмет на Гданск"}
{"url": "https://www.standartnews.com/sport/ludogorets-pochna-godinata-ss-zaguba-382413.html", "text": "Лудогорец стартира 2019 година със загуба. Българският шампион падна 1:3 от румънския Ботошани в първата си контрола от подготовката в Белек, Турция. \"Зелените\" започнаха по-активно мача на стадион \"Корнелия Даймънд\"  и още в 11-ата минута откриха резултата. Тогава Натанаел овладя отляво, навлезе навътре, след което отправи фалцов шут с десния крак, който намери долния ляв ъгъл на Фрейсъл за 1:0. В 36-ата минута Ботошани получи право да изпълни фаул малко след центъра. Последва пас наляво и центриране, което завари неподготвена отбраната на \"орлите\". Централният защитник Андрей Бурка овладя топката и вкара след шут от около 11 метра. През второто полувреме наставникът на българския шампион Антони Здравков пусна нова 11-ка. В нея попадна и възстановеният от тежка травма Анисе. Към средата на втората част, в рамките на десетина минути, Лудогорец игра с 10 човека заради травма на Горалски. Ботошани се възползва от този факт и в 64-ата минута осъществи пълен обрат. Фабрини изведе Фуло очи в очи с Наумов, нападателят преодоля стража на орлите и вкара за 2:1 в празната врата. Само четири минути по-късно Фабрини отново изведе Фуло зад гърба на играещия като централен защитник в този мач Дяков и нападателят реализира второто си попадение за 3:1, с което оформи крайния резултат. Следващата контрола на \"орлите\" ще е на 18 януари срещу унгарския Хонвед. 1. Броун, 6. Натанаел, 5. Терзиев, 2. Форстър, 8. Лукас Саша, 88. Вандерсон, 10. Кампаняро, 64. Янков, 11. Махлангу, 92. Лукоки, 70. Шверчок (резерви: 29. Наумов, 4. Сисиньо, 3. Недялков, 44. Горалски, 12. Анисе, 18. Дяков, 84. Марселиньо, 7. Бакалов, 63. Рибейро, 37. Жоао Пауло, 28. Кешерю, 77. Попа)", "date": "2019.01.15", "title": "Лудогорец почна годината със загуба"}
{"url": "https://www.standartnews.com/sport/shifrin-vze-starta-v-kronplats-382389.html", "text": "Лидерката за Световната купа в алпийските ски Микаела Шифрин спечели гигантския слалом в италианския курорт Кронплац с време от 2:04.75. Шифрин бе най-бърза в първия манш и затвърди доброто си каране с второ най-добро време при следващото си спускане. Това е десета победа за американката през сезона, с която увеличава преднината си за Големия кристален глобус. С успеха Шифрин измести Федерика Бриньоне и Теса Уорли и се изкачи на върха и за Малката световна купа в гигантския слалом. Французойката Уорли успя да завърши втора в днешното състезание с изоставане от +1.27, а радост за домакините донесе Марта Басино с третата си позиция. \r\n23-годишната италианка записа най-бързо време във втория манш и записа пети подиум в своята кариера. Нейното изоставане от победителката е малко повече от секунда и половина. \r\n\"Условията бяха перфектни, бях малко нервна горе, но пистата ми допада и направих всичко правилно. Беше много трудно да спечеля с такава преднина, но в последните дни тренирах своята техника и това изглежда даде резултат\", сподели след победата Микаела Шифрин.", "date": "2019.01.15", "title": "Шифрин взе старта в Кронплац"}
{"url": "https://www.standartnews.com/regionalni/sdyat-sdeben-izplnitel-za-izmami-382412.html", "text": "Весела Николова от Варна е обвинена в длъжностно присвояване в качеството й на държавен съдебен изпълнител към районния съд в морската столица. Николова издавала документи с неверни обстоятелства и отделно съставяла фалшиви частни документи в периода 2010 – 2011 година. По този начин е ощетила съда и частни лица с над 1000 лв.  \r\n Шуменският районен съд не даде ход на разпоредително заседание по делото срещу Николова днес. По делото не се яви представител на Варненския районен съд в качеството си на ищец и заседанието беше отложено за 19 март. \r\n ", "date": "2019.01.15", "title": "Съдят съдебен изпълнител за измами"}
{"url": "https://www.standartnews.com/svyat/krakh-za-mey-zadava-se-katastrofalen-brekzit-382417.html", "text": "Британските депутати отхвърлиха с огромно мнозинство договорената от премиерката Тереза Мей сделка за излизането от Европейския съюз. 432 депутати гласуваха \"против\", сред които и 118  от собствената ѝ Консервативна партия, а едва 202 я подкрепиха. Това е рекордно поражение за британски премиер в ерата на демокрацията. След вота лидерът на британските лейбъристи Джереми Корбин поиска вот на недоверие към правителството, който ще се гласува в сряда. По думите му кабинетът е претърпял \"\"катастрофално\" поражение. Ако тя изгуби този вот, това вероятно ще означава предсрочни избори. Ако остане на поста, пред Meй има няколко възможности, включително да се ангажира с предоговаряне с Брюксел или да поиска отлагане на датата за напускане. Според неофициална информация вече има договорка с ЕС Брекзит да се изтегли от 29 март за юли, каквато възможност е предвидена в член 50 на Лисабонския договор. Тежкото поражение за Мей може да предизвика политически катаклизми, които биха могли да доведат до хаос при излизането на Великобритания от ЕС или дори до отмяна на решението да напусне, отбелязва Ройтерс. След вота председателят на Европейската комисия Жан Клод Юнкер коментира, че опасността от оттегляне на Великобритания без споразумение е нараснала. \"Призовавам Великобритания възможно най-бързо да поясни намеренията си. Времето е на привършване\", каза председателят на ЕК. ”Ако сделка е невъзможна и никой не иска сделка, кой в крайна сметка ще има смелостта да каже кое е единственото добро решение?”, коментира от своя страна председателят на Европейския съвет Доналд Туск. След поражението Мей каза, че  гласуването не е разкрило каква сделка биха искали да подкрепят депутатите. Така че ако спечели вота на недоверие, тя ще започне преговори с Демократичната юнионистка партия, с която управляват торите, и с ”висши парламентаристи от цялата страна”, за да идентифицира какво ще се изисква, за да осигури необходимата подкрепа. Тя каза, че в понеделник ще представи пред парламента план за бъдещите си действия. Преди гласуването Мей призова депутатите да подкрепят договорената от нея сделка с ЕС, тъй като отхвърлянето ѝ ще доведе до несигурност, разделение, реален риск за излизане от ЕС без споразумение и дори до провал на Брекзит. Тя се обяви срещу провеждането на нов референдум за Брекзит, който по думите ѝ само ще увеличи разделението, и заяви, че към момента не е възможна никаква алтернативна на нейната сделка с ЕС. Тереза Мей за пореден път каза, че договорената от нея сделка осигурява сигурност за бизнеса и защита за правата на британските граждани в Европейския съюз. \"Длъжни сме да изпълним волята на избирателите, изразена на референдума\", посочи тя.   Дебатът преди вота бе открит от главния прокурор (главен юридически съветник на Короната и правителството) Джефри Кокс, който каза, че сделката предлага \"подреден, предвидим и юридически сигурен\" начин за напускане на блока, без \"хиляди\" правни въпроси, възникващи за гражданите и бизнеса.  \"На какво си играете? Не сте деца, вие сте законодатели! Играем си с живота на хората\", заяви той. Депутати лейбъристи обаче казаха, че правителството не знае какво иска и поискаха да се търси съгласие по нов, по-приемлив план. Очаква се те да поискат вот на недоверие към Тереза Мей и провеждането на нови избори. Лидерът по лейбъристите Джереми Корбин заяви, че  \"неудачната и вредна\" сделка на Мей би била \"безразсъден скок в тъмното\" за Великобритания. Според Корбин Великобритания може да поднови преговорите с ЕС по условията на излизането от блока. \"Казвам това на нашите партньори в преговорите в ЕС: Ако парламентът гласува срещу тази сделка, тогава не трябва да се изключи подновяване на преговорите\", посочи той.  Всички изказващи обаче са категорични, че излизането от ЕС без сделка е недопустимо. Дебатът очаквано се съсредоточи около така наречения \"предпазен механизъм\" за недопускане на \"твърда граница\" между Ирландия и Северна Ирландия. Този механизъм е най-спорният момент от споразумението, като според много британски депутати той може да остави Великобритания в обсега на правилата на ЕС за неопределено дълго време.   Тереза Мей каза, че правителството ѝ няма да подкрепи поправка, която поставя времево ограничение на действието на предпазния механизъм, благодарение на който ще се избегне установяването на твърда граница между Северна Ирландия и Република Ирландия след Брекзита.  Голяма част от опозицията срещу споразумението на Тереза Мей с ЕС за Брекзит се дължи на предпазния механизъм - разпоредба в споразумението, целяща да предотврати връщането на проверките на границата между Северна Ирландия, която е част от Обединеното кралство, и Република Ирландия, която е член на ЕС. След Брекзит границата ще бъде единствената сухопътна граница на Обединеното кралство с ЕС. Сега Великобритания и Ирландия са част от ЕС с неговия единен пазар и свободно движение на стоки и хора и нуждата от митнически проверки отпада. Но Брекзит може да наруши това спокойствие, като засегне живота на хората и компаниите. На риск ще бъде изложен и крехкият мирен процес в Северна Ирландия. Според предложението на Мей предпазният механизъм ще означава гарантиране, че твърда граница няма да има, като Обединеното кралство запази митнически съюз с ЕС след Брекзит. Договорът на Мей с ЕС дава на двете преговарящи страни срок до 2022 г. да постигнат постоянно ново споразумение и гласи, че предпазният механизъм може да влезе в сила само ако те не постигнат това. Политиците, които подкрепят Брекзит, се притесняват, че Великобритания няма да може да се измъкне от предпазния механизъм едностранно. Той може да бъде прекратен само с взаимно споразумение. Това означава, че той може да остане в действие за неопределено време, като обвърже Обединеното кралство с митническите разпоредби на ЕС. Това пък може да попречи на усилията на Великобритания да сключи търговски сделки с други страни и региони по света. Онези, които искат оставане в ЕС, също не харесват механизма, защото той означава, че Великобритания ще бъде подложена на мита и на търговски правила, по които няма думата. Съюзниците на Мей от Северна Ирландия -Демократичната юнионистка партия, също е против предпазния механизъм, защото той третира Северна Ирландия различно от останалите части на Обединеното кралство и отслабва връзките между Северна Ирландия и останалата част от Обединеното кралство. \r\n   ", "date": "2019.01.15", "title": "Крах за Мей, задава се катастрофален Брекзит"}
{"url": "https://www.standartnews.com/svyat/gardin-brekzit-naplni-kurortite-v-blgariya-382351.html", "text": "Очакваните трусове около Брекзит донесоха изненадващ дивидент на българските морски курорти. Това пише британският \"Гардиан\", цитиран от offnews.bg. Черноморието се радва на повишен интерес от страна на туристи от Острова, които търсят по-бюджетен вариант за почивка заради трусовете в стойността на паунда. Традиционните за британците дестинации за лятна почивка в ЕС поскъпват заради поевтиняването на паунда спрямо еврото.  Очакванията са британската валута да поевтинее още, ако се премине към варианта Брекзит без споразумение. В момента най-натовареният период за резервации за морските курорти. Туристическите агенти споделят, че все повече клиенти търсят оферти с ол-инклузив пакет. Резервациите за българските курорти са скочили с около една-трета в сравнение с 2018-а, информират от Асоциацията на британските туроператори. Тази вечер Британският парламент трябва да гласува споразумението на Тереза Мей с ЕС за излизането на Великобритания. Пазарите очакват резултата със сравнително спокойствие, като  вaлyтнaтa тъpгoвия във втopниĸ започна с леко покачване на евpoтo. Фyнтът cтepлинг също леко расте, като cтpyвa  $1,2899 в cpaвнeниe c $1,2864 зa пayн дeн пo-paнo и пo 1,1242 eвpo пpи нивo 1,1216 eвpo зa пayнд в пoнeдeлниĸ. \"Cypoвиннитe вaлyти\" ĸaтo aвcтpaлийcĸият и нoвoзeлaндcĸия дoлap, cмятaни зa индиĸaтopи нa глoбaлния aпeтит ĸъм pиcĸa, днec cyтpинтa ce пoĸaчвaт c 0,3 пpoцeнтa. Относно предстоящото гласуване тази вечер,  Би Би Си съобщава, че преобладават очакванията за поражение на Мей, тъй като против споразумението са и много от членовете на нейната Консервативна партия.  Британският премиер претърпя поражение в Камарата на лордовете, която прие предложение, предупреждаващо за опасността от Брекзит без сделка. Предложението бе на опозицията, която изразява съжаление за условията на постигнатата от правителството сделка и формата на бъдещите отношения с ЕС. Отправя се призив към депутатите от долната камара \"решително да отхвърлят\" възможността за излизане от Съюза без сделка.  Мей няма абсолютно мнозинство сред 650-те депутати, а малката северноирландска Демократична юнионистка партия, която обикновено подкрепя правителството, е против тази сделка. Премиерът се нуждае от 318 гласа, за да прокара споразумението, което постигна през ноември миналата година с лидерите на останалите 27 членки на Евросъюза. Мей отложи парламентарното гласуване миналия месец, защото призна, че е на път да загуби вота и с това да се засили рискът от хаотично излизане от ЕС. На дебатите в парламента Мей отново призова депутатите да подкрепят нейната сделка за Брекзит: „Споразумението не е идеално, но е компромис. Когато се пишат учебниците по история, хората ще погледнат решението на парламента и ще попитат: \"Изпълнихме ли волята на народа от референдума да напуснем Евросъюза, опазихме ли икономиката, сигурността или обединението си или разочаровахме британския народ?\". Лидерът на опозиционните лейбъристи Джеръми Корбин заяви: „В правителството цари объркване. Ако сделката на премиера бъде отхвърлена, ще бъде време за общи избори, за ново правителство“. Ако загуби гласуването, Мей трябва да се яви пред парламента до три работни дни, за да представи какво смята да предприеме занапред. Засега няма отговор на нито един от основните въпроси - кога, как и дори дали ще има Брекзит. По-рано от правителството заявиха, че ако предложението им бъде отхвърлено, Великобритания ще излезе от Европейския съюз на 29 март без споразумение с останалите страни от блока. \r\n ", "date": "2019.01.15", "title": "Брекзит ще напълни курортите ни с британски туристи"}
{"url": "https://www.standartnews.com/regionalni/otkrikha-vzrivni-veshchestva-i-boepripasi-v-bidon-382354.html", "text": "Взривни вещества и боеприпаси са били открити от криминалисти на ОДМВР-Кърджали вчера в землището на село Пенево, съобщиха от полицията. В бидон, закопан в земята, били намерени 4 ръчни гранати, 2 кг взривно вещество, 22 броя сигнални патрони и ракети, 7 капсул-детонатора, кутия със сачми и огнепроводен шнур. Боеприпасите са иззети и предадени в София за експертиза. По случая е образувано досъдебно производство по чл.339, ал.1 от НК за незаконно притежаване на взривни вещества и се издирва притежателят на арсенала. Работата по случая продължават сектор „Противодействие на криминалната престъпност“ в дирекцията и разследващ полицай. Ирина Ангелова  ", "date": "2019.01.15", "title": "Откриха взривни вещества и боеприпаси в бидон"}
{"url": "https://www.standartnews.com/sport/futbolist-masturbira-v-tsentra-na-oksford-382397.html", "text": "Футболистът на Оксфорд Гавин Уайт се забърка в много голям скандал, след като в социалните мрежи бе публикувано видео, на което се вижда как той мастурбира в центъра на града. Според информациите в Англия, Уайт е празнувал наградата „George Best Breakthrough“, която е получил от „Belfast Telegraph Sports Awards“. Северноирландският национал явно е прекалил с алкохола. Той е празнувал заедно със свой приятел. Двамата са напуснали бара, в който са се забавлявали, след което са си свалили гащите и са мастурбирали заедно в центъра на града. Полицията вече е започнала разследване, а босовете на английския клуб са привикали Уайт на разпит. Очаква се той да бъде жестоко наказан.", "date": "2019.01.15", "title": "Футболист мастурбира в центъра на Оксфорд"}
{"url": "https://www.standartnews.com/regionalni/smolyansko-uchilishche-bez-tok-zaradi-silniya-vyatr-382356.html", "text": "Неучебен ден е обявен днес за СОУ \"Отец Паисий\" в Смолян заради проблеми с отоплението, съобщиха от общината. \r\nСкъсан от бурния вятър електропровод е прекъснал електричеството на училищната сграда, поради което не може да работи парната инсталация. \r\nПрекъснатият електропровод оставя без парно и ОДЗ \"Слънце\", но в детското заведение е осигурено алтернативно отопление и децата не са разпуснати.  ", "date": "2019.01.15", "title": "Смолянско училище без ток заради силния вятър"}
{"url": "https://www.standartnews.com/regionalni/vv-vratsa-sbaryat-emblematichna-sgrada-pametnik-na-sotsializma-382361.html", "text": "Тази сутрин работници започнаха да събарят Сувенирната палата във Враца. Местна фирма спечели правото да изгради на мястото на сградата, определяна като паметник на социализма, нов търговски център. Бъдещото здание ще бъде съобразено с архитектурния облик на Враца и трябва да завърши до няколко месеца, предаде БНР. \r\nКраен срок за бутането на паянтовото съоръжение няма, тъй като е възможно да изникнат непредвидени обстоятелства. Няма яснота и какви са подземните комуникации. \r\nСувенирната палата във Враца беше една от емблемите на града. Построена е преди 50 години, а статутът й беше една от многото пречки да бъде съборена досега. Архитекти със стаж твърдят, че по документи постройката прилича на „барака на лозе“.  ", "date": "2019.01.15", "title": "Във Враца събарят емблематична сграда, паметник на социализма"}
{"url": "https://www.standartnews.com/sport/solskyaer-naredil-igrachite-da-nosyat-kostyumi-382398.html", "text": "Временният мениджърът на Манчестър Юнайтед Оле Гунар Солскяер е наредил на играчите да носят костюми преди и след официалните мачове на тима, съобщи \"Дейли Мейл\". Те все още могат да пътуват по анцузи, но нарежданията на норвежеца са футболистите да пристигат и да си тръгват от стадионите с официалните дрехи. Дрескодът е едно от нещата, които Солскяер е взел на заем от Сър Алекс Фъргюсън. Легендарният мениджър бе последният, който изискваше подобно нещо от футболистите си. \r\nИначе 45-годишният Солскяер използва тази практика и в Мьолде.", "date": "2019.01.15", "title": "Солскяер наредил играчите да носят костюми"}
{"url": "https://www.standartnews.com/sport/chelsi-iska-100-mln-paudna-za-azar-382400.html", "text": "Реал Мадрид не се е отказал от привличането на звездата на Челси Еден Азар. Според английския \"The Telegraph\", \"сините\" от Лондон са поставили цена от 100 милиона паунда за белгийския национал. Тя вече е била заявена на Реал, като \"белите\" все още не са дали отговор дали ще платят. Договорът на Еден Азар с Челси изтича през 2020 година. Възможно е, \"кралете\" да изчакат контракта да изтече, за да може да го вземат без пари, тъй като в момента Флорентино Перес и ръководството на Реал смята цената от 100 млн. паунда за твърде висока за Еден Азар.", "date": "2019.01.15", "title": "Челси иска 100 млн. паудна за Азар"}
{"url": "https://www.standartnews.com/sport/slaviya-chaka-tasevski-i-kirilov-v-turtsiya-382393.html", "text": "Футболистите на Славия заминаха за Анталия, където ще проведат своя зимен си лагер. Носителят на Купата на България ще изиграе общо шест контроли, а четири от тях вече са потвърдени. Новите попълнения Дарко Тасевски и Радослав Кирилов се очаква до няколко дни да се присъединят към новите си съотборници в Турция. \"Заминаваме с група от 26 футболисти. 22 от тях са полеви футболисти, а останалите четирима са вратари. Ще наблегнем първоначално на физическата подготовка, след което ще работим тактически, както беше преди година. Надявам се, че няма да има контузени футболисти. Желая играчите да покажат своите качества и да бъдем готови за втория полусезон. Дарко Тасевски и Радослав Кирилов ще се присъединят към тима на 17 или 18 януари, но не съм сигурен за точната дата. Вярвам, че ще помогнат на отбора. Дали ще има нови трансфери? Ако продадем даден играч, ще има. Дори имаме набелязани играчи за местата на футболистите, които могат да тръгнат през зимата. Тези шест мача, които ще играем в Турция, са достатъчни за периода от три седмици, за да се подготвим добре\", сподели Загорчич пред \"Спортал\" на тръгване.", "date": "2019.01.15", "title": "Славия чака Тасевски и Кирилов в Турция"}
{"url": "https://www.standartnews.com/biznes/kaufland-predlaga-nad-3700-bg-produkta-382395.html", "text": " предлага над 3700 български продукта в постоянния си асортимент в страната, като в по-големите хипермаркети на търговската верига броят им достига близо 5000.  Изборът от български стоки включва разнообразие от висококачествени месни деликатеси като луканка, суджук и наденица, млечни изделия - сирене, кашкавал, кисело и прясно мляко, свежи плодове и зеленчуци от местни земеделци, прясна риба от български рибни стопанства, сладкарски изделия, печива и напитки.   Като отговорен бизнес с грижа за природата   предприема дългосрочни действия в  , като залага на щадящ околната среда асортимент. Ето защо, като част от ангажимента да намали пластмасата с най-малко 20% до 2025 г., компанията вече предлага голям избор от продукти в опаковки за многократна употреба. Търговската верига поставя фокус върху устойчивия асортимент, затова много напитки и млечни продукти са в стъклени бутилки и буркани като например български кисели и пресни млека, които тази седмица са включени като специални предложения в брошурата на компанията.   Българските производители растат с  . Като дългогодишен и устойчив партньор на тяхното развитие компанията инвестира над 250 000 лева в сертифицирането на над 20 земеделски производители по световната програма G.A.P. Това не само повишава качеството на тяхната продукция, но и дава предпоставка за утвърждаването им и на международните пазари. През 2018 г. компанията отчете ръст от 10% ръст в броя български производители на плодове и зеленчуци, с които партнира, в сравнение с предходната година. Търговската верига способства не само за това продукцията им да достъпва пазара в национален мащаб, но и подпомага производителите в подобряването на производствените процеси, за да се гарантира качеството и свежестта на продукцията.   През 2018 г. компанията, съвместно със сдружението „Традиционно сурово-сушени месни продукти“ и Българската агенция по безопасност на храните,  популяризира храни с традиционно специфичен характер от утвърдени български производители, като включи в асортимента си типични месни деликатеси, защитени и вписани в Европейския регистър на храните с традиционно специфичен характер и защитено геграфско указание.   До 20 януари пък всеки, който иска да спечели пътуване до красив български град на стойност 500 лева, може да се включи в специалната  , която търговската верига организира. Достатъчно е да пазарува в някой от хипермаркетите на веригата в страната на стойност над 5 лева в периода 14-20 януари 2019 г., а след това да регистрира касовия си бон на  . Победителят ще бъде обявен на 21 януари на интернет   на компанията.", "date": "2019.01.15", "title": "Kaufland предлага над 3700 БГ продукта"}
{"url": "https://www.standartnews.com/svyat/fandkova-prati-sboleznovatelno-pismo-do-gdansk-382359.html", "text": "„Позволете ми да изкажа искрените си съболезнования на семейството и близките на кмета на Гданск г-н Павел Адамович и на всички жители на Вашия град за огромната и нелепа загуба“, се посочва в писмото, изпратено от кмета на София Йорданка Фандъкова, по повод смъртта на кмета на Гданск. В съболезнованието се казва още: „Запозната съм с амбициозните планове на г-н Адамович за развитието на най – важното полско пристанище, а самия факт, че той печели доверието на гражданите шест поредни мандата са неоспоримо доказателство за личните му и професионални качества. Убедена съм, че неговата солидарност, човечността му и прогресивните му възгледи ще останат в историята на Гданск.“ „Като кмет и като човек осъждам този необясним варварски акт и Ви уверявам, че в мислите си скърбим заедно с близките на г-н Павел Адамович.“ – се посочва също в писмото.", "date": "2019.01.15", "title": "Фандъкова прати съболезнователно писмо до Гданск"}
{"url": "https://www.standartnews.com/sport/kesheru-prizna-za-interes-ot-paok-382402.html", "text": "Нападателят на Лудогорец Клаудиу Кешеру призна, че интересът към него от страна на лидера в Гърция ПАОК е съвсем реален. Голмайсторът на разградчани заяви, че разговори по темата има вече повече от една година. \"Интерес има и той съвсем не е нов. Може би от повече от година говорим по темата. Не мога да кажа какво ще се случи. И дали въобще нещо ще стане. Има дискусии. Ще видим\", каза Кешеру, пред \"Telekom Sport\".", "date": "2019.01.15", "title": "Кешеру призна за интерес от ПАОК"}
{"url": "https://www.standartnews.com/sport/slavisha-stoyanovich-obicham-levski-382401.html", "text": "Треньорът на Левски Славиша Стоявич заяви, че обича Левски и ще работи със сърце и душа за този клуб. Сърбинът коментира спекулациите, че има намерение да си тръгне от \"Герена\". \"Поздрави и всички левскари. Направихме всичко, което планирахме. Подготовката се води. Мотивация е добра, тренировките са на максимум. Всички играчи се влагат на всички обороти. Важно е, че няма контузии. Но има още много работа да се свърши. За момента вършим физическа подготовка и такава за издържливост. Групата от 25 човека е добра. Харесвам да работя с горе долу толкова футболисти. Всичко е наред. Ще ползвам новите в контролите. Търсим централен защитник още от първия ден, в който дойдох. За момента обаче няма още такъв. Ще видим норвежеца Одегаард дали ще се окаже точния човек. \r\nВсеки ден има нови информации за играчи или моето бъдеще. Това е работата на журналистите. Кое е вярно, кое - не, може да си говорим с часове. Аз имам уговорка с ръководството. След края на шампионата шефовете могат да ми кажат \"мерси\", могат и да не ми кажат. Но аз ще работя със сърце и душа за Левски. Искам да изградя отбор, който да е конкурентен на Лудогорец и ЦСКА. Това е моето искане. Харесва ми това, че феновете ме подкрепят. Обичам този клуб, обичам София, обичам България. Но ситуацията при нас е тежка. Ако загубим някой мач, който не трябва и става много тежко. Но това е нормално. След май, юни, след шампионата ще видим\", заяви Стоянович пред сайта на клуба.", "date": "2019.01.15", "title": "Славиша Стоянович: Обичам Левски"}
{"url": "https://www.standartnews.com/sport/azarenka-se-razplaka-na-brifing-382406.html", "text": "Бившата водачка в световната ранглиста Виктория Азаренка се провали на старта на Australian Open. Двукратната шампионка в турнира напусна надпреварата още на старта, след като отстъпи с 1:2 сета пред Лаура Зийгемунд, в отделните части 7:6 (5), 4:6, 2:6. Азаренка има за какво да съжалява, тъй като имаше преднина от сет и 4:2 във втория, когато допусна срив в играта си и позволи на германката да изравни резултата. Във финалната трета част отново Вика първа проби, но до края на срещата успя да вземе само още един гейм.  \r\n\"Понякогя просто се нуждая от малко подкрепа\", заяви хлипайки Азаренка на брифинга след мача. ( ) Във втория кръг Зийгемунд ще се изправи срещу представителката на Тайван Су-Уей Сие, която на старта даде само три гейма на Стефани Фьогеле.", "date": "2019.01.15", "title": "Азаренка се разплака на брифинг"}
{"url": "https://www.standartnews.com/sport/aymen-belaid-napusna-levski-382405.html", "text": "Централният защитник Аймен Белаид вече не е част от Левски. Играчът и клубът са се разделили по взаимно съгласие. Белаид вече си е събрал багажа и е тръгнал от София. \r\nФутболистът си тръгва за втори път от \"Герена\", след като през декември 2017 година подписа договор за година и половина, докато треньор на \"сините\" беше Делио Роси. Той не пътува с отбора за подготвителния лагер в Кипър, а мениджърите му вече му търсят друг отбор, в който да продължи кариерата си.", "date": "2019.01.15", "title": "Аймен Белаид напусна Левски"}
{"url": "https://www.standartnews.com/sport/vsichki-rezultati-ot-austrelin-oupn-382409.html", "text": "\r\nНовак Джокович (Сърбия, 1) - Мичъл Крюгер (САЩ) - 6:3, 6:2, 6:2 \r\nАлександър Зверев (Германия, 4) - Аляж Бедене (Словения) - 6:4, 6:1, 6:4 \r\nДоминик Тийм (Австрия, 7) - Беноа Пер (Франция) - 6:4, 6:3, 5:7, 1:6, 6:3 \r\nКей Нишикори (Япония, 8) - Камил Майхжак (Полша) - 3:6, 6:7(6), 6:0, 6:2, 3:0 и отказ на поляка \r\nБорна Чорич (Хърватия, 11) - Стийв Дарси (Белгия) - 6:1, 6:4, 6:4 \r\nФабио Фонини (Италия, 12) - Хауме Мунар (Испания) - 7:6(3), 7:6 (7), 3:1 и отказ на испанеца \r\nДаниил Медведев (Русия, 15) - Лойд Харис (ЮАР) - 6:1, 6:2, 6:1 \r\nМилош Раонич (Канада, 16) - Ник Кирьос (Австралия) - 6:4, 7:6(5), 6:4 \r\nФилип Крайнович (Сърбия) - Марко Чекинато (Италия, 17) - 4:6, 0:6, 6:1, 7:6(8), 6:4 \r\nДавид Гофен (Белгия, 21) - Кристиан Гарин (Чили) - 6:0, 6:2, 6:2 \r\nПабло Кареньо Буста (Испания, 23) - Лука Вани (Италия) - 6:7(5), 2:6, 6:3, 7:5, 6:4 \r\nХьон Чон (Република Корея, 24) - Брадли Клан (САЩ)- 6:7(5), 6:7(5), 6:3, 6:2, 6:4 \r\nДенис Шаповалов (Канада, 25) - Пабло Андухар (Испания) - 6:2, 6:3, 7:6 (3) \r\nЛюка Пуй (Франция, 28) - Михаил Кукушкин (Казахстан) - 6:1, 7:5, 6:4  \r\nЖил Симон (Франция, 29) - Бьорн Фратанджело (САЩ) - 7:6(2), 6:4, 6:2 \r\nФилип Колшрайбер (Германия, 32) - Чжъ Ли (Китай) - 6:2, 6:2, 6:4 \r\nСтан Вавринка (Швейцария) - Ернестс Гулбис (Латвия) - 3:6, 3:1 и отказ на Гулбис \r\nЖо-Вилфред Цонга (Франция) - Мартин Клижан (Словакия) - 6:4, 6:4, 7:6(5) \r\nСимона Халеп (Румъния, 1) - Кая Канепи (Естония) - 6:7(2), 6:4, 6:2 \r\nНаоми Осака (Япония, 4) - Магда Линете (Полша) - 6:4, 6:2 \r\nЕлина Свитолина (Украйна, 6) - Виктория Голубич (Швейцария) - 6:1, 6:2 \r\nКаролина Плишкова (Чехия, 7) - Каролина Мухова (Чехия) - 6:3, 6:2  \r\nТимеа Бачински (Швейцария) - Дария Касаткина (Русия, 10) - 6:3, 6:0 \r\nЕлизе Мертенс (Белгия, 12) - Ана Каролина Шмиедлова (Словакия) - 6:2, 7:5 \r\nАнастасия Севастова (Латвия, 13) - Мона Бартел (Германия) - 6:3, 6:1 \r\nСерина Уилямс (САЩ, 16) - Татяна Мария (Германия) - 6:0, 6:2 \r\nМедисън Кийс (САЩ, 17) - Дестъни Аява (Австралия) - 6:2, 6:2 \r\nГарбинье Мугуруса (Испания, 18) - Сайсай Чжън (Китай) - 6:2, 6:3 \r\nЦиан Ван (Китай, 21) - Фиона Феро (Франция) - 6:4, 6:3 \r\nКарла Суарес Наваро (Испания, 23) - Клара Бюрел (Франция) - 7:5, 6:2 \r\nВинъс Уилямс (САЩ) - Михаела Бузарнеску (Румъния, 25) - 6:7(3), 7:6(3), 6:2 \r\nШуай Чжан (Китай) - Доминика Цибулкова (Словакия, 26) - 6:2, 4:6, 6:2 \r\nКамила Джорджи (Италия, 27) - Далила Якупович (Словения) - 6:3, 6:0 \r\nСу-Вей Сие (Тайван, 28) - Щефани Фьогеле (Швейцария) - 6:2, 6:1 \r\nДаяна Ястремска (Украйна) - Саманта Стоусър (Австралия) - 7:5, 6:2 \r\nЮжени Бушар (Канада) - Шуай Пън (Китай) - 6:2, 6:1 \r\nЛаура Зийгемунд (Германия) - Виктория Азаренка (Беларус) - 6:7(5), 6:4, 6:2", "date": "2019.01.15", "title": "Всички резултати от Аустрелиън Оупън"}
{"url": "https://www.standartnews.com/regionalni/v-krdzhali-nagradikha-smeli-pozharnikari-382332.html", "text": "Областният управител на Кърджали Никола Чанев награди пожарникари за проявен професионализъм и себеотрицание в критични ситуации, съобщи БНР. Грамота и парична награда получи Ризван Кьоров, спасил ученик при пожара в Професионалната гимназия „Васил Левски“ в края на миналата седмица. Доброволци от Черноочене и Крумовград бяха отличени за принос при овладяване на пожари и участие в спасителни операции. Награди получиха и четирима огнеборци от Кърджали, които ще участват в заключителния етап на националния конкурс „Пожарникар на годината.“", "date": "2019.01.15", "title": "В Кърджали наградиха смели пожарникари"}
{"url": "https://www.standartnews.com/sport/lyupko-petrovich-prizova-za-titla-382404.html", "text": "Консултантът в ЦСКА Люпко Петрович сподели мнението си относно предстоящия лагер на тима в Испания, както и какви са целите поставени в него. \"Отборът трябва да се подготви добре за първенството, борим се за шампионската титла, подготовката трябва да бъде добра и да бъдем готови за мачовете от първенството. Трябва да направим отбор, който да успее да изпревари Лудогорец и да стане шампион\", коментира Люпко Петрович. \r\n\"Футболистът се продава, когато има интерес към него, трябва да намерим футболист, който е по-добър от Десподов. Във футбола е така, едни футболисти се продават, други се купуват\", заяви той по повод евентуален трансфер на Кирил Десподов в чужбина. \"Нямаме голяма необходимост да купим футболисти, но ако има такава възможност може да привлечем. В края на кариерата си съм. Нестор ел Маестро е млад, има какво да учи, и аз уча като по-възрастен човек, той е млад и трябва да учи още\", каза Петрович, отговаряйки на въпрос дали има какво да учи наставникът на \"червените\" Нестор Ел Маестро. \"Пожелавам си здраве, да направим нещо с ЦСКА, да спечелим трофей, да направим добри резултати, титла, купа и участие в турнира Лига Европа и да влезем в групите\", си пожела Петрович на тръгване. Иначе ЦСКА проведе последна тренировка на \"Армията\" преди отпътуването за Испания. Нестор Ел Маестро взе за лагера всички 25 футболисти, а към отбора в Марбея ще се присъедини и Жеферсон Телес. Играчите са здрави и готови за сериозна подготовка на Пиринеите, съобщават от клуба. Тимът замина с полет за Малага в 14:50 часа от Терминал 2. \"Армейците\" ще се подготвят в Испания до 29 януари, като за периода ще изиграят 4 контроли - срещу германския Бохум (16 януари), унгарския Академия Пушкаш (20 януари), китайския Шанхай Шенхуа (23 януари) и чешкия Виктория Пилзен (28 януари).  Витаутас Черниаускас, Данте Стипица, Петър Петров, Николай Бодуров, Станислав Манолев, Стойчо Атанасов, Ангел Лясков, Жеферсон Телес, Божидар Чорбаджийски, Стивън Перейра, Борис Секулич, Никола Борисов, Валентин Антов, Йоан Бауренски, Жанио Бикел, Рубен Пинто, Тиаго Родригес, Кристиян Малинов, Кирил Десподов, Мартин Смоленски, Едвин Джеси, Енрике Рафаел, Жоржиньо, Мауридес, Евандро, Али Соу", "date": "2019.01.15", "title": "Люпко Петрович призова за титла"}
{"url": "https://www.standartnews.com/biznes/proveryavat-izpravnostta-na-elektromerite-v-stranata-382335.html", "text": "Министерството на енергетиката и Комисията за енергийно и водно регулиране започват съвместни проверки в трите електроразпределителни дружества. Ще се проверява техническото състояние на съоръженията и електромерите в страната. Целта е да се види дали компаниите доставят реалната услуга, за която потребителите плащат. Проверките са в отговор на притесненията от страна на бизнеса за сериозно поскъпване на електроенергията на борсата. Вчера министърът Теменужка Петкова обеща да се търсят възможности държавните енергийни дружества да осигурят допълнителни количества електроенергия за борсовия пазар, за да не се стига до драстични скокове в цената.", "date": "2019.01.15", "title": "Проверяват изправността на електромерите в страната"}
{"url": "https://www.standartnews.com/biznes/izticha-gratisniyat-period-v-koyto-tryabva-da-se-kupi-vinetka-382336.html", "text": "Днес е последният ден, в който шофьорите няма да бъдат глобявани, ако се движат без винетки по републиканската пътна мрежа. Изтича и срокът, в който всички нередности, свързани с продажбата на електронни винетки, трябва да бъдат отстранени. Заради редицата проблеми, възникнали при старта на продажбата, с постовете си се разделиха шефът на АПИ инж. Светослав Глосов, директорът на Националното ТОЛ управление Антон Антонов и още двама чиновници.", "date": "2019.01.15", "title": "Изтича гратисният период, в който трябва да се купи винетка"}
{"url": "https://www.standartnews.com/regionalni/gripna-vakantsiya-zatvarya-uchilishchata-v-silistra-382387.html", "text": "Училищата  в община Силистра излизат  в грипна ваканция. Класните стаи ще останат затворени от  15 януари до следващия понеделник  заради грипната епидемия в региона, гласи заповедта на кмета  на крайдунавския град доктор Юлиян Найденов. По данни на РЗИ в Силистра заболеваемостта в  областта е  достигнала 329 на 10 хиляди души. За да се спре  разпространението на заразата, са въведени ограничителни мерки и във всички детски градини и лечебни заведения.  Спира се плановият прием в болниците, временно  преустановяват работа детските и женски консултации. Станка Христова", "date": "2019.01.15", "title": "Грипна ваканция  затваря училищата в  Силистра"}
{"url": "https://www.standartnews.com/regionalni/nova-detska-ploshchadka-za-detsata-vv-vrshets-382380.html", "text": "Нова детска площадка е изградена във Вършец. Тя е финансирана в рамките на Националната програма „За чиста околна среда – 2018 г.“ и е на обща стойност 17 393,43 лева. \r\nНовопостроената детска площадка е с модерен дизайн, оборудвана е с детски съоръжения, предлагащи различни игрови компоненти, пейки, табели, както и ударопоглъщаща настилка. Всички съоръжения отговарят на Европейските изисквания и норми за безопасност. \r\nЧрез реализиране на дейностите по проекта са постигнати целите на проекта за подобряване на градския пейзаж и качеството на живот на жителите и гостите на град Вършец чрез изграждането на зони за отдих, развлечение и спорт.", "date": "2019.01.15", "title": "Нова детска площадка за децата във Вършец"}
{"url": "https://www.standartnews.com/biznes/do-2030-godina-zapazvat-moshchnostite-v-maritsa-iztok-382331.html", "text": "До 2030 година няма да има закриване на мощности в комплекса „Марица-Изток“. Това важи както за ТЕЦ-ове, така и за мините. Това е разписано в Интегрирания национален план за климата и енергетиката до 2030 година, с хоризонт до 2050 година, който вчера бе представен за първо обсъждане пред синдикатите. КНСБ бе представена от президента Пламен Димитров, Валентин Вълчев от миньорската федерация, Георги Петров от НФЕ, Божидар Митев от НСФЕБ, както и лидерите на синдикалните организации в ТЕЦ „Марица Изток“ 2 Деян Дяков и Мини „Марица Изток“ Наско Митев. С тези планове се определят националните цели на държавите членки и политиките и мерките за постигането им. Това гарантира постигането на целите на европейско ниво до 2030 г. в областта на изменението на климата, а именно 32% дял на енергията от възобновяеми източници в брутното крайно потребление на енергия, 32,5% подобрение на енергийната ефективност и поне 15% междусистемна свързаност. Интегрираният национален план в областта на енергетиката и климата е устойчив, социално приемлив и гарантира националните интереси на страната ни. Той ще разпише ясно, че България няма друга алтернатива освен въглищната енергетика, заяви министър Теменужка Петкова. По думите й въглищата са част от националната сигурност и няма друга алтернатива за енергийната ни система. След 2030 година се планира поетапно закриване на мощности в трите ТЕЦ-а на територията на комплекса, заявиха от министерство. Причината е техния технологичен ресурс. Ако обаче има инвестиции в нови технологии, те ще продължат да работят, обявиха от ведомството. В интегрирания план е предвидено увеличаване на дела на възобновяемите енергийни източници в крайното брутно потребление до 25 процента, съобщи енергийният министър. Категоричната визия на енергийното министерство е, че оттук нататък не може да има стимулиране на този тип производители на ток чрез цената. Те трябва да изграждат своите мощности изцяло на пазарен принцип, изтъкна Теменужка Петкова. В плана е записано, че до 2030 г. България може да има нова ядрена мощност, стана ясно на срещата с КНСБ и КТ „Подкрепа“. Това обаче е записано под условие, тъй като зависи от частния интерес към проекта и редица други условия. Веднага след като стартират консултациите с Европейската комисия по проекта на плана ще започне паралелно обществено обсъждане и у нас с Народното събрание, местни и регионални институции, местната общественост, неправителствени организации и други заинтересовани страни. Синдикатите и министерството се разбраха, че ще проведат втора среща по плана в началото на февруари, след като се запознаят с проекта.", "date": "2019.01.15", "title": "До 2030 година запазват мощностите в Марица-Изток"}
{"url": "https://www.standartnews.com/biznes/otmeneni-poleti-ot-sofiya-do-frankfurt-i-khamburg-382348.html", "text": "Отменени са полети от Летище София до Франкфурт и Хамбург поради стачка в Германия, съобщиха от пресцентъра на летището. Днес авиокомпаниите \"Луфтханза\" и \"Райънеър\" отменят следните полети от и до летище София: LH1429, излитащ от София за Франкфурт в 6.50 ч.; LH1426, пристигащ от Франкфурт за София в 13.40 ч. ; LH1427, излитащ от София за Франкфурт в 14.25 ч. ; LH1428, пристигащ от Франкфурт за София в 22.15 ч. ; FR6405, излитащ от София за Хамбург в 17:30 ч. ; FR6406, пристигащ от Хамбург за София в 23:10 ч. От Летище София препоръчват клиентите за повече информация да се обръщат към съответната авиокомпания.", "date": "2019.01.15", "title": "Отменени полети от София до Франкфурт и Хамбург"}
{"url": "https://www.standartnews.com/biznes/prognozirat-15-20-po-visoki-smetki-za-parno-382345.html", "text": "„От 15 до 20% по-високи сметки. Разбира се това е индивидуално, всеки консумира различно. Но средно това е оценката на енергийните дружества”, съобщи пред Нова телевизия енергийният експерт проф. Атанас Тасев. Той обясни още, че само с 1 градус по-ниски температури увеличават средното потреблението на енергия с 3%. „Сметките са свързани не с цената, а с количеството енергия, което потребяваме. Това е очаквано всяка година”, заяви проф. Тасев. „Моите опасения са, че това, което се случва на пазара с индустриалната електрическа енергия, ще рефлектират много лошо върху цената за бита. Очаквам сериозно увеличение”, заяви Еленко Божков, бивш член на КЕВР. „Увеличи се цената на свободния пазар в някои от дните близо 3 пъти, тоест превишихме някои от съседните борси с близо 40% като цена. Това е предпоставка за увеличаване на цената за бита”, обясни Божков. „Вторият фактор е, че в началото на миналата година беше променен начина за определяне на балансиращата енергия. Тя вече също зависи от цената на свободния пазар”, поясни Божков. „Третият фактор са технологичните разходи. Разпределителните дружества купуват на цена на свободен пазар и имат право и вероятно ще искат да бъдат компенсирани спрямо прогнозните цени”.", "date": "2019.01.15", "title": "Прогнозират 15-20% по-високи сметки за парно"}
{"url": "https://www.standartnews.com/biznes/novite-shefove-na-bdzh-obeshchavat-poveche-vlakove-po-dobra-usluga-382353.html", "text": "Повече влакове, по-добро обслужване на пътниците. Това обещават новите шефове на БДЖ.  „От това, което сме успели да свършим в рамките на три седмици, откогато сме тук, можем да кажем, че всичко е под контрол. Финансовото състояние на дружеството е стабилно. Правим всички възможности да предоставим по-качествена услуга на клиентите на БДЖ“, заяви изпълнителният директор на „Холдинг БДЖ“ инж. Никола Василев. \r\n„Преди нас е имало определени разногласия в съвета на директорите, но чисто оперативно колегите са свършили добра работа по отношение на финансовото положение на дружеството“, коментира инж. Василев. Той посочи, че ръководството е набелязало план, по който да работи.  „Имаме три основни цели, които сме си поставили - максимална удовлетвореност на клиента, максимална сигурност на пътниците и подобряване условията на труд\", обяви инж. Никола Василев. \r\n „Искаме хората, които работят за БДЖ, да се чувстват добре и да се чувстват горди, че работят за дружеството, защото БДЖ е един символ в държавата. Това е идеята, с която ръководството сме дошли тук - да направим нещо добро за тази фирма“, обясни той. „Опитваме се да изкараме БДЖ от 19 в., като  въвеждаме иновационни системи. Това, което следим в момента, са основните показатели в дейността на двете дружества - наличие на локомотиви, състояние на влакове, комуникация с клиенти.“, посочи изпълнителният директор. \r\nРазширява се и информационното обслужване към клиентите. На сайта на БДЖ вече има актуална информация за закъсненията на влаковете. \"Ще въведем в най-скоро време и актуална информация за движение на влаковете, за което работим заедно с колегите от НКЖИ\", обеща инж. Василев. \r\nТой увери, че се работи активно за придобиването на нови вагони.  „Имаме необходимост от това и ще се опитаме в най-кратък срок да наемем такъв, за да можем да изпълняваме графика на движение. В нашия план, който разработваме, основно се осланяме на това, с което ще можем да разполагаме в най-кратко време. Най-лошото, което може да се получи, е компанията да изпадне в задължения, които не може да покрие. Затова, поемайки някакъв ангажимент, тя трябва да бъдем сигурни, че може да ги изпълним“, каза още той. \r\nДружеството може да отдели до 2 млн. лв. през 2019 г. за наем на подвижен състав, каза Григори Григоров, председател на Съвета на директорите на \"Холдинг БДЖ\". \r\nПо думите му,  счетоводната печалба за 2018 г. на групата ще бъде в рамките на 10 млн. лв. „В двете дружества на БДЖ работят около 2500 души и за тази година в момента нямаме планове за преразглеждане на числеността на персонала“, каза още Григоров. Той допълни, че бюджетът на дружеството ще е готов до 15 февруари и ще е с 20 млн. лева повече, отколкото през 2018 г.  \"Все още не са изчистени оперативните задължения. Финансовият ресурс, който ни се предоставя, трябва да е достатъчен и за нов състав, и за изчистване поетапно на оперативните дългове. Определили сме си като програма това да стане до 2024 г., когато изтича договорът на БДЖ \"Пътнически превози\" с държавата и компанията трябва да е готова за новите условия, с които ще оперира след това\", каза още Григоров. По думите му, приходите на БДЖ са около 350 млн. лв. годишно, като половината са субсидия на държавата. 40 млн. лв. е капиталовият трансфер на година с основна задача модернизация на състава. Има подписано споразумение с НКЖИ за периодично плащане на дълговете от 80 млн. лв. „ Средно месечно им даваме по 5-6 млн. лв. и  ги изплащаме регулярно. Стараем се те да не се увеличават“, каза още Григоров. Във връзка с поръчка за ремонт на влакове бе уточнено, че при отварянето на офертите се  оказало, че е останал само един участник. Затова комисията, която е разглеждала тази процедура, е предложила да бъде прекратена. „Основната задача на „БДЖ – Пътнически превози“ е най-вече подобряване графика на движение на влаковете, защото това би довело до прилив на пътници и повишение на приходите. Има доста причини за това, графикът да не е добър, но доста от нещата са и организационни. Другата цел е отношението към пътника – целта ни е хората, които работят в БДЖ – \"Пътнически превози\" да имат такова отношение, че пътникът наистина да се чувства пътник. Целта ни е подобряване културата на общуване на нашите служители“, заяви и управителят на БДЖ инж. Христо Иванов.  \r\nЗа тази година са предвидени 59 ремонта в депата на дружеството. \"Това е първото, което ще направим, за да можем да постигнем планираното\", каза инж. Иванов. \r\n ", "date": "2019.01.15", "title": "Новите шефове на БДЖ обещават:  Повече влакове, по-добра услуга"}
{"url": "https://www.standartnews.com/regionalni/buren-vyatr-polomi-reklamni-pana-i-ogradi-382390.html", "text": "Бурен вятър с пориви до 20 - 24 m/s. \r\nполоми рекламни пана и огради в Стара Загора. \r\n Сигналите за щетите са били получени на безплатния горещ телефон в общината.Съборени и изкривени конструкции на рекламни съоръжения са били констатиран в района на чешмата в кв. „Три чучура\", на влизане в Стара Загора от Казанлък, както и по бул. „Св. Отец Паисий\". Граждани са сигнализирали и за съборено оградно пано на строителен обект върху тротоара на бул.  „Св. Отец Паисий\". Поломени са били и задните стъкла на автобусна спирка на бул. „Славянски\".  \r\n Няма пострадали граждани,уверяват от общината, която е започнала възстановяване на щетите. \r\nФото - Фейсбук  \r\n ", "date": "2019.01.15", "title": "Бурен вятър поломи рекламни пана и огради"}
{"url": "https://www.standartnews.com/regionalni/zadrzhakha-muleta-uchastvali-v-telefonni-izmami-382408.html", "text": "Двама мъже от Хасково – на 62 и 67 години, са задържани за съучастие в телефонни измами, съобщиха днес от старозагорската полиция. Те са били „мулета” на тарторите,т.е. куриери, които са прибирали парите на набелязаните жертви. Това са 68-годишна старозагорка, която е дала 6500 лв. и златни накити, и 76-годишна жена,също от областгния град, оставила пред дома си 4600 евро. И двете жени са били заблудени, че помагат на полицията да залови \"ало\" измамници.  \r\n На 67-годишния мъж с  прокурорско постановление  е наложена мярка за неотклонение \"Задържане под стража\" за 72 часа, а по-младия - на 62 години е задържан за 24 часа. \r\nРабота по изясняване и документиране на престъпната им дейност продължава. \r\n ", "date": "2019.01.15", "title": "Задържаха „мулета”,  участвали в телефонни измами"}
{"url": "https://www.standartnews.com/regionalni/montirat-ledena-przalka-v-tsentra-na-blagoevgrad-382410.html", "text": "Ледена пързалка ще бъде монтирана на площад „Македония“ в Благоевград.Това съобщи на пресконференция кметът на общината д-р Атанас Камбитов. Очаква се монтирането да приключи до края на тази седмица. \r\nПързалката ще бъде с размери 12x25 м. Капацитет й ще е 50 души. За посетителите са осигурени  инструктор и медицинско лице. На разположение на желаещите да се пързалят са общо 200 чифта кънки, а цените ще са преференциални.    \r\nПързалката ще функционира до 1 март.  ", "date": "2019.01.15", "title": "Монтират ледена пързалка в центъра на Благоевград"}
