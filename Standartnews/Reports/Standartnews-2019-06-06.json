{"url": "https://standartnews.com/biznes/petrolt-padna-pod-60-dolara-za-barel-394056.html", "text": "Цената на доставка за барел от суров петрол Брент се понижи с 2,24 долара, търгувайки се на 59,73 долара в 15:45 централно гринуичко време. Миналата седмица генерал-майор Яхя Рахим Сафави, висш военен съветник на иранския върховен лидер Али Хаменей, предупреди, че всеки въоръжен сблъсък между Иран и САЩ в Персийския залив ще доведе до незабавен скок на цените на петрола над 100 долара за барел. В края на миналата година обаче анализаторите от швейцарската инвестиционна банкова група \"Юлиус Баер“ заявиха, че цената на петрола Brent ще остане в рамките на 60-80 долара за барел през 2019 година. ", "date": "2019.06.05", "title": "Петролът падна под 60 долара за барел"}
{"url": "https://standartnews.com/regionalni/nivoto-na-dunav-se-pokachva-brzo-393981.html", "text": "С 27 сантиметра  се е повишило нивото на Дунав край Силистра в последното денонощие. По данни на Агенцията за поддържане и проучване на плавателния път по реката на 5 юни са измерени  575 сантиметра височи на водния стълб. \r\n  \r\nПрогнозите на експертите са, че в следващите 24 часа пълноводието ще се увеличи и нивото ще скочи с още  52 сантиметра, за да достигне  627 сантиметра. Това е около 1,5 метра по ниско от критичните 777 сантиметра, при които  реката прелива и  може да предизвика наводнения. Още не са обявени  мерки за денонощно наблюдение на нивото на Дунав, но метролозите   следят внимателно  възходящия тренд на кривата, която измерва  пълноводието. За сега няма  данни за  наводнени площи  в крайречната зона или за разливи в района на езерото „Сребърна”, както се случва  при високи води  в голямата река.  ", "date": "2019.06.05", "title": "Нивото на Дунав се покачва бързо"}
{"url": "https://standartnews.com/svyat/kralski-osobi-i-svetovni-lideri-v-portsmut-394059.html", "text": "На събитието присъства британската кралица Елизабет ІІ, както и президентът на САЩ Доналд Тръмп със съпругата си Мелания. Първото американско семейство е на държавно посещение в Обединеното кралство. На церемонията присъстват и президентът на Франция Еманюел Макрон и британският премиер в оставка Тереза Мей. По-голямата част от въоръжените сили преминават от Портсмут през Ламанша към Нормандия. Най-мащабната операция във военната история е от решаващо значение за по-нататъшния ход на Втората световна война. По повод годишнина от така наречения D-Day, в четвъртък (6 юни), на френското крайбрежие се планира голямо събитие. Тръмп също ще участва в него.", "date": "2019.06.05", "title": "Кралски особи и световни лидери в Портсмут"}
{"url": "https://standartnews.com/regionalni/ikonata-dostoyno-ekst-pristiga-v-pomorie-394009.html", "text": "Възможност да се поклонят пред лика на Света Богородица \"Достойно есть\" и да се докоснат до нейната сила жителите и гостите на град Поморие ще имат от 7 до 11 юни в църквата \"Свето Рождество Богородично\". Чудотворната икона на Света Богородица „Достойно есть” е дар на Българската православна църква от монашеството в Света гора, Гърция. С разрешението на Светия Синод и благословията на Негово Светейшество Български патриарх Неофит и тази година иконата ще напусне пределите на столичния храм „Св. Александър Невски” и ще бъде изложена в центъра на Поморие, на 7 юни, петък, от 17 часа, пише Флагман. Повод за гостуването на иконата е откриването на Международния фестивал на православната музика, носещ името на светинята. За първи път чудодейният образ на Божията майка пристига в морския град през 2013 година по инициатива на кмета Иван Алексиев. Оттогава до днес посрещането на иконата се е превърнало в неизменна част от фестивала и в дългоочаквано от всички миряни събитие. От 7 до 11 юни в църквата “Свето Рождество Богородично” жителите и гостите на Поморие ще могат да се поклонят пред лика на Света Богородица „Достойно есть” и да се докоснат до нейната сила.", "date": "2019.06.05", "title": "Иконата \"Достойно есть\" гостува в Поморие"}
{"url": "https://standartnews.com/regionalni/predlagat-kvartiri-za-francofolies-blagoevgrad-394035.html", "text": "По-малко от три седмици остават до най-голямото и очаквано музикално събитие в България - “Francofolies. Благоевград“. Фестивалът, който превръща Благоевград в световна музикална сцена, ще се проведе на 21-22 юни в парк „Македония. Той ще бъде предхождан от още две значими музикални събития, а именно „Jumaya Stage Festival” - 7 и 8 юни, както и големият концерт на БГ Радио – 14 и 15 юни. Поради сериозния интерес към фестивалите и пълната заетост на хотелите в града, и тази година Община Благоевград има абсолютна готовност да съдейства на хора, които търсят или отдават квартири, апартаменти и къщи за гости под наем. Всеки, който се нуждае от съдействие, може да позвъни на 0884115150, да посети офиса на Туристически-културно информационен център – Благоевград или да пише на https://www.facebook.com/infocentreblg/.", "date": "2019.06.05", "title": "Предлагат квартири за “Francofolies. Благоевград“"}
{"url": "https://standartnews.com/svyat/17-godishna-kholandka-izbra-evtanaziyata-394027.html", "text": "17-годишна холандка, която избра смъртта пред болестта, разтърси света - Ноа Потовен получи право на евтаназия и тя беше извършена преди ден, съобщиха \"Дейли мейл\" и \"Таймс\". Лекарите са поставили смъртоносната инжекция само ден след като момичето навършило 17 години, защото по закон именно от тази възраст холандските граждани имат право да вземат решение за евтаназия без съгласието на родителите си. Майка й и баща й обаче не знаели за нейното решение и изпаднали в шок, когато научили малко преди евтаназията. Те случайно намерили в стаята й няколко прощални писма, които оставила за тях и приятелите си и в които обяснява защо е стигнала до този избор. След това Ноа отправила и разтърсващо послание в социалната мрежа, в което заявила, че всичко това е резултат на безнадеждно и непоносимо психическо страдание и че до 10 дни ще умре. \"Свършва се. Не съм истински жива от толкова дълго време. Дишам, но не живея!\", написала Ноа, която от известно време спряла да се храни и дори да пие вода, след като миналата година била приета в болница в тежко състояние с поднормено тегло и поставена в кома на изкуствено хранене. Тя е страдала от посттравматичен стрес, депресия и анорексия, предизвикани от насилие в детството й. Когато била на 11 години била нападната от свой съученик на парти, а на 14 - изнасилена от двама души. Скрила обаче тези факти от родителите си, защото я било срам.", "date": "2019.06.05", "title": "17-годишна холандка избра евтаназията"}
{"url": "https://standartnews.com/regionalni/v-razgrad-pasporti-shche-se-poluchavat-i-v-sbota-393988.html", "text": "Паспортната служба в Разград ще работи на 8 юни събота, съобщават от ОД на МВР в града. Това се прави, за да могат българските граждани, които  живеят в чужбина и са дошли у дома, за да прекарат мюсюлманския празник Рамазан байрам с близките си, да ползват услугите на  паспортната служба. В съботния ден служителите от звено „Български документи за самоличност” ще работят от 9 до 15 часа, като  обслужване ще има само на гишето за получаване на готови документи. Според данните на МВР в Разград през 2019 г. в изтичат 3853 лични карти, 8 265 паспорта и 3240 шофьорски книжки на граждани, които са регистрирани в областта. През 2020 г. в региона предстои подмяната на 21 950 лични карти, 15 924 паспорта и 8 524 свидетелства за управление на МПС.   По Закон лична карта с изтекла валидност трябва да бъде подменена в 30-дневен срок, а паспорт – в 3-месечен. Изтеклите документи се връщат в паспортната служба на МВР. В противен случай Законът предвижда глоба от 20 до 150 лева. В случай на загубени или повредени български документи за самоличност глобата е от 30 до 200 лева, напомнят от полицейския пресценър в Разград.  ", "date": "2019.06.05", "title": "В Разград паспорти ще се получават и в събота"}
{"url": "https://www.standartnews.com/sport/infantino-ostava-nachelo-na-fifa-394064.html", "text": "Джани Инфантино остава начело на ФИФА. Това стана след като днес на конгреса в Париж бе преизбран за президент на Международната футболна асоциация. В речта си към представителите на различните федерации той пое отговорността за това, че централата беше \"токсична и почти престъпна\", но вече се е завърнала към своите изконни ценности. \r\nПреизбирането на Инфантино беше прието с бурни аплодисменти от Конгреса, който по-рано през деня прие закон да няма вот, ако за позицията има само един кандидат. Днешният случай бе именно такъв и след него 49-годишният адвокат получава нов 4-годишен мандат за реализирането на идеите си. Инфантино е президент на ФИФА от февруари 2016 година, когато наследи Сеп Блатер след корупционния скандал. \r\n\"Вече никой във ФИФА не говори за криза, а за полагане на нови основи от нулата. Никой не говори за скандали или за корупция, а за футбол. Можем да кажем спокойно, че загърбихме тези истории. Организацията се превърна от токсична и почти престъпна в това, което трябва да бъде - такава, която развива футбола и е синоним на прозрачността и честта\", каза той. \r\n\"Днес всичко е открито. Не е възможно ФИФА да плаща под масата или да извършва неетични действия с парите си. Вече няма място за корупция\", добави Инфантино в Париж.", "date": "2019.06.05", "title": "Инфантино остава начело на ФИФА"}
{"url": "https://standartnews.com/regionalni/erp-sever-svetva-pri-buri-stoyte-dalech-ot-elektricheski-stlbove-394003.html", "text": "Обичайните за летния сезон бури, често придружени от градушки и мълнии, оказват неблагоприятно влияние върху съоръженията за доставка на електроенергия, най-вече върху въздушните електропроводни линии. Електроразпределение Север, част от групата ЕНЕРГО-ПРО Варна, призовава към максимална бдителност при разразяването и след отминаването на природни стихии. Ако в подобни ситуации се намирате в близост до съоръженията от електроразпределителната мрежа, съветваме ви да се придържате към няколко основни правила за безопасност, за да предотвратите възникване на злополуки. По време на буря стойте максимално отдалечени от електрически стълбове, проводници, трафопостове и други съоръжения, които са част от електроразпределителната мрежа. Ако забележите скъсан проводник, не се доближавайте на по-малко от 10 метра от него и предприемете мерки, с които да предотвратите достъпа на трети лица до зоната на опасност – например чрез поставяне на ограждения. Незабавно се свържете с ЕРП Север на денонощния телефон 0700 1 61 61 или на националния спешен телефон 112! Препоръчително е да останете на мястото на аварията до пристигане на аварийните екипи. Ако от съображения за безопасност се налага скъсан проводник от мрежата ниско напрежение да бъде преместен и не е възможно да се изчака пристигането на специализираните екипи, преместването трябва да се направи с повишено внимание, като се използва напълно сух пластмасов или дървен предмет с дължина не по-малка от 2 метра. Електроразпределение Север призовава всички компании, които притежават високогабаритна техника, да спазват стриктно правилата за безопасност и да работят с повишено внимание в близост до електропроводни линии. Спазването на правилата за безопасност ще предотврати злополуки с хора, унищожение на техника и реколта, както и щети по електроразпределителната мрежа.", "date": "2019.06.05", "title": "ЕРП Север съветва: при бури стойте далеч от електрически стълбове"}
{"url": "https://standartnews.com/svyat/amerikanka-poseti-vsichki-strani-na-planetata-394046.html", "text": "21-годишната американка Лекси Олфорд подобри рекорда на Гинес за най-млад човек, посетил всички 196 суверенни държави на планетата, съобщи агенция ЮПИ, цитирана от БТА. Рекордьорката се яви в севернокорейската част на \"синята къща\" в демилитаризираната зона между двете Кореи, като по този начин достигна до последната държава в своя списък. Олфорд изпитала големи затруднения във връзка с наложената забрана на американското правителство за посещенията в КНДР, но по правилата на Гинес тя имала право да стъпи на нейната територия в \"синята къща\" и това да се зачете за преминаване на границата й. Скрийншот/Instagram Младата американка подобрява предишния рекорд в дисциплината, принадлежащ на 24-годишния британец Джеймс Аскит. Снимка: Официален профил във Facebook Според Лекси Олфорд най-трудната част от приключението й не било самото посещение на различните страни, а представянето на доказателства, че тя е пребивавала в тях. Снимка: Официален профил във Facebook От Гинес искали подписани свидетелски удостоверения за всяка една от държавите в списъка й, самолетни билети, печати в паспорта, хотелски разписки и други формалности. Снимка: Официален профил във Facebook", "date": "2019.06.05", "title": "Американка посети всички страни на планетата"}
{"url": "https://standartnews.com/svyat/eto-go-mzha-ubil-blgarina-ventsislav-394043.html", "text": "Впоследствие се оказа, че нашият сънародник бил нападнат, докато се прибирал заедно с двамата си синове от група мъже, малко след като са напуснали мястото, където са наблюдавали мача в Саутпорт, Мърсисайд. Инцидентът се случил в близост до хотел \"Скарибрик\" на \"Лорд Стрийт\", а дни след това Маргинов починал от раните си в болница, пише Агенция БЛИЦ. . Днес таблоидите във Великобритания пуснаха и снимки на убиеца - 31-годишният Джеймс Питър Джелинг. Той е родом от Хемптън Роуд и е обвинен в тежка телесна повреда. Британецът се изправил пред съда във вторник и към момента е задържан под стража. Другият участник в боя е освободен под гаранция. ", "date": "2019.06.05", "title": "Ето го мъжа, убил българина Венцислав"}
{"url": "https://www.standartnews.com/sport/ungarets-ni-sviri-macha-s-chekhiya-393960.html", "text": "Съдийска бригада от Унгария, начело с главния рефер Тамаш Богнар, ще ръководи европейската квалификация между Чехия и България на 7 юни в Прага. Асистенти на Богнар ще бъдат Балаж Бузаш и Петер Кобор, а четвърти арбитър ще е Ищван Вад. За делегат на УЕФА бе определен Йохан Йохквист от Швеция. Двубоят ще започне с минута мълчание в памет на трагично загиналия футболист на домакините Йозеф Шурал, като играчите на двата отбора ще носят черни ленти на ръкавите си по време на срещата. \r\nБогнар е на 40 години, работи като счетоводител и е роден в градчето Шорвор. От 2006-а година ръководи мачове в първа лига на Унгария от 2006 година, а три години по-късно е включен в листата на ФИФА.", "date": "2019.06.05", "title": "Унгарец ни свири мача с Чехия"}
{"url": "https://www.standartnews.com/sport/dvama-napuskat-livrpul-393972.html", "text": "Двама футболисти напускат Ливърпул, съобщиха от клуба. Това са нападателят Даниел Стъридж и защитникът Алберто Морено, чиито договори изтичат в края на юни. \"Всички желаем на Даниел и Алберто най-доброто за тяхното бъдеще. Те винаги ще бъдат част от семейството на Ливърпул\", се казва в обръщението. \r\n\"Най-важната дума, която трябва да се каже на тези двама чудесни играчи е \"благодаря\". Без тях не бихме били там, където сме сега\", добави Юрген Клоп. Стъридж има 2 гола в 18 мача. Морено записа едва 2 мача във Висшата лига през сезон 2018/19 г.", "date": "2019.06.05", "title": "Двама напускат Ливърпул"}
{"url": "https://standartnews.com/svyat/sbrakha-11-tona-bokluk-ot-vrkh-everest-394050.html", "text": "11 тона боклук са събрани при специализирана експедиция на непалски граждани на връх Еверест, предаде БГНЕС. По време на нея са открити и четири трупа. Това съобщи Дандурай Гимира, официален представител на министерството на туризма на Непал. Той уточни, че в продължение на няколко седмици членовете на експедицията са събирали бутилки, консерви и бутилки с кислород. Гимира призна, че на Еверест има още отпадъци, но определи работата на сегашната експедиция като доста успешна.", "date": "2019.06.05", "title": "Събраха 11 тона боклук от връх Еверест"}
{"url": "https://standartnews.com/sport/ungarets-ni-sviri-macha-s-chekhiya-393960.html", "text": "Съдийска бригада от Унгария, начело с главния рефер Тамаш Богнар, ще ръководи европейската квалификация между Чехия и България на 7 юни в Прага. Асистенти на Богнар ще бъдат Балаж Бузаш и Петер Кобор, а четвърти арбитър ще е Ищван Вад. За делегат на УЕФА бе определен Йохан Йохквист от Швеция. Двубоят ще започне с минута мълчание в памет на трагично загиналия футболист на домакините Йозеф Шурал, като играчите на двата отбора ще носят черни ленти на ръкавите си по време на срещата. \r\nБогнар е на 40 години, работи като счетоводител и е роден в градчето Шорвор. От 2006-а година ръководи мачове в първа лига на Унгария от 2006 година, а три години по-късно е включен в листата на ФИФА.", "date": "2019.06.05", "title": "Унгарец ни свири мача с Чехия"}
{"url": "https://standartnews.com/mneniya/stiga-veche-s-tsvetanov-394060.html", "text": "  Какво се оказа? Борисов затръшна вратата на Цветанов, той обаче продължава да влиза през прозореца на телевизора всеки ден. Наслушахме се на емоционалните му оценки за миналото, нагледахме се на битието му. Даже прочетохме и поста му за изтребителите. Докато обаче се вторачваме в това при кого би могъл да отиде, пропускаме важната подробност - защо си отиде от Борисов. По-точно, защо Борисов, дори неучтиво, го помоли да напусне. И отговорът не е в апартаментгейт или в борбата за марката и сърцето на партията. А в \"Ерата Цветанов\", която приключи за ГЕРБ. Защото големите промени, които идват, засягат не партията, а държавата.  Резултатите от вота са еднозначни - хората не виждат алтернатива, но търпението им е на изчерпване. Всички българи очакват най-после  да заживеят като европейци, а не само тези, които ползват фондовете от чужбина. Искат магистрали, но мечтаят по тях да се връщат децата им, забегнали на гурбет. Радват се на санираните ясли и забавачки, но са гневни, че няма достатъчно места за обикновените деца. А парите за тях не стигат нито с майчинските, нито с пенсиите. Хвалят Борисов за новите учителски заплати, но негодуват, че програмите за учениците остават стари. Заводите никнат като гъби, но липсват работници. Бизнесът успява ударно да вдига заплати, но така и не може да влезе в ръководството на гимназии и университети. Плаче за нови технологии, но милионите за наука изтичат от години само за богоизбрани. Индустриални зони - бол, но технологични центрове - кът. Кметовете свикнаха с лесните безплатни пари от Европа, но те пък свършиха. За капак и схемата с комисионите се промени. Впечатляващите показатели за високо ниво на инвеститори, ниска безработица и външни заеми ни доближават до еврозоната, но не и до евростандарта на другите държави от съюза. Защото ръстът на икономиката, не може да удари дори заветните четири процента. Борисов може да е изтървал някои процеси в партията си, но не е пропуснал нито една от горните тенденции. И е напълно наясно, че икономиката у нас прегрява. Смяната на модела е неизбежна. Когато говори, че няма да позволи България да мине на бавна скорост в Евросъюза всъщност намеква друго - че готви нова скорост за държавата, сиреч за икономиката. Трансформацията ще се брои за успешна, ако доведе до по-високи доходи, по-качествено образование, по-конкурентоспособни предприятия и повече иновации. Ключовата дума е добавената стойност. Тя ще ни превърне от икономика на ишлеме, в държава на високите технологии, а процентният дял на износа на суровини ще се измести от този на експорта на преработващата индустрия. Без съмнение, предстои да бъде отворена най-голямата обществена поръчка в новата ни история. Не за икономическа инфраструктура, а за политически инженеринг. В нея възложител е народът, а изпълнител са политиците. Които могат да я реализират както коалиционно, така и по единично. Идейното наддаване вече започна. ДПС обяви, че е напълно готова с програмата за ускорено и догонващо развитие, БСП припомни, че предложенията й са събрани във Визия за България. Вицепремиерът Томислав Дончев вече публикува основните параметри от стратегията на властта, а ВМРО поискаха преразглеждане на управленската програма. Отлагането на дебата с повече от десетилетие обаче днес вещае мощни летни бури. Те вече разтресоха политическия небосклон.  Като например, предложението на опозицията за намаляване на ДДС за хляба, лекарствата и книгите. Нещо, за което гилдиите настояват от години. И което, ако не свали цените, поне ще ги застопори при ускорената инфлация. Ако предложението не бе огласено от депутата Делян Пеевски, сигурно никой нямаше да му обърне внимание. Но в новата ситуация, само за дни браншовите организации добиха самочувствие и веднага изкараха стотици аргументи в полза на промяната. Студеният душ дойде от премиера Борисов на пролетния бал на българските индустриалци. Няма да пипаме данъците, отсече той и обвини опозицията, че не е свалила налога докато е била на власт. Поведението на Борисов е повече от обяснимо. 10 години той пресича разговора за диференциран ДДС с пълното убеждение, че това е основен стълб на икономическата му стабилност. Твърдеше го и пред свои, и пред чужди в Европа. И дълбоко вярваше, че една данъчна промяна ще сложи прът в колелото на икономическите му успехи и ще отвори пробойна в хазната, която няма как да запуши. Но ситуацията вече е различна. Промяната тече в цяла Европа. А Борисов отдавна е недолюбван, че хем не сваля данъци, хем не маха плоския налог. Като по този начин продължава да гали едрия бизнес и мениджърите. И да се кахъри, че “ако за едни стане безплатно, други ще платят сметката”. Каквото и да е окончателното му решение, то няма да е скоро. Отсега е ясно обаче, че общественият дебат за данъци се очаква да е най-лекият. Той ще е загрявка за острите сблъсъци, когато се заговори за доходи и образование. Защото те са разковничето на благосъстоянието, за което мечтаем вече 30 години мъчителен преход. Дебатът е отворен. Но за разлика от политическия, той ще бъде наистина инфарктен. Защото не засяга оцеляването на партиите, а на хората. И в него водещи ще са не политическите клишета, а икономическите формули. Затова с края на махленското политическо боричкане Цветан Цветанов слезе от сцената. А на кръглата маса за новата икономика сяда Томислав Дончев. Човекът с раницата сменя човека с апартаментите. Интересно е какво има в нея? Със сигурност нито нотариални актове, нито партийни кандидатури за кметове. Най-вероятно лаптоп  с екселски таблици.", "date": "2019.06.05", "title": "Стига вече с Цветанов!"}
{"url": "https://www.standartnews.com/sport/otide-si-arkhitekta-na-shampionskata-liga-393982.html", "text": "Бившият президент на УЕФА Ленарт Йохансон почина на 89 години след боледуване.Ленарт Йохансон е считан за архитекта на най-престижния клубен турнир Шампионска лига по време на 17-годишния си период като президент на Европейската футболна асоциация (УЕФА). \"Ленарт Йохансон е най-добрият футболен лидер за всички времена. Никой друг швед не е имал такова влияние в историята на тази игра. Той бе дълбоко уважаван като президент на УЕФА и вицепрезидент на ФИФА, а неговите качества на лидер са признати навсякъде по света\", заяви президентът на шведската федерация Карл-Ерик Нилсон. Йохансон ръководеше УЕФА между 1990 и 2007 година, когато беше победен в изборите от френската легенда Мишел Платини. Шведът беше кандидат и за президентския пост на ФИФА през 1998, когато загуби вота срещу Сеп Блатер. Йохансон реформира европейския футбол с радикалната трансформация на КЕШ в Шампионска лига през 1992-а година, когато и отборите след първо място във вътрешните първенства получиха шанс да се състезават за трофея.", "date": "2019.06.05", "title": "Отиде си архитектът на Шампионската лига"}
{"url": "https://www.standartnews.com/sport/albena-kp-s-rekord-po-uchastnitsi-394013.html", "text": "Рекорден брой отбори ще участват в най-големия и престижен футболен турнир за аматьори Албена къп 2019. Осмото издание е насрочено от 13 до 16 юни 2019 г. с награден фонд от 12 000 лева. Надпреварата се организира от „Албена“ АД и „Турист Спорт Холидейс“ ЕООД и има за цел участниците да съчетаят приятно летуване в курорта с емоциите от престижния аматьорски футболен турнир. Традиционно в турнира участват  най-добрите отбори по минифутбол от цялата страна, многократни победители в други аматьорски футболни формати. Очакванията са тази година броят отбори да бъде рекорден и да надхвърли 30. На участниците се предлагат отличните условия за летуване и перфектните терени в КК „Албена“. Отборите ще бъдат разпределени чрез жребий в осем групи по 4 отбора и след изиграването на предварителния кръг  първите два тима от всяка група ще продължат в елиминационна фаза. Победителите в турнира ще спечелят 3200 лева, подгласниците им –  2400 лв., тимовете на трето и четвърто място по 1600 лв., а отборите от пето до осмо място по 800 лева. Официален патрон на турнира е Димитър Пенев – треньор №1 на 20 век. „От своето основаване досега турнирът Албена Къп предизвиква огромен интерес сред практикуващите любимата игра. Свидетел съм с каква амбиция играят футболистите, всяка година мачовете стават все по-качествени и предизвикват много емоции сред зрителите курортисти. А и винаги се надяваме от подобни надпревари да се появи следващия Пеле…Защо не…,“ каза Пенев по време на състоялата се днес пресконференция за турнира   „Искам да благодаря на легендарния Димитър Пенев, че толкова години подкрепя надпреварата, личности като него винаги увличат младите. Тази година турнирът се очаква да бъде с рекорден брой участници, съобразно тях ще бъде определена и схемата. През годините състезанията се утвърдиха като едно своеобразно държавно първенство,“ каза Стефан Йорданов, директор на турнира Албена Къп. Думите му бяха подкрепени от Иво Славчев, бивш футболист на Миньор Пк, ЦСКА и Локомотив Сф. „Не съм пропускал нито едно издание и мога да твърдя, че това е най-големият турнир за аматьорски футбол в България,“ сподели Славчев. На срещата с медиите присъства и капитанът на миналогодишните шампиони Юлиян Христов, който разказа за емоционалните мигове на триумфа и даде подробности около подготовката за тазгодишното издание.   Спечелването на титлата „Европейски курорт на спорта за 2019 г.“ предизвиква сериозен интерес към българската морска перла Албена. Курортният комплекс бе удостоен със званието на Годишната церемония на ACES Europe през декември м.г. в Брюксел. Титлата се дава за първи път в историята и очевидно е причина за увеличените заявки за почивка това лято. Богатият календар се допълва от събития както на ниво професионален спорт, така и от турнири за аматьори. Насърчават се детските турнири и пара-спортовете. От миналия месец, в обновеният вътрешен басейн с минерална вода в сърцето на Албена, стартира и училище по плуване за деца и възрастни. Наред с това курортът е домакин на над 100 спортни събития тази година, сред които няколко спартакиади, олимпийски младежки фестивал на БОК, тренировъчен лагер на тежкоатлети от Канада, а по инвестиционната програма се реновира инфраструктурата на залата, на футболния комплекс, на игрищата в Оброчище и на плажа се оформят специални площадки за въвличане на повече хора в спортни занимания чрез анимациите за почиващите. Общо над 25 000 души ще се възползват през 2019 г. от спортната база на един от най-добрите световни комплекси в това отношение. Същевременно това лято Албена ще отбележи своя 50-годишен юбилей.  ", "date": "2019.06.05", "title": "\"Албена Къп\" с рекорд по участници"}
{"url": "https://www.standartnews.com/sport/makron-skochi-na-uefa-394008.html", "text": "Френският президент Емануел Макрон критикува плана на УЕФА за реформи в Шампионската лига, които ще направят най-престижния европейски клубен турнир на практика запазен за богатите. Той подкрепи открито президента на местната федерация Ноел Льо Грет, който е един от откритите противници на идеята. \"Трябва да защитим нашите клубове. Не е добра идея да обърнем гръб на доброто за всички за сметка на някои\", заяви той. \"В последните години във футбола има много пари. Ние искаме да защитим нашите клубове и аз подкрепям президента Льо Грет, който смята, че реформите ще водят футбола към по-лоши времена\", добави Макрон.", "date": "2019.06.05", "title": "Макрон скочи на УЕФА"}
{"url": "https://standartnews.com/svyat/amerikanets-specheli-3446-mln-s-predskazanie-394057.html", "text": "Курабийка с предсказание донесе на американски пенсионер джакпот от $344,6 млн. Щастливият победител в мотарията \"Пауърбол\" заяви пред медиите, че заслугата за това е на 8-годишната му внучка, предаде АФП. \"Не очаквах да спечеля. Просто имах късмет\", каза развълнуваният Чарлз Джаксън, след като поиска печалбата си в Роли, Северна Каролина. 66-годишният мъж обясни, че късметлийските номера били написани на късче хартия, която дъщерята на доведения му син извадила от курабийка с предсказания. \" \", добави Джаксън на пресконференция. Новият милионер обясни, че обикновено играе с едни и същи 5 числа в седмичните лотарии, като досега не е печелил.   ", "date": "2019.06.05", "title": "Американец спечели $344,6 млн. с предсказание"}
{"url": "https://standartnews.com/kultura/plnata-programa-na-hills-of-rock-2019-zaradva-fenovete-394047.html", "text": "Вече е ясна пълната програма за тазгодишното издание на Hills of Rock, който ще се проведе от 28 до 30 юни на Гребния канал в Пловдив. 42 групи ще участват във фестивала, разпределени на 3 сцени. На 28 юни, петък, на сцената „На тъмно“ ще се качат Affection, Life Light, Shadows Out of Time, White Mahala и Maika; на „Music Jam Stage“ феновете ще гледат и слушат Visions of Atlantis, Enemy Inside, Sevi и 40 Days Later; главната сцена ще покорят Crazy Lixx, Gloryhammer, Avatar, Moonspell и Disturbed. На 29 юни, събота, очакваме Obraten Efekt, Krekhaus, A-Moral, Ivory Twilight и Brkovi; Dreamshade, Konkurent, G Point и Zuum; и Adimiron, Lord of the Lost, Bonfire, Ronnie Romero & Eridan и Whitesnake. На 30 юни, неделя, овациите ще бъдат за Ostava, Les Animaux Sauvages, Innerglow, Kopriva и The Toasters; Voice of Ruin, Decline The Fall, Dishonored и Nemesis; и Sinheresy, Royal Republic, Amaranthe, Children of Bodom и Garbage.", "date": "2019.06.05", "title": "Пълната програма на Hills of Rock 2019 зарадва феновете"}
{"url": "https://www.standartnews.com/sport/kobrata-pregovaryame-s-ruis-393983.html", "text": "Кубрат Пулев е на път да се изправи срещу новия световен шампион в тежка категория на IBF, WBA, WBO и IBO Анди Руис през ноември в Лас Вегас. Това коментира лично Пулев в интервю за \"Тема Спорт\" от САЩ. Той призна, че вече са стартирани преговори в тази посока. „Бих посъветвал Джошуа да не се хвърля на реванш с Руис, защото ще загуби отново. При това още по-тежко. Видяхте, че той бе наистина безпомощен. Има една много хубава българска поговорка - не си прави сметки без кръчмар. Говореха за следващи срещи, влючително водиха преговори и с нас за мач през ноември на \"Уембли\". Не го брояха за жив, държаха се надменно, но Господ гледа и бе на друго мнение. Ние вече започнахме преговори с Руис. Не виждам причина двубоят да не се проведе през ноември. Говорим за Лас Вегас\", сподели Кубрат, който е официален претендент на IBF. Ако все пак от щаба на Анди Руис се съгласят за реванш с Джошуа, то Кобрата ще излезе срещу следващия в ранглистата на федерацията - Агит Кабайел. „Вече водихме преговори за мач с Джошуа през ноември, но явно такъв няма да има. Радвам се, че съм претендент именно на тази федерация на IBF, защото тя е с железни правила. Вече водим преговори с хората на Руис и считам, че е много вероятно през ноември да има мач с него за световните титли“, допълни Кобрата.  Колкото до слуховете за евентуален сблъсък с Тайсън Фюри при отказ на Руис, Пулев обясни: „Фюри? Не, няма как да се боксирам с него за титла, защото той е много по-назад в ранглистата на IBF. До десетина дни всичко ще стане ясно. Ако Руис все пак се реши на ход за реванш с Джошуа, ще се боксирам със следващия в ранглистата. Това е правилникът на федерацията. Още малко търпение и всичко ще си дойде на мястото“.  Що се касае до наказание то на българина по казуса с целувката на Джени Суши, Пулев обясни: „Може да се каже, че и двете неща ги правя. Започнах курсовете и ще изпълня това, което са ми поставили от комисията като наказание. До 22 юли ще направя всичко, което искат от мен, за да мога да си върна лиценза. Смятам, че това е още един житейски опит, който ще натрупам и ще ме обогати. В същото време си мисля, че можеха да ми оставят лиценза и пак да назначат тези курсове, щях да ги мина и без да ми отнемат правата, но няма значение. Радвам се, че нещо подобно ми се случва, защото това е още опит, който продължавам да трупам. Интересни са курсовете. Нова материя“.", "date": "2019.06.05", "title": "Кобрата: Преговаряме с Руис"}
{"url": "https://www.standartnews.com/sport/mdretst-na-futbola-394007.html", "text": "Ленарт Йохансон беше син на работническо семейство, обожаваше шейните. Роден на 5 ноември 1929 г. в Брома, Швеция. Израства в кокетното градче Акешов, на кратка разходка с велосипед от ст. \"Расунда\", домът на АИК. В неделя, първо ходеше на църква в 11,00 часа, а после с колелото на мач - обикновено от 13,30 ч. \r\nСамо на 8 г., малкият Ленарт Йохансон за първи път направи този график, за да види дербито АИК - Малмьо (първият мач на този стадион). \"Вероятно съм един от малкото хора, които видях първият и последния мач (АИК - Наполи през 2012 г.) на \"Расунда\", казва Йохансон. \r\nТой започва да рита на 12 г. в малка школа, но няма пари и трябва да работи. Но заради слабата икономика, не се намира и работа за малкия Ленарт. В резултат на това, той и няколко негови приятели само правят нещо като школа - \"IK Hjälm\". Те спяха в приюти и получаваха по 25 крони на къща, за това че чистят и подреждат всичко там. Първият им мач се проведе на новосъздадения Броммапойкарна. Той пък носеше хокейна каска в цветовете на националния отбор - жълто и синьо. Той обаче не се виждаше като талант на терена. Беше доста добър в кимането, в преговорите. Още тогава го знаеше. Обичаше да решава проблемите с дипломация, а не с нарушения. \r\nСлед края на кариерата си Ленарт напредва в работата си във фирмата \"Forbo Forshaga\", където започва на 15 години и завършва като главен изпълнителен директор и председател на борда 50 години по-късно. През 1985 г. Леннарт е избран за председател на Шведската футболна асоциация, където е до 1990 г. Идва и голямата крачка напред. Леннарт бе избран на Конгреса на УЕФА в Малта през 1990 г. за петия президент. Втората най-влиятелна позиция във футбола! Пост, който той запази до 2007 г. Най-дългият период, в който някой е бил в офиса. \r\nСамият Леннарт смята, че вероятно е бил избран, защото той, като швед, е извън конфликтите, в които участваха кандидатите от големите футболни нации. Швеция имаше висок статут на солидарна страна, която гледаше на спорта преди всичко. \r\nУЕФА, която Ленарт Йохансон пое, беше много различна от днешната. Офисът в Берн не беше изключителен. Организацията имаше оборот от малко под 50 милиона шведски крони годишно. Промяната обаче бе пълна и ще се случи бързо. Правото на телевизионни предавания внезапно генерира пари, както никога досега. Светът на бизнеса и финансите влезе със светкавична скорост във футбола. От там се появи дизайнът за новата купа за европейския шампион, а от там и за целия турнир. \r\nШампионската лига бе създадена! И световният футбол щеше промени завинаги. За добро и зло! \"Беше време за плячка. УЕФА западаше и големите ни състезания не генерираха приходите, които трябваше. А и хората бяха загубили интерес\", каза Ленарт Йохансон в интервю пред Фредрик Белфрадж в \"News 55\". \r\nУЕФА обаче прерасна в съвременен фактор на мощността с многомилиарден оборот. Телевизионните компании започнаха да плащат огромни суми, които направиха УЕФА и клубовете и играчите изключително богати. Леннарт Йохансон беше едновременно горд и ужасен от постигнатото. \"Ясно е, че съм романтичен. Но смятам, че преди беше по-лесно. В същото време знам, че всички други развития в обществото вървят по този начин. Всеки, който има много, трябва да има още повече. Някои трябва да бъдат облагодетелствани, други не\", каза мъдро той преди години. \r\nФактът, че Ленарт расте по време на Втората световна война оформя в него голяма социална ангажираност. \"Бях поглезен с грижа и любов. В същото време имах подходящо възпитание. Научих какво е бяло и черно. Какво беше правилно и грешно. Аз само се възползвах от това. Хората са равни\", казва той. \"Ако сега съм добър лидер, както други казват, то вероятно е, защото съм бил във всички ситуации в живота. Като лидер съм привлечен от отговорността. В това отношение съм бил кариерист. Искам да бъда замесен в нещата\" С възрастта си обаче станах по-малко уверен в тезите си\", каза Леннарт в \"News 55\". Въпреки шумния си глас и голямата си качулка, Ленарт рядко се възползваше от статута на \"писатели\" по целия свят. Големите му загуби във футбола дойдоха, когато той се биеше срещу корумпиран и дългокрак шампион. Ленарт Йохансон оспорва Сеп Блатер за позицията на председател на ФИФА през 1998 г. Блатер печели гласуването с числата 111 срещу 80, но впоследствие бяха разкрити подкупи. \r\nЛенарт Йохансон изживя тежко 2017 година, когато втората му съпруга Лола умира ден преди Нова година. Тя говореше, че иска да си купи нова рокля на новогодишното празненство, когато внезапно пада от стола и умира. \"Тази загуба беше по-голяма от всичко друго. Това беше моят приятел, най-добрият ми приятел\", каза Ленарт. \r\nПаметта за Ленарт Йохансон ще продължи дълго време. В Швеция и по света той е смятан за голям футболен лидер. Някъде в небето, той ще гледа надолу всеки път, когато трофеят на Ленарт бъде вдигнат, както от Ливърпул миналата седмица. А ако някой ден това направи любимият му АИК, той ще изпие чаша хубаво уиски.", "date": "2019.06.05", "title": "Мъдрецът на футбола"}
{"url": "https://www.standartnews.com/sport/shcherkata-na-lenart-toy-iskashe-da-umre-s-futbola-393990.html", "text": "Ленарт Йохансон искаше да умре с футбола и така и стана. Легендата изгледа на живо финала в Лига Европа в Азербайджан преди седмица. И щеше да посети и този в Шампионската лига, но за съжаление той се разболя. А във вторник вечерта той заспа... завинаги. \r\n\"Той изживя много добри последни дни. Той бе с УЕФА до последно. Имаше намерение да отиде и на приятелския мач с Малта в петък. Беше ми споделил, че не иска да ходи в никакъв дом и така не отиде\", разкри дъщеря му Ева Янсон пред \"Expressen\". \r\nСъобщението, че той е починал разплака цяла Европа. Президентът на ФИФА Джани Инфантино веднага поднесе своите съболезнования. \"Много съм тъжен от тази новина. Той беше мой приятел и огромен източник на мъдрост и вдъхновение. Винаги ще бъда благодарен, че той беше в УЕФА. Той винаги бе модел за професионализъм и по-важното - хуманизъм\", заяви Инфантино. \r\nНеговият основен конкурент за президентския пост през 1998 година Сеп Блатер написа в \"Туитър\". \"Футболът загуби много с кончината на Ленарт Йохансон. Ние бяхме партньори, опоненти, дори врагове. Но винаги е имало респект между нас. Благодаря ти за отдадеността ти\", написа Блатер.", "date": "2019.06.05", "title": "Щерката на Ленарт: Той искаше да умре с футбола"}
{"url": "https://www.standartnews.com/sport/otkrivat-pametnik-na-naim-syuleymanoglu-v-momchilgrad-394028.html", "text": "Паметник на почетния гражданин на Момчилград, световен и олимпийски шампион по вдигане на тежести Наим Сюлейманоглу, ще бъде открит в края на юли. Това ще стане по време на десетата международна среща на момчилградчани \"Момчилград винаги в сърцето ми\". Паметникът ще бъде поставен пред спортния комплекс, който носи името на Наим Сюлейманоглу. Постаментът от стомано-бетон е готов. Фигурата на щангиста също вече е изработена. Тя е от месинг и ще бъде висока малко над 2 метра. Постаментът ще бъде облицован със сив измирски мрамор, осигурен от бизнесмена Себахатин Ватансевер. \r\n       \r\n\"Наим Сюлейманоглу е най-известният момчилградчанин, прославил с постиженията си и България, и Турция в целия свят. Най-малкото, което ние момчилградчани можем да направим, е да му издигнем паметник в родния Момчилград. Благодарен на всички, които се присъединиха към инициативата по издигането на монумента. Момчилград е много повече от населено място, Момчилград е дух, който свързва, независимо на какво разстояние живееш\", заяви  кметът на Момчилград Сунай Хасан.  ", "date": "2019.06.05", "title": "Откриват паметник на Наим Сюлейманоглу в Момчилград"}
{"url": "https://standartnews.com/sport/kobrata-pregovaryame-s-ruis-393983.html", "text": "Кубрат Пулев е на път да се изправи срещу новия световен шампион в тежка категория на IBF, WBA, WBO и IBO Анди Руис през ноември в Лас Вегас. Това коментира лично Пулев в интервю за \"Тема Спорт\" от САЩ. Той призна, че вече са стартирани преговори в тази посока. „Бих посъветвал Джошуа да не се хвърля на реванш с Руис, защото ще загуби отново. При това още по-тежко. Видяхте, че той бе наистина безпомощен. Има една много хубава българска поговорка - не си прави сметки без кръчмар. Говореха за следващи срещи, влючително водиха преговори и с нас за мач през ноември на \"Уембли\". Не го брояха за жив, държаха се надменно, но Господ гледа и бе на друго мнение. Ние вече започнахме преговори с Руис. Не виждам причина двубоят да не се проведе през ноември. Говорим за Лас Вегас\", сподели Кубрат, който е официален претендент на IBF. Ако все пак от щаба на Анди Руис се съгласят за реванш с Джошуа, то Кобрата ще излезе срещу следващия в ранглистата на федерацията - Агит Кабайел. „Вече водихме преговори за мач с Джошуа през ноември, но явно такъв няма да има. Радвам се, че съм претендент именно на тази федерация на IBF, защото тя е с железни правила. Вече водим преговори с хората на Руис и считам, че е много вероятно през ноември да има мач с него за световните титли“, допълни Кобрата.  Колкото до слуховете за евентуален сблъсък с Тайсън Фюри при отказ на Руис, Пулев обясни: „Фюри? Не, няма как да се боксирам с него за титла, защото той е много по-назад в ранглистата на IBF. До десетина дни всичко ще стане ясно. Ако Руис все пак се реши на ход за реванш с Джошуа, ще се боксирам със следващия в ранглистата. Това е правилникът на федерацията. Още малко търпение и всичко ще си дойде на мястото“.  Що се касае до наказание то на българина по казуса с целувката на Джени Суши, Пулев обясни: „Може да се каже, че и двете неща ги правя. Започнах курсовете и ще изпълня това, което са ми поставили от комисията като наказание. До 22 юли ще направя всичко, което искат от мен, за да мога да си върна лиценза. Смятам, че това е още един житейски опит, който ще натрупам и ще ме обогати. В същото време си мисля, че можеха да ми оставят лиценза и пак да назначат тези курсове, щях да ги мина и без да ми отнемат правата, но няма значение. Радвам се, че нещо подобно ми се случва, защото това е още опит, който продължавам да трупам. Интересни са курсовете. Нова материя“.", "date": "2019.06.05", "title": "Кобрата: Преговаряме с Руис"}
{"url": "https://standartnews.com/sport/dvama-napuskat-livrpul-393972.html", "text": "Двама футболисти напускат Ливърпул, съобщиха от клуба. Това са нападателят Даниел Стъридж и защитникът Алберто Морено, чиито договори изтичат в края на юни. \"Всички желаем на Даниел и Алберто най-доброто за тяхното бъдеще. Те винаги ще бъдат част от семейството на Ливърпул\", се казва в обръщението. \r\n\"Най-важната дума, която трябва да се каже на тези двама чудесни играчи е \"благодаря\". Без тях не бихме били там, където сме сега\", добави Юрген Клоп. Стъридж има 2 гола в 18 мача. Морено записа едва 2 мача във Висшата лига през сезон 2018/19 г.", "date": "2019.06.05", "title": "Двама напускат Ливърпул"}
{"url": "https://standartnews.com/sport/otide-si-arkhitekta-na-shampionskata-liga-393982.html", "text": "Бившият президент на УЕФА Ленарт Йохансон почина на 89 години след боледуване.Ленарт Йохансон е считан за архитекта на най-престижния клубен турнир Шампионска лига по време на 17-годишния си период като президент на Европейската футболна асоциация (УЕФА). \"Ленарт Йохансон е най-добрият футболен лидер за всички времена. Никой друг швед не е имал такова влияние в историята на тази игра. Той бе дълбоко уважаван като президент на УЕФА и вицепрезидент на ФИФА, а неговите качества на лидер са признати навсякъде по света\", заяви президентът на шведската федерация Карл-Ерик Нилсон. Йохансон ръководеше УЕФА между 1990 и 2007 година, когато беше победен в изборите от френската легенда Мишел Платини. Шведът беше кандидат и за президентския пост на ФИФА през 1998, когато загуби вота срещу Сеп Блатер. Йохансон реформира европейския футбол с радикалната трансформация на КЕШ в Шампионска лига през 1992-а година, когато и отборите след първо място във вътрешните първенства получиха шанс да се състезават за трофея.", "date": "2019.06.05", "title": "Отиде си архитектът на Шампионската лига"}
{"url": "https://www.standartnews.com/sport/ministr-kralev-dade-start-na-remonta-na-stadiona-v-pazardzhik-394063.html", "text": "Министърът на младежта и спорта Красен Кралев и кметът на Община Пазарджик Тодор Попов дадоха начало на реконструкцията на стадион „Георги Бенковски“. Обновяването на съоръжението се планира да се осъществи в два етапа: ЕТАП 1 - изграждане на централна трибуна в сектор А с козирка, поливна система и рекултивиране на футболен терен; ЕТАП 2 - изграждане на трибуни, странично на централната на сектор А. Общата цена за цялостната реконструкция възлиза на 1 556 616 лв., като 1 200 000 лв. са от републиканския бюджет с решение на Министерски съвет, а останалите средства са от бюджета на Община Пазарджик. „Много съм щастлив да присъствам на този много важен момент за Вас, защото дълги години не е имало сериозна реконструкция на стадиона. Проектът е много интересен и показва, че когато институциите в България работят ръка за ръка, нещата се получават“, заяви Красен Кралев. Той допълни, че е впечатлен от програмата за развитието на спорта в Пазарджик и подчерта, че градът може да разчита на бъдещата подкрепа на държавата. Министърът поздрави присъстващите за влизането на мъжкия отбор на „Хебър“ в професионалния футбол след 12-годишна пауза. „Тимът имаше наистина впечатляващо представяне в Югозападната трета лига и съвсем заслужено намери мястото си обратно при професионалистите. Пожелавам Ви ремонтът да върви по план, за да може да се наслаждавате на мачовете от професионалния футбол“, заяви Кралев. Спортният министър изрази увереност, че бъдещата модерна спортна база ще даде възможност на децата на Пазарджик и на всички футболисти да се развиват и да достигнат до най-високото ниво на футбола. Кметът на Пазарджик Тодор Попов благодари на министър Кралев за усилията, полага в превръщането на спорта в държавна политика и за това, че въпреки недоброто му физическо състояние е уважил важното събитие за града. На церемонията присъстваха още народните представители от ГЕРБ Десислава Костадинова-Гушева, Десислава Тодорова и Даниела Малешкова, заместник областният управител на Пазарджик Йордан Кожухаров, Александър Иванов, член на УС на ФК „Хебър“ и златното момиче Ренета Камберова, която отговаря за спортните програми и политики в града.", "date": "2019.06.05", "title": "Министър Кралев даде старт на ремонта на стадиона в Пазарджик"}
{"url": "https://standartnews.com/sport/makron-skochi-na-uefa-394008.html", "text": "Френският президент Емануел Макрон критикува плана на УЕФА за реформи в Шампионската лига, които ще направят най-престижния европейски клубен турнир на практика запазен за богатите. Той подкрепи открито президента на местната федерация Ноел Льо Грет, който е един от откритите противници на идеята. \"Трябва да защитим нашите клубове. Не е добра идея да обърнем гръб на доброто за всички за сметка на някои\", заяви той. \"В последните години във футбола има много пари. Ние искаме да защитим нашите клубове и аз подкрепям президента Льо Грет, който смята, че реформите ще водят футбола към по-лоши времена\", добави Макрон.", "date": "2019.06.05", "title": "Макрон скочи на УЕФА"}
{"url": "https://standartnews.com/sport/otkrivat-pametnik-na-naim-syuleymanoglu-v-momchilgrad-394028.html", "text": "Паметник на почетния гражданин на Момчилград, световен и олимпийски шампион по вдигане на тежести Наим Сюлейманоглу, ще бъде открит в края на юли. Това ще стане по време на десетата международна среща на момчилградчани \"Момчилград винаги в сърцето ми\". Паметникът ще бъде поставен пред спортния комплекс, който носи името на Наим Сюлейманоглу. Постаментът от стомано-бетон е готов. Фигурата на щангиста също вече е изработена. Тя е от месинг и ще бъде висока малко над 2 метра. Постаментът ще бъде облицован със сив измирски мрамор, осигурен от бизнесмена Себахатин Ватансевер. \r\n       \r\n\"Наим Сюлейманоглу е най-известният момчилградчанин, прославил с постиженията си и България, и Турция в целия свят. Най-малкото, което ние момчилградчани можем да направим, е да му издигнем паметник в родния Момчилград. Благодарен на всички, които се присъединиха към инициативата по издигането на монумента. Момчилград е много повече от населено място, Момчилград е дух, който свързва, независимо на какво разстояние живееш\", заяви  кметът на Момчилград Сунай Хасан.  ", "date": "2019.06.05", "title": "Откриват паметник на Наим Сюлейманоглу в Момчилград"}
{"url": "https://www.standartnews.com/sport/niki-mikhaylov-svrshikhme-dobra-rabota-na-trenirovkite-394039.html", "text": "Един от вратарите в националния отбор на България – Николай Михайлов, изрази надежда, че „лъвовете” могат да вземат максимален брой точки преди предстоящите европейски квалификации срещу Чехия и Косово. Стражът на Левски акцентира, че селекцията на Красимир Балъков е тренирала добре и се надява новостите да бъдат приложени. „Мисля, че свършихме добра работа. Чувстваме се нормално. Иска ми се в петък да излезем и да играем добър футбол. Да приложим новите неща, които тренирахме и да изиграем добър мач, за да постигнем резултат”, коментира Михайлов. „Не са трудно приложими новостите, но е необходимо повече време. Надявам се да успеем и да отговорим на агресията, която ни чака в петък. Искам да вземем максимален брой точки и в двата мача”, завърши Николай Михайлов.", "date": "2019.06.05", "title": "Ники Михайлов: Свършихме добра работа на тренировките"}
{"url": "https://standartnews.com/sport/mdretst-na-futbola-394007.html", "text": "Ленарт Йохансон беше син на работническо семейство, обожаваше шейните. Роден на 5 ноември 1929 г. в Брома, Швеция. Израства в кокетното градче Акешов, на кратка разходка с велосипед от ст. \"Расунда\", домът на АИК. В неделя, първо ходеше на църква в 11,00 часа, а после с колелото на мач - обикновено от 13,30 ч. \r\nСамо на 8 г., малкият Ленарт Йохансон за първи път направи този график, за да види дербито АИК - Малмьо (първият мач на този стадион). \"Вероятно съм един от малкото хора, които видях първият и последния мач (АИК - Наполи през 2012 г.) на \"Расунда\", казва Йохансон. \r\nТой започва да рита на 12 г. в малка школа, но няма пари и трябва да работи. Но заради слабата икономика, не се намира и работа за малкия Ленарт. В резултат на това, той и няколко негови приятели само правят нещо като школа - \"IK Hjälm\". Те спяха в приюти и получаваха по 25 крони на къща, за това че чистят и подреждат всичко там. Първият им мач се проведе на новосъздадения Броммапойкарна. Той пък носеше хокейна каска в цветовете на националния отбор - жълто и синьо. Той обаче не се виждаше като талант на терена. Беше доста добър в кимането, в преговорите. Още тогава го знаеше. Обичаше да решава проблемите с дипломация, а не с нарушения. \r\nСлед края на кариерата си Ленарт напредва в работата си във фирмата \"Forbo Forshaga\", където започва на 15 години и завършва като главен изпълнителен директор и председател на борда 50 години по-късно. През 1985 г. Леннарт е избран за председател на Шведската футболна асоциация, където е до 1990 г. Идва и голямата крачка напред. Леннарт бе избран на Конгреса на УЕФА в Малта през 1990 г. за петия президент. Втората най-влиятелна позиция във футбола! Пост, който той запази до 2007 г. Най-дългият период, в който някой е бил в офиса. \r\nСамият Леннарт смята, че вероятно е бил избран, защото той, като швед, е извън конфликтите, в които участваха кандидатите от големите футболни нации. Швеция имаше висок статут на солидарна страна, която гледаше на спорта преди всичко. \r\nУЕФА, която Ленарт Йохансон пое, беше много различна от днешната. Офисът в Берн не беше изключителен. Организацията имаше оборот от малко под 50 милиона шведски крони годишно. Промяната обаче бе пълна и ще се случи бързо. Правото на телевизионни предавания внезапно генерира пари, както никога досега. Светът на бизнеса и финансите влезе със светкавична скорост във футбола. От там се появи дизайнът за новата купа за европейския шампион, а от там и за целия турнир. \r\nШампионската лига бе създадена! И световният футбол щеше промени завинаги. За добро и зло! \"Беше време за плячка. УЕФА западаше и големите ни състезания не генерираха приходите, които трябваше. А и хората бяха загубили интерес\", каза Ленарт Йохансон в интервю пред Фредрик Белфрадж в \"News 55\". \r\nУЕФА обаче прерасна в съвременен фактор на мощността с многомилиарден оборот. Телевизионните компании започнаха да плащат огромни суми, които направиха УЕФА и клубовете и играчите изключително богати. Леннарт Йохансон беше едновременно горд и ужасен от постигнатото. \"Ясно е, че съм романтичен. Но смятам, че преди беше по-лесно. В същото време знам, че всички други развития в обществото вървят по този начин. Всеки, който има много, трябва да има още повече. Някои трябва да бъдат облагодетелствани, други не\", каза мъдро той преди години. \r\nФактът, че Ленарт расте по време на Втората световна война оформя в него голяма социална ангажираност. \"Бях поглезен с грижа и любов. В същото време имах подходящо възпитание. Научих какво е бяло и черно. Какво беше правилно и грешно. Аз само се възползвах от това. Хората са равни\", казва той. \"Ако сега съм добър лидер, както други казват, то вероятно е, защото съм бил във всички ситуации в живота. Като лидер съм привлечен от отговорността. В това отношение съм бил кариерист. Искам да бъда замесен в нещата\" С възрастта си обаче станах по-малко уверен в тезите си\", каза Леннарт в \"News 55\". Въпреки шумния си глас и голямата си качулка, Ленарт рядко се възползваше от статута на \"писатели\" по целия свят. Големите му загуби във футбола дойдоха, когато той се биеше срещу корумпиран и дългокрак шампион. Ленарт Йохансон оспорва Сеп Блатер за позицията на председател на ФИФА през 1998 г. Блатер печели гласуването с числата 111 срещу 80, но впоследствие бяха разкрити подкупи. \r\nЛенарт Йохансон изживя тежко 2017 година, когато втората му съпруга Лола умира ден преди Нова година. Тя говореше, че иска да си купи нова рокля на новогодишното празненство, когато внезапно пада от стола и умира. \"Тази загуба беше по-голяма от всичко друго. Това беше моят приятел, най-добрият ми приятел\", каза Ленарт. \r\nПаметта за Ленарт Йохансон ще продължи дълго време. В Швеция и по света той е смятан за голям футболен лидер. Някъде в небето, той ще гледа надолу всеки път, когато трофеят на Ленарт бъде вдигнат, както от Ливърпул миналата седмица. А ако някой ден това направи любимият му АИК, той ще изпие чаша хубаво уиски.", "date": "2019.06.05", "title": "Мъдрецът на футбола"}
{"url": "https://www.standartnews.com/sport/balkov-otivame-za-pobeda-ili-raven-394038.html", "text": "Селекционерът на България Красимир Балъков отдели внимание на медиите преди „лъвовете” да излетят за чешката столица – Прага. Именно там ще е следващия дуел на „трикольорите” за европейските квалификации на 7-и юни. Бала довери, че всякакъв резултат, различен от загуба ще се приеме с успех от щаба.„По принцип съм наясно със състава за мача с Чехия, но нека не прибързваме. Има още два дни до мача в Прага и всичко може да стане – разболяване, контузии. За успех в този мач ще приема всичко различно от загуба. Не знам какво е било при предишните селекционери, но сега настроението е добро. При мен играчите от националния отбор трябва да имат самочувствие, но и да си вършат добре работата”, коментира Краси Балъков на Терминал 2 на „Летище София”.", "date": "2019.06.05", "title": "Балъков: Отиваме за победа или равен"}
{"url": "https://standartnews.com/sport/shcherkata-na-lenart-toy-iskashe-da-umre-s-futbola-393990.html", "text": "Ленарт Йохансон искаше да умре с футбола и така и стана. Легендата изгледа на живо финала в Лига Европа в Азербайджан преди седмица. И щеше да посети и този в Шампионската лига, но за съжаление той се разболя. А във вторник вечерта той заспа... завинаги. \r\n\"Той изживя много добри последни дни. Той бе с УЕФА до последно. Имаше намерение да отиде и на приятелския мач с Малта в петък. Беше ми споделил, че не иска да ходи в никакъв дом и така не отиде\", разкри дъщеря му Ева Янсон пред \"Expressen\". \r\nСъобщението, че той е починал разплака цяла Европа. Президентът на ФИФА Джани Инфантино веднага поднесе своите съболезнования. \"Много съм тъжен от тази новина. Той беше мой приятел и огромен източник на мъдрост и вдъхновение. Винаги ще бъда благодарен, че той беше в УЕФА. Той винаги бе модел за професионализъм и по-важното - хуманизъм\", заяви Инфантино. \r\nНеговият основен конкурент за президентския пост през 1998 година Сеп Блатер написа в \"Туитър\". \"Футболът загуби много с кончината на Ленарт Йохансон. Ние бяхме партньори, опоненти, дори врагове. Но винаги е имало респект между нас. Благодаря ти за отдадеността ти\", написа Блатер.", "date": "2019.06.05", "title": "Щерката на Ленарт: Той искаше да умре с футбола"}
{"url": "https://standartnews.com/sport/albena-kp-s-rekord-po-uchastnitsi-394013.html", "text": "Рекорден брой отбори ще участват в най-големия и престижен футболен турнир за аматьори Албена къп 2019. Осмото издание е насрочено от 13 до 16 юни 2019 г. с награден фонд от 12 000 лева. Надпреварата се организира от „Албена“ АД и „Турист Спорт Холидейс“ ЕООД и има за цел участниците да съчетаят приятно летуване в курорта с емоциите от престижния аматьорски футболен турнир. Традиционно в турнира участват  най-добрите отбори по минифутбол от цялата страна, многократни победители в други аматьорски футболни формати. Очакванията са тази година броят отбори да бъде рекорден и да надхвърли 30. На участниците се предлагат отличните условия за летуване и перфектните терени в КК „Албена“. Отборите ще бъдат разпределени чрез жребий в осем групи по 4 отбора и след изиграването на предварителния кръг  първите два тима от всяка група ще продължат в елиминационна фаза. Победителите в турнира ще спечелят 3200 лева, подгласниците им –  2400 лв., тимовете на трето и четвърто място по 1600 лв., а отборите от пето до осмо място по 800 лева. Официален патрон на турнира е Димитър Пенев – треньор №1 на 20 век. „От своето основаване досега турнирът Албена Къп предизвиква огромен интерес сред практикуващите любимата игра. Свидетел съм с каква амбиция играят футболистите, всяка година мачовете стават все по-качествени и предизвикват много емоции сред зрителите курортисти. А и винаги се надяваме от подобни надпревари да се появи следващия Пеле…Защо не…,“ каза Пенев по време на състоялата се днес пресконференция за турнира   „Искам да благодаря на легендарния Димитър Пенев, че толкова години подкрепя надпреварата, личности като него винаги увличат младите. Тази година турнирът се очаква да бъде с рекорден брой участници, съобразно тях ще бъде определена и схемата. През годините състезанията се утвърдиха като едно своеобразно държавно първенство,“ каза Стефан Йорданов, директор на турнира Албена Къп. Думите му бяха подкрепени от Иво Славчев, бивш футболист на Миньор Пк, ЦСКА и Локомотив Сф. „Не съм пропускал нито едно издание и мога да твърдя, че това е най-големият турнир за аматьорски футбол в България,“ сподели Славчев. На срещата с медиите присъства и капитанът на миналогодишните шампиони Юлиян Христов, който разказа за емоционалните мигове на триумфа и даде подробности около подготовката за тазгодишното издание.   Спечелването на титлата „Европейски курорт на спорта за 2019 г.“ предизвиква сериозен интерес към българската морска перла Албена. Курортният комплекс бе удостоен със званието на Годишната церемония на ACES Europe през декември м.г. в Брюксел. Титлата се дава за първи път в историята и очевидно е причина за увеличените заявки за почивка това лято. Богатият календар се допълва от събития както на ниво професионален спорт, така и от турнири за аматьори. Насърчават се детските турнири и пара-спортовете. От миналия месец, в обновеният вътрешен басейн с минерална вода в сърцето на Албена, стартира и училище по плуване за деца и възрастни. Наред с това курортът е домакин на над 100 спортни събития тази година, сред които няколко спартакиади, олимпийски младежки фестивал на БОК, тренировъчен лагер на тежкоатлети от Канада, а по инвестиционната програма се реновира инфраструктурата на залата, на футболния комплекс, на игрищата в Оброчище и на плажа се оформят специални площадки за въвличане на повече хора в спортни занимания чрез анимациите за почиващите. Общо над 25 000 души ще се възползват през 2019 г. от спортната база на един от най-добрите световни комплекси в това отношение. Същевременно това лято Албена ще отбележи своя 50-годишен юбилей.  ", "date": "2019.06.05", "title": "\"Албена Къп\" с рекорд по участници"}
{"url": "https://www.standartnews.com/sport/bufon-i-pszh-se-razdelyat-394062.html", "text": "Световният шампион по футбол в Италия Джанлуиджи Буфон напуска Пари Сен Жермен. Новината бе потвърдена и от двете страни. 41-годишният вратар премина във френския клуб през миналата година, подписвайки договор за една година. Неговият контракт няма да бъде удължаван и на 1 юли той ще стане свободен агент. \"Напускам щастлив с придобит опит, който несъмнено ми помогна да израсна. Днес моето приключение извън Италия приключва. Ърнест Хемингуей е написал, че има само две места, на които човек може да живее щастливо - у дома и в Париж. От днес нататък това ще важи и за мен. Париж по някакъв начин ще остане и мой дом\", заяви Буфон. Преди да премине в ПСЖ вратярят игра 17 сезона за Ювентус, като записа 656 мача с \"черно-белия екип\" в Серия \"А\". Буфон е и световен шампион с Италия за 2006 година, като за родината си има рекордните 176 мача.", "date": "2019.06.05", "title": "Буфон и ПСЖ се разделят"}
{"url": "https://standartnews.com/sport/balkov-otivame-za-pobeda-ili-raven-394038.html", "text": "Селекционерът на България Красимир Балъков отдели внимание на медиите преди „лъвовете” да излетят за чешката столица – Прага. Именно там ще е следващия дуел на „трикольорите” за европейските квалификации на 7-и юни. Бала довери, че всякакъв резултат, различен от загуба ще се приеме с успех от щаба.„По принцип съм наясно със състава за мача с Чехия, но нека не прибързваме. Има още два дни до мача в Прага и всичко може да стане – разболяване, контузии. За успех в този мач ще приема всичко различно от загуба. Не знам какво е било при предишните селекционери, но сега настроението е добро. При мен играчите от националния отбор трябва да имат самочувствие, но и да си вършат добре работата”, коментира Краси Балъков на Терминал 2 на „Летище София”.", "date": "2019.06.05", "title": "Балъков: Отиваме за победа или равен"}
{"url": "https://standartnews.com/kultura/si-si-ketch-otnovo-izliza-v-arenata-393974.html", "text": "Третото издание на платформата Hits only избухва с мотото All stars, за да събере в една вечер три от най-обичаните звезди на 80-те и 90-те. Радио Energy и Keen acts отново обединяват сили и изненадват феновете с ударна доза от най-любимите парчета. Резултатът е комбинация, която ще припомни на публиката за щастливите безсънни нощи и безкрайните танци. Този път за щурия купон на 25 април догодина в София ще се съберат за първи път на една сцена DJ Bobo, CC Catch и перлата на Ace of base - Jenny. След като доказа на българската публика, че неслучайно е една от най-големите звезди на 90-те – с повече от 14 милиона продадени копия на албумите си и трайно присъствие в музикалните класации на почти всички европейски държави през шеметните години на кариерата си, DJ BoBo се завръща за поредно грандиозно шоу. Kaleidoluna е най-актуалното, изключително цветно, пищно и зареждащо с позитивни емоции представление на неуморния швейцарец. CC Catch е втората специална изненада за всички фенове на хитовете от 80-те. Катерина Мюлер, откритието на Дитер Болен от Modern Talking, покорява класациите след пробива си през 1985-а и достига до страхотен успех с цели 12 хита в топ 20. Диско дивата спечели сърцата на феновете в първото издание на Hits оnly и остави незабравим спомен за истински добро прекарване, с което си заслужи още една покана да разтанцува публиката с големите си хитове като I Can Lose My Heart Tonight, Cause You Are Young, Strangers By Night и още, и още.  Хитовете на Ace оf base, най-успешната шведска група след ABBA и Roxette, са третата доза любима музика, която очаква любителите на попа в „Арена Армеец“. Звездата на бандата изгрява през 1990-а, когато първият им сингъл Wheel of Fortune превзема Скандинавския полуостров. В истински световен хит се превръща обаче следващата култова песен All That She Wants, която предвожда грандиозния успех на формацията на няколко континента. Техният Happy Nation е един от най-продаваните албуми на всички времена и става 9 пъти платинен в САЩ. Билетите на цени от 45 до 70 лева тръгват в продажба от 6 юни.", "date": "2019.06.05", "title": "Си Си Кетч отново излиза в Арената"}
{"url": "https://standartnews.com/kultura/aga-triumfira-i-v-stara-zagora-393996.html", "text": "Вече са ясни победителите в седмото издание на международния филмов фестивал “Златната липа” в Стара Загора. Очаквано триумфът е за „Ага“ – драмата на Милко Лазаров, която напоследък триумфира по световните форуми. Михаил Апросимов пък  получава приза за най-добра мъжка роля за участието си в „Ага“. „Жена на война“ също е с две отличия – за Халидора Геирхартсдотир за героинята, която тя извайва в лентата, и за режисьора Бенедикт Ерлингсон. И съюзът  на филмовите дейци излъчи своя фаворит - “Залез” на Ласло Ниемеш.", "date": "2019.06.05", "title": "“Ага” триумфира и в Стара Загора"}
{"url": "https://standartnews.com/kultura/forbs-opra-e-nay-bogatata-394015.html", "text": "От списание „Форбс“ обявиха, че Опра Уинфри е най-заможната жена в развлекателната индустрия с богатство от 2,6 милиарда долара. Разбира се, след нея се нареди Кайли Дженър с един милиард, а сестра й Ким Кардашиян остана назад със скромните 370 милиона. От музикалната сцена се разписаха Мадона с 570 милиона, Бионсе с 400 милиона, Селин Дион с 450 милиона и Тейлър Суифт с 360 милиона. Риана бе провъзгласена като най-богата жена музкикант с 600 милиона, но приходите й напоследък идват от марката й за грим и дрехи „Фенти“. От света на модата се включиха дизайнерките Тори Бърч с 850 милиона, Вера Уанг с 460 милиона и Донна Каран с 430 милиона. Джуди Шайндлин е най-богатата ТВ дама с 440 милиона, докато Рийз Уидърспун и Елън Дедженеръс изостанаха с 240 милиона и 330 милиона. Серена Уилямс остана в историята и е първата спортистка включена в списъка с богатство от 225 милиона.", "date": "2019.06.05", "title": "Форбс: Опра е най-богатата"}
{"url": "https://standartnews.com/biznes/imidzht-ni-zavisi-ot-vlizaneto-v-evrozonata-393971.html", "text": "Рейтинговата агенция Standar&Poor’s потвърди кредитния рейтинг на България с положителна перспектива. Агенцията е потвърдила дългосрочния и краткосрочния кредитен рейтинг на България в чуждестранна и местна валута - три пъти Б минус с положителна перспектива. Ако приемем, че рейтингите на големи държави като САЩ и Германия са три пъти А, това значи, че България е на най-ниското ниво три пъти Б минус, това е добър кредитен рейтинг. Икономическите показатели на страната са добри според мен, но няма да отлепим по-нагоре, ако не ни приемат в еврозоната, обясни в сутрешния блок на БНТ бившият министър на икономиката Николай Василев. По думите му, закъснели сме с цяло едно десетилетие за приема в еврозоната: „Причините за това са, че частично България може да не е достатъчно активна, от друга страна, може да не ни искат. За мен въпросът е само политически.“ България има остър, рязък ръст на заплатите през последните 3-4 години, той ще продължи. Но който иска по-високи заплати трябва да знае, че някои цени малко ще се вдигнат. Ако влезем в еврозоната, цените на някои други стоки пък ще паднат, например европейските автомобили, обясни икономистът. „За мен има две големи ползи от приемането на еврото. По-малката е икономическата - повече инвестиции, търговия, туризъм. Втората, за която по-малко говорим, е по-важна - това е международният имидж на страната“, обясни Николай Василев. Решението за приемане на България в еврозоната ще бъде политическо, каза в заключение Василев.", "date": "2019.06.05", "title": "Имиджът ни зависи от влизането в еврозоната"}
{"url": "https://standartnews.com/kultura/4-metrova-blgarska-skulptura-ozhivya-na-ploshchad-v-zapadna-frantsiya-394033.html", "text": "Българският скулптор Живко Седларски откри във Франция поредната си монументална творба. За празника на Сонс дьо Бретан (на 26 май)  -  градът, в който живее, на площада пред кметството бе поставена високата над четири метра скулптура „Бретонката” - тематично свързана с този регион на Западна Франция. Творбата показва бретонска девойка унесена в ритъма на характерния бретонски танц.     Изработена е от арматурно желязо и е в червен цвят. Създадена е преди две години през 2017 -та и досега е показвана на изложба в едно френско шато, където всъщност  от управата на Сонс дьо Бретан я харесват. Това е поредната новаторска скулптура, която Живко Седларски създава от арматурно желязо.    „Докато за другите арматурното желязо е материал, който се поставя в основите на сградите и се скрива в бетона, за мен това е материал за изграждането на скулптури. Аз го изваждам от неговата първоначална роля и му давам нова - да носи наслада на минувачите и да служи за възпитаването на вкуса им.  Красотата на този материал е в това, че с него рисувам скелета, рисувам сктруктурата и когато една скулптура е завършена - тя е прозрачна, ефирна, пълна с много въздух и пространство, през нея прозират и сградите, които я заобикалят”, споделя Живко Седларски.   Първата си скулптура от арматурно желязо – „Птицата” българинът създава през 2008 г. „Птицата“ е висока 183 см и е в два цвята – червено и черно. Следва я „Червена тишина“, женски силует в рокля от арматурно желязо с височина 2,20 м. Днес тя може да се види в най-големия търговски център на град Суджоу в Китай. Авторът създава и „Златна тишина“ – отново от арматурно желязо, но в златист цвят. Скулптурата краси парка на замъка Bois Guy във Франция.   От арматурно желязо е и  проектът „Jump” - една от забележителните творби на Живко Седларски. Замислена е като скулптура, която да се рее във висините на небето. В представите на автора й тя е 4- метрова женска фигура, стъпила на покрива на сграда. Скулптурата представя жена в ефирна рокля, с развети от вятъра коси в мига преди да скочи в неизвестното.   Изработените от арматурно желязо скулптури превръщат в красива реалност творческите хрумвания на българския художник.    \"Играя с прозрачността. Арматурното желязо ми го позволява. Работя с него сякаш рисувам с въглен върху белия лист. По същия начин се заигравам с щриха. Ефектът е поразителен\", споделя скулпторът.   На 9 юни в частен парк близо до френския град Рен ще бъде открита още една скулптура на българския автор - „Чаровницата” . Тя също е изработена от арматурно желязо и е висока 3,80 метра.   На 13 юни Живко Седларски ще открие своя самостоятелна изложба в галерия „Аспект” в Пловдив.  Ще бъдат представени десет непоказвани досега творби в емблематичната за автора тема „Рокля” - скулптури на женски фигури в рокли, изработени от месинг и неръждаема стомана. Пред галерията, която се намира до сградата на община Пловдив ще бъде експонирана мащабната скулптура „Дева”. Тя е висока 2,30 метра. Изработена е отново от арматурно желязо. За Живко Седларски това ще е трето представяне в град - европейска столица на културата. Предишните две са в Марибор, Словения и Марсилия, Франция.   Живко Седларски е роден през 1958 г. в гр. Елхово. Първият досег с изкуството получава в ателието на баща си – полк. Кольо Седларски, ръководител на Студиото на военните художници в България. За разлика от баща си, който рисува живопис, Живко Седларски избира скулптурата. През 1977 г. завършва Техникума по керамика и стъкло в София, а през 1989 г. Националната художествена академия. Две години посещава курсове по анатомия в Медицинска академия при проф. Павлов. Специализирал е скулптура в Художествената академия в Берлин, Германия. От 1991 г. живее със семейството си във Франция. Работи в областта на монументалната и малка пластика. Негови творби са притежание на музеи, галерии и частни колекции у нас, във Франция, Белгия, Германия, Испания, Швейцария, САЩ, Ливан, Китай и други страни по света.", "date": "2019.06.05", "title": "4-метрова българска скулптура „оживя” на площад в Западна Франция"}
{"url": "https://standartnews.com/kultura/boltn-nyamam-trpenie-da-se-vidim-v-ndk-394001.html", "text": "„Нямам търпение да се срещнем на 18 юли в НДК“, споделя Майкъл Болтън в специална видео покана, отправена към българската публика. Концертът на Болтън през юли е страхотно начало на лятото, убедени са от Национален дворец на културата, които са организатори на събитието. Малко повече от месец до обявената дата VIP билетите са напълно изчерпани. Предстоящият концерт на една от големите американски музикални звезди ще се случи десет години след последната му визита в България и е част от световното турне на певеца. Преди срещата си с българската публика, Болтън ще пее в Ню Йорк, Испания, Португалия и Германия. В края на месец май Болтън се качи на една сцена заедно с Националния симфоничен оркестър в „Kennedy Center“. Това бе и първото по рода музикално шоу, което звездата прави. „Повече от 30 години изпълнявам знаковите си балади, но сякаш нещо се случва, когато съм в компанията на симфоничен оркестър“, споделя Болтън. По думите му на сцената е усетил друг вид поток от енергия, а всяка от песните го е въвлякла в различни емоционални измерения. Концертът се е превърнал в незабравимо преживяване както за самия Болтън, така и за цялата публика. Точно толкова вълнуващ се очаква да бъде и концертът му на 18 юли в зала 1. Билети за концерта на Майкъл Болтън можете да закупите от касите на Билетен център – НДК и онлайн на tickets.ndk.bg.", "date": "2019.06.05", "title": "Болтън: Нямам търпение да се видим в НДК"}
{"url": "https://standartnews.com/kultura/sasho-kadiev-i-daniel-petkanov-shche-vodyat-blgariya-trsi-talant-394041.html", "text": "Атрактивният водещ на „Преди обед“ Александър Кадиев и популярното лице от екрана Даниел Петканов ще бъдат водещи на новия сезон на „България търси талант“ по bTV. Двамата ще посрещат в шоуто стотиците таланти с впечатляващи и невиждани способности. Тази есен феновете на „България търси талант“ ще станат свидетели на зрелищен спектакъл, амалгама от класически и актуални сценични изкуства, спортни върхове, изключителни умствени и физически постижения, представени от талантливи участници на всякакви възрасти и от цял свят, включително хора с уникален прочит на новите технологии и нестадартни хобита. Александър Кадиев е водещ на делничното развлекателно предаване на bTV „Преди обед“ от 2012 г., заедно с Деси Стоянова. Той е филмов и театрален актьор. През 2009 г. печели наградата „Иван Димов“ за „Млад актьор“, а през 2014 г. става носител е на наградата „Икар“ на Съюза на артистите в България за поддържаща мъжка роля в постановката „Скъперникът“ на  Малък градски театър „Зад канала“. Сашо Кадиев е и сред звездите на първия български сериал на bTV „Стъклен дом“. Даниел Петканов е обичано лице от екрана и един от най-популярните Instagram инфлуенсъри в страната. Завършил е политология и маркетинг, но страстта му е телевизията, където вече се е утвърдил като любимец на публиката със забавните формати, в които е участвал. Сашо и Дани ще представят по неповторим начин личностите, които искат да покажат плодовете на своите дарби и усърдна работа от пиедестала на сцената на шоуто, което през 2014 г. влезе в книгата на Гинес като най-успешното в своя жанр в света. Те ще окуражават претендентите за титлата и голямата награда от 50 000 лева и ще коментират представянето им с присъщите им позитивизъм, чувство за хумор и модерна гледна точка към палитрата на човешки възможности.   „Аз съм силно развълнуван, защото за мен е чест да участвам в един проект заедно с Сашо. Симпатизирам му дълги години от екрана, но сега лично ще се убедя на живо“, коментира Дани Петканов. „Шоуто е уникално, защото само с 3 излизания на сцената, ти можеш да спечелиш голямата награда, която е 50 000 лева“, допълни той. Водещите призоваха всеки, който умее нещо красиво, вдъхновяващо и нестандартно, да го покаже на последния предварителен кастинг за шоуто тази събота, 8 юни, в 9:00 часа в Парк Хотел „Москва“ в столицата.", "date": "2019.06.05", "title": "Сашо Кадиев и Даниел Петканов ще водят \"България търси талант\""}
{"url": "https://standartnews.com/biznes/obb-s-nay-visok-reyting-sred-bankite-u-nas-394016.html", "text": "Международната рейтингова агенция Fitch Ratings потвърди дългосрочния рейтинг  на Обединена българска банка (ОББ) на ‘А-‘ със стабилна перспектива. Рейтингът на ОББ беше увеличен до най-високото ниво за финансова институция в България още през 2017 г. след придобиването ѝ от белгийската банково-застрахователна група KBC. Така рейтингът на ОББ продължава да бъде по-висок дори от този на България като държава (‘BBB’ с положителна перспектива). Потвърждаването на рейтинга отразява становището на Фич, че ОББ може да разчита на подкрепа, благодарение на синергията си с белгийската компания-майка KBC, която от своя страна е с рейтинг ‘A+’ със стабилна перспектива. При потвърждаването на оценката, рейтинговата агенция отчита високото ниво на оперативна интеграция с белгийската банково-застрахователна група, както и локалните особености на средата, в която ОББ оперира. Рейтингът на жизнеспособност (VR) на ОББ е потвърден на ниво ‘bb’, подкрепен от стабилните финансиране и ликвиден профил на банката, от солидната капитализация и значителното пререструктуриране на наследените обезценени кредити. При оценката са взети предвид умерения рисков апетит и укрепването на профила на компанията (в частност продажбата на лоши кредити), управлението и стратегията под ръководството на КВС (от първото тримесечие на 2018 г.). ОББ, част от белгийската КВС, е третата по големина банка в България с пазарен дял от около 11%. Според анализа на Фич, качеството на активите през 2019 г., а и след това, ще бъде повлияно благоприятно от ограничения размер на нови лоши кредити, консервативния подход при отпускане на нови заеми и подкрепящата икономическа среда. Рейтинговата агенция отчита подобряване рентабилността на банката след 2018 г. „Потвърждаването на дългосрочния рейтинг на ОББ от страна на Фич е важна оценка за стратегическото развитие на банката и е отличен атестат за успешното финализиране на интеграционните процеси. Също така рейтингът на банката е показателен за успешното развиване на бизнеса на КВС в България като един от основните пазари на групата“, коментира Петър Андронов, председател на УС и главен изпълнителен директор на ОББ. Подробно описание на рейтингите на ОББ, потвърдени от Фич, са представени на интернет страницата на агенцията https://www.fitchratings.com/site/pr/10077614, а синтезираното им представяне е следното: дългосрочен рейтинг: 'A-' със стабилна перспектива; краткосрочен рейтинг: 'F1'; рейтинг на подкрепа: '1'; рейтинг на жизнеспособност: 'bb'.  ", "date": "2019.06.05", "title": "ОББ с най-висок рейтинг сред банките у нас"}
{"url": "https://standartnews.com/sport/ministr-kralev-dade-start-na-remonta-na-stadiona-v-pazardzhik-394063.html", "text": "Министърът на младежта и спорта Красен Кралев и кметът на Община Пазарджик Тодор Попов дадоха начало на реконструкцията на стадион „Георги Бенковски“. Обновяването на съоръжението се планира да се осъществи в два етапа: ЕТАП 1 - изграждане на централна трибуна в сектор А с козирка, поливна система и рекултивиране на футболен терен; ЕТАП 2 - изграждане на трибуни, странично на централната на сектор А. Общата цена за цялостната реконструкция възлиза на 1 556 616 лв., като 1 200 000 лв. са от републиканския бюджет с решение на Министерски съвет, а останалите средства са от бюджета на Община Пазарджик. „Много съм щастлив да присъствам на този много важен момент за Вас, защото дълги години не е имало сериозна реконструкция на стадиона. Проектът е много интересен и показва, че когато институциите в България работят ръка за ръка, нещата се получават“, заяви Красен Кралев. Той допълни, че е впечатлен от програмата за развитието на спорта в Пазарджик и подчерта, че градът може да разчита на бъдещата подкрепа на държавата. Министърът поздрави присъстващите за влизането на мъжкия отбор на „Хебър“ в професионалния футбол след 12-годишна пауза. „Тимът имаше наистина впечатляващо представяне в Югозападната трета лига и съвсем заслужено намери мястото си обратно при професионалистите. Пожелавам Ви ремонтът да върви по план, за да може да се наслаждавате на мачовете от професионалния футбол“, заяви Кралев. Спортният министър изрази увереност, че бъдещата модерна спортна база ще даде възможност на децата на Пазарджик и на всички футболисти да се развиват и да достигнат до най-високото ниво на футбола. Кметът на Пазарджик Тодор Попов благодари на министър Кралев за усилията, полага в превръщането на спорта в държавна политика и за това, че въпреки недоброто му физическо състояние е уважил важното събитие за града. На церемонията присъстваха още народните представители от ГЕРБ Десислава Костадинова-Гушева, Десислава Тодорова и Даниела Малешкова, заместник областният управител на Пазарджик Йордан Кожухаров, Александър Иванов, член на УС на ФК „Хебър“ и златното момиче Ренета Камберова, която отговаря за спортните програми и политики в града.", "date": "2019.06.05", "title": "Министър Кралев даде старт на ремонта на стадиона в Пазарджик"}
{"url": "https://standartnews.com/biznes/petkova-shche-stroim-belene-zaradi-tseliya-region-393975.html", "text": "Изграждането на АЕЦ „Белене“ ще увеличи енергийната сигурност не само в България, но и в целия регион. Това заяви министърът на енергетиката Теменужка Петкова при откриването на международната конференция „Българската атомна енергетика – национална, регионална и световна енергийна сигурност“ във Варна. Това е добра възможност да се реши важният въпрос, свързан с прехода към нисковъглеродна енергетика – трайна тенденция в целия Европейски съюз, каза още Петкова. На традиционното събитие се обсъждат ролята и бъдещето на ядрената енергетика във връзка с безопасната и надеждна експлоатация на ядрени съоръжения, както и постигането на целите на нисковъглеродна икономика. Пред участниците във форума Петкова припомни напредъка по процедурата за избор на стратегически инвеститор за АЕЦ „Белене“ и изрази надежда, че тя може да приключи успешно в съответствие с определените от Народното събрание параметри. Поканата за избор на стратегически инвеститор за изграждане на АЕЦ „Белене“ е публикувана на 22 май 2019 г., в Официален вестник на ЕС. Срокът за получаване на заявления за участие в процедурата е 90 дни, а срокът за приключване на процедурата е 12 месеца. Петкова поясни, че поканите за участие до потенциални инвеститори вече са изпратени. Развитието на ядрената енергетика е един от най-важните приоритети на правителството в енергийната сфера, изтъкна Петкова и припомни свършеното до момента за изпълнението на този приоритет: удължаването на живота на пети блок на АЕЦ „Козлодуй“ и изпълнението на мерките за шести блок. По думите на енергийния министър, правителството ще продължи да полага усилия за развитие на ядрената енергетика, защото тя осигурява енергийна сигурност, чиста и беземисионна енергия на достъпни цени.", "date": "2019.06.05", "title": "Петкова: Ще строим Белене заради целия регион"}
{"url": "https://standartnews.com/sport/bufon-i-pszh-se-razdelyat-394062.html", "text": "Световният шампион по футбол в Италия Джанлуиджи Буфон напуска Пари Сен Жермен. Новината бе потвърдена и от двете страни. 41-годишният вратар премина във френския клуб през миналата година, подписвайки договор за една година. Неговият контракт няма да бъде удължаван и на 1 юли той ще стане свободен агент. \"Напускам щастлив с придобит опит, който несъмнено ми помогна да израсна. Днес моето приключение извън Италия приключва. Ърнест Хемингуей е написал, че има само две места, на които човек може да живее щастливо - у дома и в Париж. От днес нататък това ще важи и за мен. Париж по някакъв начин ще остане и мой дом\", заяви Буфон. Преди да премине в ПСЖ вратярят игра 17 сезона за Ювентус, като записа 656 мача с \"черно-белия екип\" в Серия \"А\". Буфон е и световен шампион с Италия за 2006 година, като за родината си има рекордните 176 мача.", "date": "2019.06.05", "title": "Буфон и ПСЖ се разделят"}
{"url": "https://standartnews.com/biznes/edriyat-biznes-nagradi-agrion-394006.html", "text": "В оспорвана битка с още 7 големи български компании, „Агрион“ грабна голямата награда в категорията „Растеж“ по време на годишния бал на Конфедерацията на работодателите и индустриалците в България, който се провежда под патронажа на министър-председателя Бойко Борисов.  Бляскавата церемония се състоя във вторник в София Тех Парк. Наградата за постигнатите резултати бе връчена лично от Мариана Николова, вицепремиер по икономическата и демографската политика на изпълнителния директор на земеделското дружество Анатоли Георгиев в присъствието на  министри, депутати, кметове и над 400 представители на бизнеса в България. Общия брой на номинираните компании през тази година е 25 от различни сфери на икономиката. Целта на учредените през 2015 г. награди е да се стимулира качественото и иновативно българско производство. Отличените фирми ще бъдат пример за всички, които правят бизнес в България и налагат нови, по-високи стандарти в икономиката, казаха от КРИБ.  „През последните  години „Агрион“ се превърна в лидер в сферата на управление на земеделска собственост и единствената компания, която предлага пълното портфолио от услуги, свързани със управлението на земеделски активи“, каза изпълнителният директор на земеделското дружество Анатоли Георгиев. Той отчете впечатляващият ръст, който компанията постигна по всички ключови показатели. „Това превърна „Агрион“ в най-разпознаваемият  земеделски бранд в България“, каза Георгиев. По думите му компанията ще продължи усилията си в посока окрупняване на земеделската земя, подобряване на статута й и повишаване на нейната добавена стойност. За 5 години, откакто е на българския пазар, „Агрион“ се наложи категорично като най-предпочитаната земеделска компания в България. Компанията въведе най-модерните и съвременни форми на управление на поземлени активи. „Агрион“ предложи уникален бизнес модел, което го превърна в предпочитаният партньор на земеделските производители. „Агрион“ е първата българска компания, която изгради професионална верига от офиси на ключови точки в страната и въведе нови стандарти в земеделието, излизайки от анонимния модел на повечето посредници в бранша. Дружеството се ползва с най-голямо доверие и се посочва от фермерите като предпочитан партньор при сделка. Независими проучвания показват, че над 75% от собствениците на земя, които продават имота си, посочват именно „Агрион“ като най-предпочитаният и доверен партньор при сделка.", "date": "2019.06.05", "title": "Едрият бизнес награди „Агрион“"}
{"url": "https://standartnews.com/sport/niki-mikhaylov-svrshikhme-dobra-rabota-na-trenirovkite-394039.html", "text": "Един от вратарите в националния отбор на България – Николай Михайлов, изрази надежда, че „лъвовете” могат да вземат максимален брой точки преди предстоящите европейски квалификации срещу Чехия и Косово. Стражът на Левски акцентира, че селекцията на Красимир Балъков е тренирала добре и се надява новостите да бъдат приложени. „Мисля, че свършихме добра работа. Чувстваме се нормално. Иска ми се в петък да излезем и да играем добър футбол. Да приложим новите неща, които тренирахме и да изиграем добър мач, за да постигнем резултат”, коментира Михайлов. „Не са трудно приложими новостите, но е необходимо повече време. Надявам се да успеем и да отговорим на агресията, която ни чака в петък. Искам да вземем максимален брой точки и в двата мача”, завърши Николай Михайлов.", "date": "2019.06.05", "title": "Ники Михайлов: Свършихме добра работа на тренировките"}
{"url": "https://standartnews.com/biznes/vivacom-predlaga-trite-aktualni-modela-na-nokia-394017.html", "text": "От 05 юни 2019 г., на разположение на клиентите на  VIVACOM са трите най-актуални модела на Nokia. Ценителите на марката могат да избират между Nokia 4.2 на цена от 10,98 лв., Nokia 3.2 за 6,98 лв. на месец или Nokia 1 Plus само за 3,98 лв. на месец. Цените са валидни в комбинация с план Smart XL както при покупка от търговската мрежа, така и он-лайн на сайта на компанията: www.vivacom.bg И трите модела разполагат с модерен дизайн и отлични качествата и възможности на камерите. Актуалните модели на Nokia работят с най-новата версия на Android – 9.0 Pie с изкуствен интелект и с редовни месечни актуализации за сигурността. Основно предимство на интелигентните устройства е възможността им да се самообучават кои са най- използваните приложения и им дават предимство пред останалите, като по този начин се пести животът на батерията. Устройствата осигуряват незабавен достъп до услугите на Google. Отлични фотографии с високо качество гарантира Nokia 4.2. Разполага с двойна основна камера 13 MP + 2MP с дълбочинен сензор. Функцията Google Motion Photos дава възможност за превръщане на снимките в кратки видеоклипове. Устройството дава възможност за редактиране на снимките и добавяне на  специални ефекти с режимите Bokeh, Live Steaming. \r\nЗашеметяващи снимки с повече детайли прави 8MP селфи камерата. Тя е със 74 ° зрително поле  и широкоъгълен обектив. \r\nМоделът разполага с 5.71” HD+ дисплей в съотношение 19:9, адаптивна батерия  3000mAh и мощен осемядрен процесор Qualcomm® SnapdragonTM 439. Nokia 3.2 се отличава с голям, адаптивен екран - 6.26” HD+ със съотношение 19:9 за още по-пълноценно изживяване при игри и гледане на видеоклипове. Устройството е щадящо към очите благодарение на функцията Адаптивна яркост, която се настройва автоматично и според вашите предпочитания \r\nМоделът прави отлични снимки и селфита, независимо от средата. Смартфонът разполага с 13MP основна камера и 5МР селфи камера с автофокус.   \r\nМощната батерия от 4000 mAh батерия с изкуствени интелект и енергийна ефективност прави устройството още по-привлекателно за потребителите.  Nokia 3.2 притежава Qualcomm® SnapdragonTM 429 12nm четириядрен процесор. Смартфонът  е проектиран да консумира по- малко енегрия при работа.  Осигурява 50% по-бърза визуализация на графиката и 25% икономия на енергия. Nokia 1 Plus привлича със своя ултра модерен дизайн. Най-новата 3D технология придава на устройството забележителен вид. Изработен от цяло парче поликарбонат, телефонът пасва отлично в дланта, освен това е устойчив при падане и защитен от надраскване. Моделът е с 5.45” FWVGA+ IPS дисплей и съотношение 18:9. Батерията е 2500mAh. Смартфонът е снабден с 8MP основна камера с оптимизиран автофокус и LED светкавица + 5 MP селфи камера. Разполага с функция за Адаптиране към цветовете и намаляване на шума. За още по-добри снимки Nokia 1 Plus притежава функция „изглаждане на тена“.", "date": "2019.06.05", "title": "VIVACOM предлага трите актуални модела на Nokia"}
{"url": "https://standartnews.com/svyat/trmp-amerikanski-slon-v-londonskoto-blato-393973.html", "text": "Съединените щати са държава на контрасти – определение, което обикновено се дава на неособено развити в икономическо и политическо отношение страни. Макар личността на президента Доналд Тръмп често да е оспорвана, неговият танц в политиката (започнал внезапно и неочаквано!) се оказа успешен под мотото Make America Great Again. Особеният характер и малко грубите маниери на американския орел ни бяха напомнени с особена тежест в последните два дни, по време на пътуването на Тръмп до Лондон – столицата на Великобритания, в момента едно блато, обвито от призрака на политически и икономически неволи. Дали Доналд Тръмп бе свеж полъх в сърцето на британския политически и икономически живот? Дали той донесе гръм и мълнии в често облачната британска столица? Предизвика ли размисли в главите на британските политици? Дали пък не бе един американски слон (по символа на републиканската партия) в блатото на разтърсения от Брекзит Лондон. Може така да мислят политиците, но не и обикновените британци, които не го искат и не спират да протестират срещу нарцистичния му и расистки нрав. Прекалената помпозност, с която се отличи първият ден от визитата на Тръмп в Лондон, бе широко отразена в медиите, като всеки жест се отразяваше до най-малката подробност. Но целият този блясък, размяната на символични подаръци и щедрите на епитети слова не бяха достатъчни, за да прикрият напрежението, заформило се още с пристигането на американския президент. То контрастираше с любезния прием от страна на домакините, благодарение на серията от съобщения в Туитър, с които Тръмп изригна срещу кмета на Лондон Садик Кан, още при кацането на летище Станстед. Очевидно бе, че президентът сбърка дипломацията с ученически обиди, като първо нарече Кан „пълен неудачник“, а после използваше и срещите си с пресата, за да демонстрира неприязънта си към всички британски политици, които не го харесват. „Ню Йорк таймс“ писа, че това напомня за „ненормалната“ атмосфера на президентския мандат на Тръмп що се отнася до световната дипломация. Импулсивен и нестабилен, въпреки уникалното посрещане, той се оказа точно толкова зает с дребнотемия, колкото сме свикнали да го виждаме и чуваме във Вашингтон. Тоест крушата не падна по-далеч от собственото си дърво. И въпреки че държавният глава на САЩ получи заслуженото уважение от страна на английската кралица и цялата й роднинска кохорта, той внесе дух на напрежение по време на безкрайните тостове в позлатената Банкетна зала на Бъкингамския дворец. Не че това напрежение не бе подхранвано и от домакините – приятелски и опозиционно настроени спрямо него. Тук е моментът да споменем, че Тръмп се нахвърли не само върху кмета на Лондон, но и върху своята сънародничка (доскоро!) Меган Маркъл, станала съпруга на принц Хари и херцогияна на съсекс. Меган била „зла“, оплака се Тръмп. После той се опита да замаже гафа, като отрече да е използвал такова определение, въпреки че съществува аудиозапис с произнесеното неприятно определение. Как да се отмине фактът, че американският президент обиди един от кралските си домакини (Маркъл) само дни преди да пристигне в Лондон Визитата на Тръмп във Великобритания се случи в кофти момент за него и за британските водачи. У дома го тормозят акции на демократите за импийчмънт, а британците са твърде заети с крещящо неуспешния си до момента Брекзит. Както писа сп. „Политико“ отрицателната реакция сред масовия британец към визитата е била очаквана и въпреки това той пристигна в страна, която е в най-неудобния момент от съвременната си история. И двете държави все още не могат да разплетат политическите си „плетки“ от 2016 г. (избирането на Тръмп и референдума за Брекзит). И въпреки, че САЩ се радва поне на икономически успех, днес Великобритания е парализирана, далеч от икономическата стабилност от драмата по вече нежеланото от доста от гражданите й напускане на Европейския съюз. Най-много Тръмп се оплакваше в Лондон от факта, че не може (в малкото свободни от ангажименти часове) да гледа любимия си телевизионен канал „Фокс Нюз“. И не спря да критикува СиЕнЕн, който пък (за негов ужас!) постоянно се гледа във Великобритания. Но имаше и положителни за президента публични отгласи… Не, не заради постоянната смяна на скъпи тоалети и обувки от жена му – бившата манекенка Мелания, а защото волно или неволно го сравняваха с великия водач на Великобритания – някогашният премиер Уинстън Чърчил. Повод за това станаха подаръците, получени от него от страна на английската кралица - първото издание на книгата „Втората световна война“, написана от Чърчил, управлявал Великобритания в най-ужасните й времена – както и от министър-председателката Тереза Мей – копия на важни за сътрудничеството между Великобритания и САЩ по време на войната документи. За черешка на тортата той се спусна заедно с Мей и с цялата си рода в подземията под Лондон, от които Чърчил е управлявал държавата си по време на Втората световна. За съжаление на Тръмп сравняването му с Чърчил бе посрещнато положително само от любимата му телевизия… Но ето че дойде и вторият ден от посещението на Тръмп в Лондон, който бе не по-малко изпълнен с дипломатически и политически противоречия, въпреки укротяващите жестове от страна на Тереза Мей, която изключително рядко демонстрира емоции. Това, с което втората дневна порция тръмпизми се отличаваше бяха две цели на държавния глава на САЩ, демонстрирани от него и по-рано – да „благослови“ привържениците и противниците на Брекзит, както и да подчертава грандоманските си планове да „позлати“ Великобритания, обаче след като тя напусне Европейския съюз. Във вторник президентът пак изуми британските политически лидери с откровения си ритник, който трябваше да насърчи домакините му да си махнат „задните части“ от ЕС. Разбира се бяха прехвърлени всички дипломатически норми. Чуждите лидери обикновено не се месят в националната политика на Острова. В момента Тереза Мей, чиято оставка влиза в сила в петък е особено крехка (точно както цялата държава) и не може и да предположи какво ще донесе близкото бъдеще – излизане без сделка, нов референдум за Брекзит или нещо още по-сложно. Точно в този момент Тръмп се изтърси отвисоко посред дебата. Само за няколко часа той отсвири лидера на опозицията Джереми Корбин (който иска по-близки отношения с Евросъюза), в полза на това да направи жест към двама от най-изявените привърженици на твърдия Брекзит – Найджъл Фарадж и Борис Джонсън. И докато Фарадж вече ни е ясен с ужасната си риторика в подкрепа на Брекзит, Борис Джонсън (който не успя да се яви за среща с Тръмп) винаги е пускал противоречиви послания. Е, в последно време е твърдо про-Брекзит, но може би това е част от играта му да спечели мандата за нов британски министър-председател. Горкият Джереми Корбин си позволи да произнесе реч срещу Тръмп и да откаже да се яви в Банкетната зала на Бъкингамския дворец, а това му струваше гнева на американския държавен глава, който го подмина като пътник на автобусна спирка, но го и опръска с колата си, минавайки през уличната локва, както правят невъзпитаните шофьори – каза пред медиите, че казал „не!“ на Корбин и го определи като „негативна сила“. САЩ и Великобритания от много десетилетия се гордеят със „специалните си отношения“, което Тръмп нарече „най-великия съюз, който светът е виждал“. Разбира се тази фраза бе използвана съвсем свободно и безсъдържателно, предвид последните години на нега в отношенията между Вашингтон и Лондон. Естествено Тръмп се опита да разбърка и обърка картите на кандидатите за поста на министър-председател, които вече се натълпиха пред вратата на Даунинг Стрийт 10. Един от тях ще стане премиер, но не се знае дали ще бъде любимецът на Тръмп Борис Джонсън. За голямо съжаление на държавния глава на САщ, той можа само да поговори по телефона с Джонсън. Бидейки един от водачите на кампанията „Гласувай за напускане“ по време на референдума за Брекзит, Борис най-точно кореспондира (с невъзпитаността и безразсъдността си) с характера на Тръмп, може би затова е и любимец на последния. И така, в последните моменти, от втория ден на визитата на Тръмп в Лондон стана ясно, че американският президент ще се държи така свойски, както го прави у дома с всяка държава по света, дори и с най-старата и авторитетна демокрация. Помним как Доналд Тръмп изблъска президента на Черна гора Душко Марковеч по време на „семейна“ снимка на една от срещите на НАТО, за да задоволи желанието си да е най-напред от всички. Сега в Лондон грубите жестове бяха вербални, а те не правят чест на иначе непукиста-президент на САЩ.", "date": "2019.06.05", "title": "Тръмп: Американски слон в лондонското блато"}
{"url": "https://standartnews.com/biznes/kompaniya-puska-po-dlgo-maychinstvo-i-bashchinstvo-394051.html", "text": "Световната компания Diageo обяви, че започва глобална промяна с амбициозна нова политика за семейния отпуск, приложима към служителите в клоновете на компанията навсякъде по света. Новата политика е част от плановете за създаване на пълноценна работна сила. Това решение ще подпомогне служителите да се съсредоточат върху радостта от отглеждането на детето, докато продължават да развиват кариерата си. Ще даде на жените и мъжете време с новороденото бебе, независимо от това къде живеят и работят. Новата глобална политика предлага на жените, служители от всички пазари, най-малко 26 седмици напълно платен отпуск по майчинство. Diageo също така определя глобален минимален стандарт от четири седмици напълно платен отпуск по бащинство на всички пазари, като значителен брой предприятия на Diageo ще позволят и 26 седмици напълно платен отпуск по бащинство, включително Северна Америка, Тайланд, Филипини, Сингапур, Испания, Холандия, Ирландия, Италия, Русия, Колумбия, Венецуела и Австралия. В много от тези пазари платеният отпуск по майчинство и бащинство е значително по-кратък. В България платеното майчинство е по-дълго, но пък с промените бащата ще има допълнителна седмица със семейството върху срока от 15 работни дни, предвидени в законодателството. Новината идва, след като миналия месец компанията реши да осигури на служителите си в Обединеното кралство еднакъв 26 седмичен отпуск, независимо от пола им, като им запазва обичайните привилегии и бонуси за този период. „Ние се ангажираме да създадем напълно приобщаваща и балансирана работна сила и силно вярваме, че предприятията играят важна роля за оформянето на бъдещето на обществото. Глобалните компании като Diageo трябва да предприемат смели действия по отношение на политиките и средата, в която техните служители работят, за да гарантират, че служителите получават развитието, което заслужават“, каза за медиите Майрийд Найджър, директор човешки ресурси в Diageo. Найджър добави: “Политиката ще влезе в сила за повечето офиси на Diageo в началото на финансовата година, което за компанията e 1-ви юли 2019. Останалите офиси ще се присъединят в рамките на годината. Пълната спецификация на правилата за ползване на допълнителния отпуск, валидността към компаниите със смесена собственост и сроковете за влизане в сила, ще бъдат обявени съвсем скоро, тъй като са обект на законодателен преглед и одобрение от борда. Стремежът на компанията да създаде инклузивна и демократична работна среда, беше признат от Bloomberg Gender Equality Index през 2019 г. През 2018 г. Diageo бе определена от Thomson Reuters за 4-та в света най-инклузивна глобална компания. Около 40% от членовете на изпълнителната комисия и 44% от борда на компанията са жени. Diageo е световен лидер в производството на алкохолни напитки с изключителна колекция от търговски марки в категориите алкохолни напитки, бира и вино. Тези марки включват уиски Johnnie Walker, Crown Royal, JεB, Buchanan’s, Windsor, водка Smirnoff, Cîroc и Ketel One, ром капитан Captain Morgan, Baileys, Don Julio, Tanqueray and Guinness. Diageo е глобална компания, а нашите продукти се продават в повече от 180 страни по света. Компанията е регистрирана както на Лондонската фондова борса (DGE), така и на Нюйоркската фондова борса (DEO).", "date": "2019.06.05", "title": "Компания пуска по-дълго майчинство и бащинство"}
{"url": "https://standartnews.com/biznes/telenor-otvarya-ofis-na-otkrito-v-parka-394037.html", "text": "На 10 юни Теленор отново отваря офис в парка – креативно пространство за всички, които искат да работят на открито. След успеха на пилотното издание през 2018 г., тази година желаещите да се наслаждават на свободата да работят от парка ще могат да го направят в четири града в страната – София, Пловдив, Варна и Бургас. „Офис на открито“ от Теленор ще отвори врати от 10 до 14 юни в София и ще бъде домакин на всички желаещи да работят в парка всеки ден от 9 до 18 часа. Креативният офис ще бъде разположен на познатата на посетителите от миналата година локация в парка „Заимов“, в непосредствена близост до Драматичен театър „София“. Той ще с около 40 работни места и ще предлага всички необходими условия за успешна работа извън стените на обичайния офис – работно пространство с удобни мебели и бърза интернет връзка, благодарение на отличната мобилна мрежа на Теленор. От 17 юни до 21 юни пък „Офис на открито“ ще посети Пловдив, а във Варна и Бургас инициативата ще осигури по-лесна адаптация към работния процес в първите дни след летните отпуски през септември. Теленор ще се погрижи да направи посещението на офиса в парка не само приятно, но и допълнително полезно със серия от безплатни уъркшопи и презентации. С тях телекомът цели да подпомогне SOHO (small office, home office) потребителите, фрийлансърите и предприемачите с полезни за тях инструменти, познания, съвети и споделен опит, за да бъдат още по-успешни и ефективни и в крак с последните тенденции на пазара. По време на мини-събитията посетителите ще се запознаят с новости и успешни практики в дигиталната среда, в това число финансови разплащания, социални медии, мобилна фотография, забавления за свободното време и други. С развитие на технологиите се увеличава броят на т. нар. „дигитални номади“, които искат да развиват своята кариера със свободата да работят от различни места. Това е причината все повече компании да дават възможност за избор на своите служители да работят дистанционно. В същото време, тази тенденция допринася и за увеличаващия се брой на работещите от споделени офис пространства на открито – в парка, на плажа, в планината и т.н. Всичко от което тези потребители се нуждаят, е удобно и вдъхновяващо пространство и бърза интернет връзка. Подробна информация за програмата на събитията в „Офис на открито“ от Теленор ще бъде публикувана в страницата на специално създаденото Facebook събитие. Теленор е водеща телекомуникационна компания с над 3 милиона активни потребители в България. От 1 август 2018 г. Теленор България, заедно с Теленор Унгария и Теленор Сърбия и Черна Гора, са част от PPF Group. \r\nPPF Group инвестира в множество пазарни области - банкови и финансови, телекомуникации, машиностроене, биотехнологии, застраховане, недвижими имоти и селско стопанство. PPF Group оперира в Европа, САЩ и Азия. Групата притежава активи на стойност над 45 млрд. евро (към 31 декември 2018 г.).", "date": "2019.06.05", "title": "Теленор отваря офис на открито в парка"}
{"url": "https://standartnews.com/biznes/vivacom-vze-golyamata-nagrada-na-krib-za-inovatsii-394032.html", "text": "VIVACOM беше отличена с най-авторитетната бизнес награда на Конфедерацията на работодателите и индустриалците в България в категория „Иновации“. На тържествена церемония в присъствието на висши представители на държавата и бизнеса снощи бяха раздадени призовете „КРИБ – Качество, Растеж, Иновации от България”. \r\nНаградата беше връчена на главния изпълнителен директор на компанията Атанас Добрев от вицепремиера Екатерина Захариева. \r\nКРИБ отличи VIVACOM заради позицията на телекома като доверен доставчик на пълно портфолио от решения за нуждите на всяко домакинство, бизнес или институция. Отчетен беше и фактът, че компанията работи усилено в последните години за развитието на технологии за умни градове, облачни услуги, модернизиране на учебния процес и други иновации, които реално подобряват  живота на хората.    \r\n „Тази награда е доказателство, че благодарение на упорития ни труд постигаме високи резултати и се налагаме на пазара с иновативни продукти и решения, от които съвременният бизнес и общество имат нужда. Иновациите са движещата сила на телеком пазара и VIVACOM ще продължи не просто да следва глобалните тенденции, но да работи проактивно за развитието на продукти и решения, от които съвременният бизнес и общество имат нужда“, коментираха от VIVACOM.  ", "date": "2019.06.05", "title": "VIVACOM взе голямата награда на КРИБ за иновации"}
{"url": "https://standartnews.com/svyat/melaniya-i-trmp-posreshchakha-na-vecherya-v-london-393967.html", "text": "Американският президент Доналд Тръмп съпругата му Мелания Тръмп приключиха втория ден от посещението си в Лондон с реципрочна вечеря в резиденцията на американския посланик във Великобритания, предаде АП. Президентът и първата дама посрещнаха принц Чарлз и съпругата му Камила Паркър-Боулс на червен килим пред резиденцията, известна като Уинфилд хаус. На вечерята присъстваха около 60 гости, а президентът седеше между британския министър-председател Тереза Мей и принц Чарлз. В рязък контраст с изтънченото меню в двореца, което включваше задушена на пара камбала и ягодов десерт, които бяха сервирани с бутилка вино „Шато Лафит“ за 2000 паунда – сега гостите бяха посрещнати с говеждо, картофи, сладолед и Калифорнийско червено вино за 30 долара бутилката – меню, което съответства на „по-простичкия вкус“ на държавния глава на САЩ. Банкетът беше завършек на натоварения ден за Тръмп, който проведе съвместна пресконференция с Тереза Мей, срещна се на четири очи с Найджъл Фараж и успя да избегне малоброен протест в централната част на Лондон. На вечерята нямаше речи, за разлика от официалния банкет в двореца, но и президентът и принц Чарлс вдигнаха кратки тостове.  „За здравето на Нейно величество кралицата и техни кралски величества Принцът на Уелс и Херцогинята на Корнуол“, приветства гостите Тръмп. “Дами и господа моля присъединете се към моя тост в чест на президента на САЩ и госпожа Тръмп“, бе кратката реч на принц Чарлз Във вестибюла пред банкетната зала гостите оживено разговаряха един с друг на фона на спуснатия наполовина американски флаг в памет на 12-те жертви на стрелбата във Вирджиния бийч миналата седмица. Сред дипломатите, присъстващи на вечерята от американската страна бяха държавният секретар Майк Помпео, финансовият министър Стивън Мнучин и съветникът по националната сигурност Джон Болтън.", "date": "2019.06.05", "title": "Мелания и Доналд посрещаха на вечеря в Лондон"}
{"url": "https://standartnews.com/biznes/ebvr-s-podkrepa-za-biznesa-v-stara-zagora-394023.html", "text": "„Без бюрокрация, излишни документи и мудна администрация - така работи програмата “Подкрепа за малкия бизнес” на ЕБВР. Ако имате идея или проблем, елате да ги обсъдим, за да намерим решение”, прикани бизнеса от Стара Загора Мирослав Стоянов, мениджър на програмата в България. Той представи предимствата й на информационен форум в Стара Загора „Искаш бизнесът ти да расте? Ние имаме ноу-хау“. За събитието в града на липите пристигнаха представители на ЕБВР, изпълнителният директор на Изпълнителната агенция за насърчаване на малките и средните предприятия д-р Бойко Таков, представители на Министерството на икономиката. Форумът бе организиран от ЕБВР в партньорство с икономическото министерство, ИАНМСП и община Стара Загора. При откриването на форума секретарят на община Стара Загора Делян Иванов поздрави участниците и изрази надежда, че програмата на ЕБВР за подкрепа на малкия бизнес ще помогне за развитието на идеите на местния бизнес и за създаването на нова работна среда в Стара Загора, което ще бъде полезно и за бизнеса, и за гражданите. “Ръст на оборота, подобрена производителност и разкриване на нови работни места са най-честият резултат от получаването на средства за консултантски услуги по програмата \"Подкрепа за малкия бизнес\", съобщи още г-н Стоянов. Проучване сред компаниите, реализирали проект по програмата, сочи, че година по-късно 68% повишават стокооборота си средно с 30%, 56% подобряват производителността си средно с 26%, а 51% увеличават персонала си с 23% за същия период. За година и половина от възстановяването на работата на програмата в България са одобрени 40 проекта, 20 други компании подготвят документите си за кандидатстване“, обяви г-н Стоянов. Чрез програмата фирмите получават експертна помощ за развитие и растеж в различни области като стратегия, маркетинг, финансов мениджмънт, енергийна ефективност и др. Обикновено одобрението на проекта се получава не по-късно от месец след първата среща с представители на програмата. А месец след приключване на проекта банката изплаща грантовата сума, която е 70% от стойността на проекта. За да бъдат одобрени, компаниите, които кандидатстват, трябва да са частни, български, да имат годишен оборот до 50 млн. евро и балансово число до 43 млн. евро и под 250 служители. Изисква се и поне двугодишна бизнес история. Програмата работи с компании в почти всички сектори с изключение на военната дейност и производство, тютюнева промишленост, хазарт и финансови услуги. Изпълнителният директор на ИАНМСП д-р Бойко Таков представи мерките, чрез които агенцията насърчава малкия бизнес. Той акцентира върху възможностите, които предоставя Националният иновационен фонд, подкрепил 450 проекта с 55 млн. лв. Д-р Таков съобщи, че се работи по идея в София Тех Парк да бъде създаден експортен хъб и да се разработи програма за свързване на изобретатели и хора с иновативни идеи с инвеститори и финансиращи институции. Представители на Министерството на икономиката запознаха присъстващите с възможностите за подкрепа на малките и средните предприятия чрез оперативна програма “Иновации и конкурентоспособност” на Европейския съюз и представиха новосъздадения Бизнес наръчник за малки и средни предприятия на интернет страницата на министерството. Форумът в Стара Загора е от поредицата регионални по програмата „Подкрепа за малкия бизнес“ на ЕБВР. Домакини на такива форуми преди това бяха Пловдив, Варна и Бургас. РЕЗУЛТАТИ ОТ РАБОТАТА НА ПРОГРАМАТА ЗА ПОДКРЕПА НА МАЛКИЯ БИЗНЕС В БЪЛГАРИЯ \r\n- Брой одобрени проекти в рамките на 1 година и половина: над 40; \r\n- Брой компании, подготвящи документите: 20; \r\n- Обща стойност на безвъзмездната помощ: над 330 000 евро; \r\n- Обща стойност на одобрените проекти: над 480 000 евро; \r\n- Проекти извън София към общия брой: 17/40; \r\n- Средно време за одобрение на проекта: 1 месец след първата среща;   - Време за отпускане на безвъзмездната помощ: 1 месец след приключване на проекта; \r\n- Консултанти, одобрени за участие в проектите по програмата: около 70.", "date": "2019.06.05", "title": "ЕБВР с подкрепа за бизнеса в Стара Загора"}
{"url": "https://standartnews.com/svyat/edin-ton-narkotitsi-zaloveni-v-yaponiya-394019.html", "text": "Японските власти заловиха най-голямата пратка наркотици в историята на страната, съобщава обществената медия NHK. Полицията в Токио поясни, че са открили близо 1000 килограма амфетамин в плавателен съд на крайбрежието на префектурата Шидзуока в понеделник вечерта. На улицата наркотикът е на стойност 555 милиона долара. \r\nНа място са задържани седем граждани на Китай. Властите смятат, че заподозрените може да са свързани с международни групи за наркотрафик и с японската организирана престъпност. АП уточнява, че задържаните китайци са на възраст между 24 и 40 г. \r\nРазследващите вярват, че наркотиците вероятно са доставени от Хонконг.", "date": "2019.06.05", "title": "Един тон наркотици заловени в Япония"}
{"url": "https://standartnews.com/sport/infantino-ostava-nachelo-na-fifa-394064.html", "text": "Джани Инфантино остава начело на ФИФА. Това стана след като днес на конгреса в Париж бе преизбран за президент на Международната футболна асоциация. В речта си към представителите на различните федерации той пое отговорността за това, че централата беше \"токсична и почти престъпна\", но вече се е завърнала към своите изконни ценности. \r\nПреизбирането на Инфантино беше прието с бурни аплодисменти от Конгреса, който по-рано през деня прие закон да няма вот, ако за позицията има само един кандидат. Днешният случай бе именно такъв и след него 49-годишният адвокат получава нов 4-годишен мандат за реализирането на идеите си. Инфантино е президент на ФИФА от февруари 2016 година, когато наследи Сеп Блатер след корупционния скандал. \r\n\"Вече никой във ФИФА не говори за криза, а за полагане на нови основи от нулата. Никой не говори за скандали или за корупция, а за футбол. Можем да кажем спокойно, че загърбихме тези истории. Организацията се превърна от токсична и почти престъпна в това, което трябва да бъде - такава, която развива футбола и е синоним на прозрачността и честта\", каза той. \r\n\"Днес всичко е открито. Не е възможно ФИФА да плаща под масата или да извършва неетични действия с парите си. Вече няма място за корупция\", добави Инфантино в Париж.", "date": "2019.06.05", "title": "Инфантино остава начело на ФИФА"}
{"url": "https://standartnews.com/svyat/veber-shche-e-lider-na-enp-v-evropeyskiya-parlament-394020.html", "text": "Групата на ЕНП е съставена от 177 евродепутати, а от днес към тях се присъединяват още трима нови членове от Словакия. Така ЕНП вече ще има 180 депутата. Веднага след избора си, Вебер постави два важни акцента за работата на ЕНП. Едната е за необходимостта от сплотеност и новаторство в действията на християндемократическите партии, както и ориентация към бъдещето и иновациите, вторият акцент в словото му бе върху идентичността и ценностите в Европа. Манфред Вебер завършва инженерна специалност в Университета по приложни науки в Мюнхен през 1996 г., след което основава и управлява консултантска фирма до 2014 г. \r\nПрез 2004 г. Вебер е избран за депутат в Европейския парламент, а през 2014 г. става председател на групата на ЕНП в Европейския парламент.", "date": "2019.06.05", "title": "Вебер ще е лидер на ЕНП в Европейския парламент"}
{"url": "https://standartnews.com/svyat/brad-pit-shche-prekara-lyatoto-s-detsata-si-394026.html", "text": "Брад Пит ще има възможността да прекара лятото с децата си. Двамата с Джоли сложиха край на драмата между тях и сега бившите съпрузи ще се грижат за рожбите си по равно. Анонимен източник заяви пред „Entertainment Tonight“, че график за посещения вече бил изготвен. Докато Анджелина снима бъдещия си трилър „Those Who Wish Me Dead“ в Ню Мексико, Брад ще лети до там, за да се грижи за шестте им отрочета. По време на снимките юношите ще летят обратно до Ел Ей, където също ще бъдат под грижата на баща им, докато майка им работи. Източникът коментира: „Всичко вече е наред – децата са щастливи, което също прави родителите им щастливи. Те прекратиха всякакви конфликти. Двамата осъзнаха, че трябва да продължат напред. Брад вече прекарва повече време с дечурлигата и връзката му с малчуганите става все по-силна. Атмосферата в семейството вече е здравослвна и Брад просто е щастлив, че негативните ситуации са зад гърба му.“ Пит и Джоли, които се разделиха през септември 2016-а след 12 години заедно, наскоро бяха обявени за необвързани, но все още предстои да договорят условията за развода си. Въпреки горчивата раздяла, раздухвана шумно от медиите, бившите съпрузи имат желание да поддържат приятелски отношения и да се грижат съвместно за шестте си деца - Мадокс (17), Пакс (15), Захара (14), Шайло (13) и 10-годишните близнаци Нокс и Вивиен.", "date": "2019.06.05", "title": "Брад Пит ще прекара лятото с децата си"}
