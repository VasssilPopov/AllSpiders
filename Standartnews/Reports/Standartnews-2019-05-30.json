{"url": "https://www.standartnews.com/sport/chelsi-triumfira-v-liga-evropa-393441.html", "text": "Челси е новият носител на Лига Европа! \"Сините\" разпердушиниха Арсенал с 4:1 и то за едно полувреме във финала в Баку. След скучна първа част \"синята\" вихрушка разплака топчиите с четири попадения след почивката. Головот шоу започна Оливие Жиру в 49-ата минута след страхотен гол с глава. Вторият гол вкара Педро, а малко след това Еден Азар реализира дузпа за класиката 3:0. Арсенал се върна в двубоя след попадение бижу на резервата Йови, но това бе за кратко. Азар реализира второто си попадение в двубоя и реши нещата. \r\nТова втори трофей за \"сините\" от Лига Европа след триумфа през 2013 година. \r\nАрсенал губи пети финал в европейските клубни турнири. \"Топчиите\" имат само една титла извън Англия - тази от КНК през 1994 година. \"Топчиите\" изтърваха близо 9 милиона евро и няма да играят в Шампионската лига на есен. Унай Емери пък, който спечели три пъти поред Лига Европа със Севиля губи първия си финал в тази надпревара.", "date": "2019.05.29", "title": "Челси триумфира в Лига Европа"}
{"url": "https://standartnews.com/biznes/ungariya-se-styaga-za-turski-potok-393422.html", "text": "Унгария планира да започне процедура за присъединяване към газопровода \"Турски поток\" в началото на есента на текущата година. Това заяви днес пред ТАСС унгарският министър на външните работи Петер Сиярто, предава БНР. Той припомни, че при неотдавнашната му среща с ръководителя на Газпром Алексей Милер бе постигната договореност за присъединяване на тръбопровод от Унгария към \"Турски поток\". \"Доколкото разбираме, Русия има споразумение с България и Сърбия. Готови сме да проведем процедура за съединяване на тръбопроводите на Сърбия и Унгария в началото на есента\", каза министърът. Унгария и Русия могат да сключат договор за допълнителни газови доставки на Петербургския международен икономически форум идната седмица, допълни Сиярто.  ", "date": "2019.05.29", "title": "Унгария се стяга за \"Турски поток\""}
{"url": "https://www.standartnews.com/sport/strakhoten-grisho-obrna-chilich-393433.html", "text": "Григор Димитров най-сетне спечели голям мач! Българинът триумфира във втория кръг на Откритото първенство на Франция и надигра в петсетов трилър и над 4 часа битка Марин Чилич от Хърватия - 6:7(3), 6:4, 4:6, 7:6(2), 6:3. Срещата определено ще се помни не само защото се игра на новоткрития преди дни корт \"Симон Матио\". Двамата тенисисти вложиха невероятни усилия и стигнаха до предела на възможностите си, а този път победител се оказа Димитров. В трети кръг Григор ще играе срещу друг тежък опонент - Стан Вавринка от Швейцария.", "date": "2019.05.29", "title": "Страхотен Гришо обърна Чилич"}
{"url": "https://standartnews.com/sport/chelsi-triumfira-v-liga-evropa-393441.html", "text": "Челси е новият носител на Лига Европа! \"Сините\" разпердушиниха Арсенал с 4:1 и то за едно полувреме във финала в Баку. След скучна първа част \"синята\" вихрушка разплака топчиите с четири попадения след почивката. Головот шоу започна Оливие Жиру в 49-ата минута след страхотен гол с глава. Вторият гол вкара Педро, а малко след това Еден Азар реализира дузпа за класиката 3:0. Арсенал се върна в двубоя след попадение бижу на резервата Йови, но това бе за кратко. Азар реализира второто си попадение в двубоя и реши нещата. \r\nТова втори трофей за \"сините\" от Лига Европа след триумфа през 2013 година. \r\nАрсенал губи пети финал в европейските клубни турнири. \"Топчиите\" имат само една титла извън Англия - тази от КНК през 1994 година. \"Топчиите\" изтърваха близо 9 милиона евро и няма да играят в Шампионската лига на есен. Унай Емери пък, който спечели три пъти поред Лига Европа със Севиля губи първия си финал в тази надпревара.", "date": "2019.05.29", "title": "Челси триумфира в Лига Европа"}
{"url": "https://www.standartnews.com/sport/miro-kirov-na-final-na-drzhavnoto-po-borba-393432.html", "text": "Мирослав Киров, който преди дни спечели бронз на силния турнир в Италия, уверено върви към титлата и на държавното първенство по свободна борба във Враца. В категория до 74 кг националът постигна три убедителни победи, като не даде точка на съперниците си – технически  туш с 9:0 срещу Мохамед Бакър и 10:0 срещу Джемал Али и Мирослав Христов. На полуфиналите в следобедния сеанс, който започва от 16 часа, Киров ще срещне Мартин Димчев.  Друг национал – Михаил Георгиев пък свали категорията и от 70 кг сега се бори на 65 кг. Състезателят на „Сливен” постигна две победи – срещу Васил Ефир с туш и Димитър Иванов с технически туш 13:0. П-късно днес той ще излезе за място на финалите срещу Хюсеин Бекир.  Преди дни Георгиев зае пето място на турнира в Италия.  \r\nПовечето от най-добрите ни състезатели пропуснаха първенството заради контузии. Сред тях са носителят на златния пояс „Дан Колов” за 2019 Георги Вангелов, Микяй Наим, Али Умарпашаев, Ахмед Магамаев, Николай Щерев.  При 61-килограмовите бившият юношески национал Мехмед Ферам се върна на тепиха след едногодишна пауза. Състезателят на Исперих също стигна полуфиналите където ще срещне Вилиян Илиянов. Финалите са утре, когато започват и жените. ", "date": "2019.05.29", "title": "Миро Киров на финал на държавното по борба"}
{"url": "https://standartnews.com/svyat/bodigard-strelya-v-samoleta-na-babish-393438.html", "text": "Бодигард , с който пътува милиардерът и чешки премиер Андрей Бабиш. При инцидента няма пострадали, съобщи полицията в сряда. \r\n\"Можем да потвърдим случаен изстрел при проверка на оръжие на борда на правителствен самолет\", каза вчера говорителката на чешката национална полиция Ленка Сикорова. \r\nИнцидентът е станал в обособена зона. Никой друг не е бил в опасност. \r\nГоворителката на Бабиш Яна Адамкова заяви пред AФП, че \"нещо подобно се е случило\", но отказа да даде повече подробности. \r\nЧешките медии съобщиха, че  след като Бабиш се е качил в Брюксел и самолетът се готвел за излитане. \r\nПренасяйки общо 22 души, полетът започнал около час по-късно, съобщи новинарският сайт Aktualne.cz, добавяйки, че  \r\nБабиш в момента се сблъсква с обвинения в измами със субсидии от ЕС. \r\nПрез 1994 г.  случайно стреля с пистолета си по време на полет до Швеция и уцели резервоар за гориво. Никой не беше ранен.", "date": "2019.05.29", "title": "Бодигард стреля в самолета на Бабиш"}
{"url": "https://www.standartnews.com/sport/balkan-stana-shampion-na-blgariya-393439.html", "text": "Отборът на Балкан (Ботевград) сложи край на 30-годишното чакане на шампионската титла, след като тази вечер „зелените“ победиха в мач номер 4 от финалните плейофи срещу Левски Лукойл с 90:75 (21:14; 25:20; 27:18; 17:23), като по този начин спечелиха серията с резултат 3:1, а с това и шампионската титла на България през сезон 2018/19. Димитър Димитров беше над всички в селекцията на домакините - 23 точки, Брендън Браун добави 20 точки, а Микаел Хопкинс се отличи с \"дабъл-дабъл\" - 14 точки и 14 борби. Деян Иванов вкара 14 точки за \"сините\", а Христо Захариев и Калоян Иванов приключиха съответно с по 13 и 12 точки.", "date": "2019.05.29", "title": "Балкан стана шампион на България"}
{"url": "https://standartnews.com/kultura/knyaz-igor-vleze-v-kulturniya-afish-na-varna-393425.html", "text": "На 30 и 31 май 2019 от 19 часа, на сцената на Варненската опера,  ще се играят двата предпремиерни спектакъла на операта „Княз Игор“ от Александър Бородин. Спектакълът е включен в десетото издание на Опера в Летния театър и на ММФ \"Варненско лято\". Премиерата ще е на 2 юли. Ето какво споделя диригентът Кръстин Настев за работата си по спектакъла: - Как се чувстваш на първата си среща с „Княз Игор“? - Както каза и Маестро Иванов, за всеки диригент „Княз Игор“ е предизвикателство. Познавах отчасти заглавието, но не се бях занимавал с цялостен анализ. Сега виждам, че това е наистина шедьовър. Отскоро съм във Варненската опера и за мен е истинска привилегия да бъда асистент на такъв опитен диригент като Маестро Иванов. Следя отблизо как се прави, как се подрежда целият репетиционен процес по класически образец със задължителните 6 седмици преди да излезе премиерата. Това тук си е истински лукс, защото в много театри напоследък най-голямата липса не е на финанси, а на време. Нещата се правят все по-бързо и от това обикновено страда качеството. В този смисъл при нас всичко върви по утвърдената класическа схема, която дава възможност пиесата да улегне, всеки да научи добре партията си и да се почувства по-близо до образа, който изпълнява. Същото се отнася и за нас, диригентите. - Как ще заинтригува съвременния зрител операта „Княз Игор“ с нейния сюжет от Средновековието? - Ако вникнем в психологическите връзки между героите, ще установим, че няма голяма разлика между епохата, когато е писана творбата и днес. В съвременния свят ще открием същите взаимоотношения, както между персонажите – сложните връзки между сестра и брат (Ярославна –Галицки), изпитанията на любовта (Ярославна – Княз Игор), съперничеството между противници (Княз Игор – Кончак). Победителят Кончак приема победения Княз Игор не като пленник, а като свой гост и си заслужава да поразсъждаваме над това сякаш днес позабравено уважение, което дължим на достойния противник. - Какво е разстоянието от Верди, който дирижира наскоро, до Бородин? - Ще цитирам тук диригента Емил Чакъров, който казва, че на музиканта не е необходимо да му се обяснява как се издигат облаците или как шуми рекичката. Той иска да знае кога, къде, защо и как да изсвири този или онзи пасаж. В този смисъл нашите оркестранти са мултифункционални, за тях е от значение добре да изпълнят това, което в момента им е подадено. Дали ще бъде опера, симфония или мюзикъл, не е съществено. Същественото е, че всяка работа, всяка репетиция усъвършенства майсторството, надгражда и изгражда музиканта като творец. Това е и професионалният подход във всеки театър, който работи по немски стил на 3 писти - опера, мюзикъл и драматичен театър. Варненският театър е точeн образец на немския Dreispartentheater и на мен ми е приятно да съм част от неговия творчески екип.   \"КНЯЗ ИГОР\" от Александър Бородин Диригент Кръстин Настев Постановка и сценография Кузман Костюмография Лора Маринова Хореография Светлана Тоншева Диригент на хора Цветан Крумов Асистент-режисьор Сребрина Соколова. В ролите: КНЯЗ ИГОР - Свилен Николов, Иво Йорданов; ЯРОСЛАВНА - Димитринка Райчева, Линка Стоянова; ВЛАДИМИР - Валерий Георгиев, Арсений Арсов, Георги Султанов; КНЯЗ ГАЛИЦКИ - Пламен Димитров, Гео Чобанов; КОНЧАК - Евгений Станимиров, Гео Чобанов, Петър Петров; КОНЧАКОВНА - Даниела Дякова, Михаела Берова; ОВЛУР - Пламен Долапчиев, Христо Ганевски; ЕРОШКА - Владислав Владимиров, Димитър Илиев; СКУЛА - Людмил Петров, Петър Петров; НЯНЯ - Бойка Василева, Силвия Ангелова; ПОЛОВЕЦКА ДЕВОЙКА - Илина Михайлова, Лиляна Кондова. Предпремиера 30, 31 май 2019, 19.00, Основна сцена Премиера 2 юли 2019, 21.00, Опера в Летния театър, ММФ \"Варненско лято\" БИЛЕТИ: Online в Еventim.bg чрез услугата Print@Home: http://www.eventim.bg/bg/bileti/tmpc-varna-21/promo.html… Каса ТМПЦ, пл. „Независимост“ 1, пон-пет 9.00-20.00, почивка 13.30-14.30; съб 10.00-19.00, почивка 13.30-14.30; нед 11.00-16.00, без прекъсване; тел. 052 665 022; Заявки: тел. 052 665 051, 052 665 020, www.tmpcvarna.com Каса ФКЦ - всеки ден 10.00-21.00, почивка 14.00-14.30, 16.30-17.30, тел. 052 685 214", "date": "2019.05.29", "title": "\"Княз Игор\" влезе в културния афиш на Варна"}
{"url": "https://standartnews.com/sport/uefa-vdigna-sanktsiite-sreshchu-levski-393405.html", "text": "Левски не е заплашен с неучастие в евротурнирите, каквато опасност беше надвиснала над него през декември. Тогава УЕФА обяви, че ще извади \"сините\" от своите надпревари заради просрочени задължения към 30 септември 2018 г.  Европейската футболна централа даде срок на родния гранд до 28 февруари да покрие сума от около 2 млн. лв. Новото ръководство на клуба се зае спешно с тази задача и успя да покрие задълженията, което е било отчетено от УЕФА и санкцията за изхвърляне за един сезон в рамките на следващите две кампании, за които Левски се класира за евротурнирите, беше вдигната.  \"Левски показа доказателства пред Контролния орган за финансите на клубовете, които удовлетвориха членовете на Съдебната камара и показаха, че дълговете са изплатени, а сроковете са спазени. Точно затова наказанието за изхвърляне от Европа се отменя и няма да влезе в сила изобщо\", написаха от УЕФА на сайта си.  Исковете към Левски започнаха да валят в края на 2018 г. Малко след това тогавашният собственик Спас Русев напусна, оперативното управление беше поето от новия изпълнителен директор Павел Колев, който успя да покрие задълженията в срок и да спести изхвърлянето на \"сините\" от Европа. ", "date": "2019.05.29", "title": "УЕФА отмени санкциите срещу Левски"}
{"url": "https://standartnews.com/sport/kostadinova-se-sreshchna-s-prezidenta-na-ruskiya-olimpiyski-komitet-393404.html", "text": "Председателят на БОК Стефка Костадинова посрещна президента на Руския олимпийски комитет Станислав Поздняков, който пристигна днес в България.  Поздняков  ще открие Европейското първенство по фехтовка за мъже и жени до 23 години, което започва днес в Пловдив и ще продължи до 2 юни. Той е и президент на Европейската федерация по фехтовка и четирикратен олимпийски шампион на сабя. \r\nДвамата президенти размениха информация относно предстоящите Втори Европейски игри в Минск, както и подготовката на българските и руски спортисти за Олимпийските игри Токио 2020. На срещата присъства и генералният секретар на БОК Белчо Горанов и \r\nпредседателят на Българската федерация по фехтовка Величка Христева.", "date": "2019.05.29", "title": "Костадинова се срещна с президента на руския олимпийски комитет"}
{"url": "https://www.standartnews.com/sport/arda-shche-igrae-v-prva-liga-393434.html", "text": "Арда Кърджали спечели за първи път в историята си промоция в Първа лига на българския футбол, след като отстрани в директен бараж Септември София за място в елита с 1:0 след продължения. Мачът беше оцветен с три червени и общо 12 жълти картона, а единственото попадение вкара ветеранът Ахмед Осман в 112-ата минута. Така Арда при втория си опит след 30 години успя да се класира в елита на българския футбол.", "date": "2019.05.29", "title": "Арда ще играе в Първа лига (ВИДЕО)"}
{"url": "https://www.standartnews.com/sport/na-zhivo-finalt-v-liga-evropa-393436.html", "text": "Друга резерва на \"топчиите\" - Уилок не уцели вратата от точката за дузпата, останал сам срещу Кепа. Отчаянието на Арсенал е видно... Челси продължава да атакува, а Арсенал е объркан. Времето за обрат е много малко. Азар потърси своя хеттрик, но този път Чех спаси. Уау! През втората част паднаха 5 гола в рамките на 23 минути! Топчиите се опитват да натискат. Челси им позволява да владеят топката, но пасовете са основно настрани. Арсенал не играе нищо. Йозил подтичва, а головите страшилища Обамеянг и Лазакет сякаш ги няма на терена. В 40-ата минута Жиру се шмугна между защитата на Арсенал и стреля, но Чех изби! Челси определено игра по-силно. А може би Софи Кристин има защо да пие. Челси изравни играта и дори вече стои по-добре на терена. Емерсон пак бе оставен да стреля, но Петър Чех, който днес играе последния си мач в кариерата на професионално ниво спаси вещо. Еден Азар се поразсъни! Белгийската звезда на Челси изведе Емерсон на чиста позиция, но ударът му бе блокиран от Сократис в 30-ата минута. Малко след това швейцарецът Гранит Джака изстреля снаряд към вратата на Кепа, но топката мина малко над напречната греда. В 25-ата минута Канте от Челси се пусна по десния фланг и центрира към Жиру, който обаче отигра доста нескопосано. След 18 минути игра дойде и първата спорна ситуация. Лаказет стигна първи до топката след грешка в защитата на Челси, сви топката покрай Кепа и падна на тревата. Дори обаче реферът на гледа системата ВАР, която дебютира в този турнир. Все пак повторенията показаха, че Кепа леко закача нападателят на \"топчиите\". В деветата минута Арсенал имаше добър шанс да открие резултата. Единственият англичанин на терена Мейтланд-Найлс центрира и Кепа изби неумело. Топката попадна в Обамеянг, който стреля неточно. Двата отбора се дебнат в началните минутки, а по трибуните на стадиона в Баку се виждат доста празни места. Джонас Блу изпя няколко парчета преди старта на двубоя! Имаше и заря. Този сезон Челси и Арсенал спечелиха по 11 мача в кампаниите си в Лига Европа. Само три отбора са печелили повече срещи в един сезон от евротурнирите: Реал Мадрид (12) през 2001/2002, Порто (12) през 2010/2011 и Атлетико Мадрид (13) през сезон 2011/2012. Челси и Арсенал излизат един срещу друг във финала на Лига Европа в Баку. Двубоят стартира в 22,00 часа българско време. \r\nЧелси: Кепа Арисабалага, Сесар Аспиликуета-К, Андреас Кристенсен, Давид Луис, Емерсон, Н’Голо Канте, Жоржиньо, Матео Ковачич, Педро Родригес, Оливие Жиру, Еден Азар. \r\nМениджър: Маурицио Сари Арсенал: Петър Чех, Сократис Папастатопулос, Лоран Кошчелни-К, Начо Монреал, Ейнсли Мейтланд-Найлс, Лукас Торейра, Гранит Джака, Сеад Колашинац, Месут Йозил, Александър Лаказет, Пиер-Емерик Обамеянг; \r\nМениджър: Унай Емери Съдия: Джанлука Роки (Италия) \r\nСтадион: Олимпийски стадион (Баку, Азербайджан)", "date": "2019.05.29", "title": "НА ЖИВО: Финалът в Лига Европа"}
{"url": "https://standartnews.com/sport/botev-uvolni-nikolay-kirov-393417.html", "text": "Треньорът на Ботев Пловдив Николай Киров бе уволнен. Това потвърди председателят на Съвета на директорите в клуба Георги Самуилов. Той говори на специална пресконференция на клубната база в Коматево. До решението на Самуилов се е стигнало след загубата във финала за Купата на България от градския съперник Локомотив. „Направихме много задълбочени анализи на събитията, които се случиха. Знаете, обществеността е запозната, решението, което взех е да освободя целия треньорски щаб на отбора, начело със старши треньора Николай Колев, Иван Кочев, Попов, Асен Караславов и Атанас Николов”, започна своя брифинг Самуилов. \"Това е мое решение и не подлежи на коментар. Мога накратко да се обоснова защо ги освобождавам. Освобождавам ги, защото на практика имаме две нулеви години. Това са факти. Към тези две години мога да добавя още една нула, за да станат те три. От шест мача имаме шест загуби. Не на последно място, което е и гвоздея на моето решение – загубата от Локомотив Пловдив във финала. Ние се подготвихме толкова време, всичко, което е било необходимо е било осигурено от мен. Това са факти. Заплати, искания, затова това е решението. Те са освободени от днес, изказваме благодарност, защото не мога да бъда критичен. Все пак те са допринесли и положителни неща за Ботев. Имаме спечелена купа с Николай Киров, но в живота е така. Когато си вършиш работата има благодарност, когато не си я вършиш, няма незаменими хора, има незабравими\", продължи той.„Направихме много задълбочени анализи на събитията, които се случиха. Знаете, обществеността е запозната, решението, което взех е да освободя целия треньорски щаб на отбора, начело със старши треньора Николай Колев, Иван Кочев, Попов, Асен Караславов и Атанас Николов”, започна своя брифинг Самуилов. \"Понеже засегнахме темата за финала и загубата от Локомотив, никой от тях (бел.авт. – треньорите) не стана да се извини на обществеността и феновете. Аз се извинявам от името на Ботев, защото аз бях на стадиона и видях, не само този път, каква подкрепа има отборът. Ние не заслужавахме тази загуба. Много спекулации на тази тема, какво ли не прочетох и какво ли не чух. Така е във футбола. Има победители, има и победени. Ние сме мъже и трябва да приемем тези обстоятелства. ДА им е честито на Локомотив Пловдив. Това е по темата. Много ми е болно, но това е решението. След няколко дни, ще обявим кой ще бъде новият старши треньор на Ботев. Имаме варианти, имена не мога да кажа”, обоснова се още Георги Самуилов.", "date": "2019.05.29", "title": "Ботев уволни Николай Киров"}
{"url": "https://www.standartnews.com/sport/volozhanina-izbukhna-s-pet-medala-v-kholon-393440.html", "text": "Младата ни грация Татяна Воложанина избухна с пет медала от международния турнир по художествена гимнастика за жени, който съпътства Гран при в Холон (Изр). Тя заслужи сребърен медал в многобоя, златен на бухалки и сребърни медали на обръч, топка и лента. Един златен и един бронзов медал пък спечели Катрин Тасева, а един бронзов медал остана за Невяна Владинова. Участие взе и Боряна Калейн, но тя страдаше от лек вирус и може би това бе причината да не се представи на ниво. Грациите пък останаха без медал в многобоя, като най-предно класиране записа Катрин Тасева. Тя завърши шеста след сбор от 78,000 точки (16,500 на лента, 20,400 на топка, 20,859 на бухалки и 20,250 на обръч). Неви И Боряна делят деветото място с равен сбор от 76,400 т. На отделните съчетания Владинова получи 20,750 на топка, 20,450 на бухалки, 17,850 на обръч и 17,350 на лента. Калейн, която слезе от токчетата от абитуриентския си бал, за да отиде в Изравел, получи 21,400 на обръч, 20,200 на топка, 17,050 на лента и 17,950 на бухалки. Титлата в многобоя грабна Анастасия Салос от Беларус. Втора е Атанастасия Гузенкова от Русия, а топ 3 допълва сънародничката ѝ Ирина Аненкова.", "date": "2019.05.29", "title": "Воложанина избухна с пет медала в Холон"}
{"url": "https://www.standartnews.com/sport/navrshvat-se-66-godini-ot-prvoto-izkachvane-na-everest-393381.html", "text": "  Днес се навършват 66 години от първото изкачване на най-високия връх на планетата Еверест (8848,20 м). Първи на най-високата точка на света стъпват новозеландецът Едмънт Хилари и шерпът Тензинг Норгей. Двамата са част от британската експедиция водена от полковник Джон Хънт. Изкачването на Еверест на 29 май в 11,30 ч съвпада с коронацията на 27-годишната тогава Елизабет Втора. Експедицията водена от Джон Хънт установява първия си лагер през март 1953 г. Работейки бавно, те достигат последния си лагер на южната седловина (7900 метра) на 26 май. Бурдилън и Евънс правят опит да изкачат върха, но се връщат, защото кислородната система на Евънс се поврежда. Двойката достига до южното било, достигайки на 100 метра от върха. След това Хънт нарежда Хилари и Тензинг да атакуват. \r\nСняг и вятър задържат двойката на южната седловина два дни. Те тръгват на 28 май с подкрепящото трио на Джордж Уол, Алфред Грегъри и Анг Нума. Двамата разпъват палатка на 8500 метра на 28 май, докато поддържащият ги екип се връща в базовия лагер. На следващата сутрин Хилари открива, че неговите ботуши са замръзнали навън от палатката. Отнема му два часа да ги размрази, преди той и Тензинг да направят последното изкачване, носейки 10 кг багаж. Критичният момент в последната част на атаката била 12 метровата скала,наречена по-късно „Стъпката на Хилари”. Новозеландецът видял начин да проправи своя път чрез забиване на клинове в цепнатините между леда и скалата. Тензинг го последвал. Оттам нататък работата била относително проста. Те достигат върха в 11,30 часа сутринта. Както Хилари по-късно казва: „Още няколко удара в замръзналия сняг и стояхме горе”. Двамата алпинисти прекарват на върха само 15 минути. Неуспешно търсели доказателства за трагичната експедиция на Малъри по-рано. Хилари снима Тензинг на върха. Непалецът оставя шоколади като дар, а Хилари оставя кръст. Тъй като Тензинг не знаел как да използва фотоапарат, снимки на Едмънд Хилари на върха няма. Двамата трябвало много да внимават при спускането, тъй като летящия със страшна сила сняг бил засипал пътеката им. Първият човек, когото срещнали, бил Уол. Той катерел нагоре и им носел топла супа.", "date": "2019.05.29", "title": "Навършват се 66 години от първото изкачване на Еверест"}
{"url": "https://standartnews.com/sport/tsska-predstavi-petr-zanev-393419.html", "text": "Националът Петър Занев вече официално е част от ЦСКА. Бранителят водеше подготовка с \"червените\" от началото на април, а днес очаквано подписа и своя договор, съобщиха официално от клуба. 33-годишният бранител има богат опит в родното първенство с екипите на Пирин и на Литекс, с който печели 2 шампионски титли, Купа и Суперкупа на страната. В последните 6 сезона благоевградчанинът игра с успех в Русия, където стигна до капитанската лента на Амкар Перм и Енисей. В местната Премиер лига той записа 130 мача, 3 гола и 9 асистенции. Преди това Занев бе в украинския Волин Луцк, а през кариерата си извън България, той е обличал още екипите на испанските Селта Виго и Расинг Ферол. Футболистът има в актива си и близо 40 мача за представителния тим на България.", "date": "2019.05.29", "title": "ЦСКА представи Петър Занев"}
{"url": "https://standartnews.com/sport/navrshvat-se-66-godini-ot-prvoto-izkachvane-na-everest-393381.html", "text": "  Днес се навършват 66 години от първото изкачване на най-високия връх на планетата Еверест (8848,20 м). Първи на най-високата точка на света стъпват новозеландецът Едмънт Хилари и шерпът Тензинг Норгей. Двамата са част от британската експедиция водена от полковник Джон Хънт. Изкачването на Еверест на 29 май в 11,30 ч съвпада с коронацията на 27-годишната тогава Елизабет Втора. Експедицията водена от Джон Хънт установява първия си лагер през март 1953 г. Работейки бавно, те достигат последния си лагер на южната седловина (7900 метра) на 26 май. Бурдилън и Евънс правят опит да изкачат върха, но се връщат, защото кислородната система на Евънс се поврежда. Двойката достига до южното било, достигайки на 100 метра от върха. След това Хънт нарежда Хилари и Тензинг да атакуват. \r\nСняг и вятър задържат двойката на южната седловина два дни. Те тръгват на 28 май с подкрепящото трио на Джордж Уол, Алфред Грегъри и Анг Нума. Двамата разпъват палатка на 8500 метра на 28 май, докато поддържащият ги екип се връща в базовия лагер. На следващата сутрин Хилари открива, че неговите ботуши са замръзнали навън от палатката. Отнема му два часа да ги размрази, преди той и Тензинг да направят последното изкачване, носейки 10 кг багаж. Критичният момент в последната част на атаката била 12 метровата скала,наречена по-късно „Стъпката на Хилари”. Новозеландецът видял начин да проправи своя път чрез забиване на клинове в цепнатините между леда и скалата. Тензинг го последвал. Оттам нататък работата била относително проста. Те достигат върха в 11,30 часа сутринта. Както Хилари по-късно казва: „Още няколко удара в замръзналия сняг и стояхме горе”. Двамата алпинисти прекарват на върха само 15 минути. Неуспешно търсели доказателства за трагичната експедиция на Малъри по-рано. Хилари снима Тензинг на върха. Непалецът оставя шоколади като дар, а Хилари оставя кръст. Тъй като Тензинг не знаел как да използва фотоапарат, снимки на Едмънд Хилари на върха няма. Двамата трябвало много да внимават при спускането, тъй като летящия със страшна сила сняг бил засипал пътеката им. Първият човек, когото срещнали, бил Уол. Той катерел нагоре и им носел топла супа.", "date": "2019.05.29", "title": "Навършват се 66 години от първото изкачване на Еверест"}
{"url": "https://standartnews.com/sport/boy-mezhdu-fenove-na-arsenal-i-chelsi-v-baku-393403.html", "text": "Запалянковци на Челси и Арсенал се сбиха преди финала между двата отбора в Лига Европа. Инцидентът между феновете е станал снощи в Баку, ден преди двубоя за трофея във втория по сила европейски клубен турнир. След инцидента е пострадал гражданин на Руската федерация. Той има порезни наранявания по лицето и веднага е получил медицинска помощ. Пострадал е и един фен на Челси, който е откаран в болница без опасност за живота. Финалната среща започва в 22 ч. българско време.", "date": "2019.05.29", "title": "Бой между фенове на Арсенал и Челси в Баку"}
{"url": "https://www.standartnews.com/sport/boy-mezhdu-fenove-na-arsenal-i-chelsi-v-baku-393403.html", "text": "Запалянковци на Челси и Арсенал се сбиха преди финала между двата отбора в Лига Европа. Инцидентът между феновете е станал снощи в Баку, ден преди двубоя за трофея във втория по сила европейски клубен турнир. След инцидента е пострадал гражданин на Руската федерация. Той има порезни наранявания по лицето и веднага е получил медицинска помощ. Пострадал е и един фен на Челси, който е откаран в болница без опасност за живота. Финалната среща започва в 22 ч. българско време.", "date": "2019.05.29", "title": "Бой между фенове на Арсенал и Челси в Баку"}
{"url": "https://www.standartnews.com/sport/levski-predstavya-khubchev-na-30-may-393396.html", "text": "ПФК Левски ще представи официално новия старши треньор на първия отбор Петър Хубчев в четвъртък, 30.05.2019 г. Пресконференцията ще се проведе в залата на ДЮШ от 12:00 часа. В брифинга участие ще вземат и треньорите от щаба на Петър Хубчев, главният скаут Богдан Патрашку, както и изпълнителният директор на клуба Павел Колев.", "date": "2019.05.29", "title": "Левски представя Хубчев на 30 май"}
{"url": "https://standartnews.com/sport/miro-kirov-na-final-na-drzhavnoto-po-borba-393432.html", "text": "Мирослав Киров, който преди дни спечели бронз на силния турнир в Италия, уверено върви към титлата и на държавното първенство по свободна борба във Враца. В категория до 74 кг националът постигна три убедителни победи, като не даде точка на съперниците си – технически  туш с 9:0 срещу Мохамед Бакър и 10:0 срещу Джемал Али и Мирослав Христов. На полуфиналите в следобедния сеанс, който започва от 16 часа, Киров ще срещне Мартин Димчев.  Друг национал – Михаил Георгиев пък свали категорията и от 70 кг сега се бори на 65 кг. Състезателят на „Сливен” постигна две победи – срещу Васил Ефир с туш и Димитър Иванов с технически туш 13:0. П-късно днес той ще излезе за място на финалите срещу Хюсеин Бекир.  Преди дни Георгиев зае пето място на турнира в Италия.  \r\nПовечето от най-добрите ни състезатели пропуснаха първенството заради контузии. Сред тях са носителят на златния пояс „Дан Колов” за 2019 Георги Вангелов, Микяй Наим, Али Умарпашаев, Ахмед Магамаев, Николай Щерев.  При 61-килограмовите бившият юношески национал Мехмед Ферам се върна на тепиха след едногодишна пауза. Състезателят на Исперих също стигна полуфиналите където ще срещне Вилиян Илиянов. Финалите са утре, когато започват и жените. ", "date": "2019.05.29", "title": "Миро Киров на финал на държавното по борба"}
{"url": "https://www.standartnews.com/sport/uefa-vdigna-sanktsiite-sreshchu-levski-393405.html", "text": "Левски не е заплашен с неучастие в евротурнирите, каквато опасност беше надвиснала над него през декември. Тогава УЕФА обяви, че ще извади \"сините\" от своите надпревари заради просрочени задължения към 30 септември 2018 г.  Европейската футболна централа даде срок на родния гранд до 28 февруари да покрие сума от около 2 млн. лв. Новото ръководство на клуба се зае спешно с тази задача и успя да покрие задълженията, което е било отчетено от УЕФА и санкцията за изхвърляне за един сезон в рамките на следващите две кампании, за които Левски се класира за евротурнирите, беше вдигната.  \"Левски показа доказателства пред Контролния орган за финансите на клубовете, които удовлетвориха членовете на Съдебната камара и показаха, че дълговете са изплатени, а сроковете са спазени. Точно затова наказанието за изхвърляне от Европа се отменя и няма да влезе в сила изобщо\", написаха от УЕФА на сайта си.  Исковете към Левски започнаха да валят в края на 2018 г. Малко след това тогавашният собственик Спас Русев напусна, оперативното управление беше поето от новия изпълнителен директор Павел Колев, който успя да покрие задълженията в срок и да спести изхвърлянето на \"сините\" от Европа. ", "date": "2019.05.29", "title": "УЕФА отмени санкциите срещу Левски"}
{"url": "https://standartnews.com/sport/levski-predstavya-khubchev-na-30-may-393396.html", "text": "ПФК Левски ще представи официално новия старши треньор на първия отбор Петър Хубчев в четвъртък, 30.05.2019 г. Пресконференцията ще се проведе в залата на ДЮШ от 12:00 часа. В брифинга участие ще вземат и треньорите от щаба на Петър Хубчев, главният скаут Богдан Патрашку, както и изпълнителният директор на клуба Павел Колев.", "date": "2019.05.29", "title": "Левски представя Хубчев на 30 май"}
{"url": "https://www.standartnews.com/sport/kostadinova-se-sreshchna-s-prezidenta-na-ruskiya-olimpiyski-komitet-393404.html", "text": "Председателят на БОК Стефка Костадинова посрещна президента на Руския олимпийски комитет Станислав Поздняков, който пристигна днес в България.  Поздняков  ще открие Европейското първенство по фехтовка за мъже и жени до 23 години, което започва днес в Пловдив и ще продължи до 2 юни. Той е и президент на Европейската федерация по фехтовка и четирикратен олимпийски шампион на сабя. \r\nДвамата президенти размениха информация относно предстоящите Втори Европейски игри в Минск, както и подготовката на българските и руски спортисти за Олимпийските игри Токио 2020. На срещата присъства и генералният секретар на БОК Белчо Горанов и \r\nпредседателят на Българската федерация по фехтовка Величка Христева.", "date": "2019.05.29", "title": "Костадинова се срещна с президента на руския олимпийски комитет"}
{"url": "https://standartnews.com/sport/khilyadi-izpratikha-niki-lauda-393426.html", "text": "Светът си взе сбогом с легендата на Формула 1 Ники Лауда. На 20 май легендарният австриец почина на 70-годишна възраст. \r\nПогребението му ще бъде днес във Виена, а от 8 часа сутринта до 12 на обяд беше поклонението пред тленните му останки в катедралата Щефансдом (Свети Стефан). \r\nОпашка от няколко хиляди души се изви пред молитвения дом, като мнозина не успяха да влязат вътре поради огромното множество. Съпругата на Лауда Бригит и синовете му Матиас и Лукас бяха до затворения ковчег. Бригит постави върху него състезателния му шлем. За първи път катедралата отваря врати за поклонението на спортна звезда. Досега такава чест бяха получавали видни обществени, религиозни и политически фигури като архиепископа на Виена кардинал Франц Кьониг и бившият принц на Австро-Унгарската империя Ото фон Хабсбург. \r\nСред присъстващите на поклонението личаха имената на шампиона от Формула 1 Люис Хамилтън, който работеше с Лауда в Мерцедес, съперникът му от Ферари Себастиан Фетел, бившите пилоти и шефове в отбори Герхард Бергер, Ален Прост, Тото Волф. \r\nАвстрийският президент Александър Ван дер Беллен и роденият в Австрия бивш губернатор на Калифорния и актьор Арнолд Шварценегер, също уважиха службата.", "date": "2019.05.29", "title": "Хиляди изпратиха Ники Лауда"}
{"url": "https://standartnews.com/sport/strakhoten-grisho-obrna-chilich-393433.html", "text": "Григор Димитров най-сетне спечели голям мач! Българинът триумфира във втория кръг на Откритото първенство на Франция и надигра в петсетов трилър и над 4 часа битка Марин Чилич от Хърватия - 6:7(3), 6:4, 4:6, 7:6(2), 6:3. Срещата определено ще се помни не само защото се игра на новоткрития преди дни корт \"Симон Матио\". Двамата тенисисти вложиха невероятни усилия и стигнаха до предела на възможностите си, а този път победител се оказа Димитров. В трети кръг Григор ще играе срещу друг тежък опонент - Стан Вавринка от Швейцария.", "date": "2019.05.29", "title": "Страхотен Гришо обърна Чилич"}
{"url": "https://standartnews.com/sport/arda-shche-igrae-v-prva-liga-393434.html", "text": "Арда Кърджали спечели за първи път в историята си промоция в Първа лига на българския футбол, след като отстрани в директен бараж Септември София за място в елита с 1:0 след продължения. Мачът беше оцветен с три червени и общо 12 жълти картона, а единственото попадение вкара ветеранът Ахмед Осман в 112-ата минута. Така Арда при втория си опит след 30 години успя да се класира в елита на българския футбол.", "date": "2019.05.29", "title": "Арда ще играе в Първа лига (ВИДЕО)"}
{"url": "https://standartnews.com/sport/na-zhivo-finalt-v-liga-evropa-393436.html", "text": "Друга резерва на \"топчиите\" - Уилок не уцели вратата от точката за дузпата, останал сам срещу Кепа. Отчаянието на Арсенал е видно... Челси продължава да атакува, а Арсенал е объркан. Времето за обрат е много малко. Азар потърси своя хеттрик, но този път Чех спаси. Уау! През втората част паднаха 5 гола в рамките на 23 минути! Топчиите се опитват да натискат. Челси им позволява да владеят топката, но пасовете са основно настрани. Арсенал не играе нищо. Йозил подтичва, а головите страшилища Обамеянг и Лазакет сякаш ги няма на терена. В 40-ата минута Жиру се шмугна между защитата на Арсенал и стреля, но Чех изби! Челси определено игра по-силно. А може би Софи Кристин има защо да пие. Челси изравни играта и дори вече стои по-добре на терена. Емерсон пак бе оставен да стреля, но Петър Чех, който днес играе последния си мач в кариерата на професионално ниво спаси вещо. Еден Азар се поразсъни! Белгийската звезда на Челси изведе Емерсон на чиста позиция, но ударът му бе блокиран от Сократис в 30-ата минута. Малко след това швейцарецът Гранит Джака изстреля снаряд към вратата на Кепа, но топката мина малко над напречната греда. В 25-ата минута Канте от Челси се пусна по десния фланг и центрира към Жиру, който обаче отигра доста нескопосано. След 18 минути игра дойде и първата спорна ситуация. Лаказет стигна първи до топката след грешка в защитата на Челси, сви топката покрай Кепа и падна на тревата. Дори обаче реферът на гледа системата ВАР, която дебютира в този турнир. Все пак повторенията показаха, че Кепа леко закача нападателят на \"топчиите\". В деветата минута Арсенал имаше добър шанс да открие резултата. Единственият англичанин на терена Мейтланд-Найлс центрира и Кепа изби неумело. Топката попадна в Обамеянг, който стреля неточно. Двата отбора се дебнат в началните минутки, а по трибуните на стадиона в Баку се виждат доста празни места. Джонас Блу изпя няколко парчета преди старта на двубоя! Имаше и заря. Този сезон Челси и Арсенал спечелиха по 11 мача в кампаниите си в Лига Европа. Само три отбора са печелили повече срещи в един сезон от евротурнирите: Реал Мадрид (12) през 2001/2002, Порто (12) през 2010/2011 и Атлетико Мадрид (13) през сезон 2011/2012. Челси и Арсенал излизат един срещу друг във финала на Лига Европа в Баку. Двубоят стартира в 22,00 часа българско време. \r\nЧелси: Кепа Арисабалага, Сесар Аспиликуета-К, Андреас Кристенсен, Давид Луис, Емерсон, Н’Голо Канте, Жоржиньо, Матео Ковачич, Педро Родригес, Оливие Жиру, Еден Азар. \r\nМениджър: Маурицио Сари Арсенал: Петър Чех, Сократис Папастатопулос, Лоран Кошчелни-К, Начо Монреал, Ейнсли Мейтланд-Найлс, Лукас Торейра, Гранит Джака, Сеад Колашинац, Месут Йозил, Александър Лаказет, Пиер-Емерик Обамеянг; \r\nМениджър: Унай Емери Съдия: Джанлука Роки (Италия) \r\nСтадион: Олимпийски стадион (Баку, Азербайджан)", "date": "2019.05.29", "title": "НА ЖИВО: Финалът в Лига Европа"}
{"url": "https://standartnews.com/sport/balkan-stana-shampion-na-blgariya-393439.html", "text": "Отборът на Балкан (Ботевград) сложи край на 30-годишното чакане на шампионската титла, след като тази вечер „зелените“ победиха в мач номер 4 от финалните плейофи срещу Левски Лукойл с 90:75 (21:14; 25:20; 27:18; 17:23), като по този начин спечелиха серията с резултат 3:1, а с това и шампионската титла на България през сезон 2018/19. Димитър Димитров беше над всички в селекцията на домакините - 23 точки, Брендън Браун добави 20 точки, а Микаел Хопкинс се отличи с \"дабъл-дабъл\" - 14 точки и 14 борби. Деян Иванов вкара 14 точки за \"сините\", а Христо Захариев и Калоян Иванов приключиха съответно с по 13 и 12 точки.", "date": "2019.05.29", "title": "Балкан стана шампион на България"}
{"url": "https://standartnews.com/svyat/bivshiyat-kmet-na-tekheran-zastrelya-zhena-si-393383.html", "text": "Бившият кмет на Техеран и довереник на президента Хасан Рухани - Мохамед Али Наджафи е застрелял с няколко куршума втората си съпруга Митра Остад. Иранската държавна телевизия съобщи, че Наджафи сам се е предал на полицията и е направил пълни самопризнания. Пред разследващите, политикът заявил, че е убил съпругата си на 28 май заради \"семейни проблеми\".  Тялото на жената бе открито в дома им в един от елитните квартали на Техеран с множество огнестрелни рани. Съгласно Шериата мъжете в Иран имат право на няколко жени.  Уебсайтът Ensaf News съобщи, че Митра Остад е трябвало да посети офиса им за официално интервю в деня, в който е била убита. Според информации на ирански медии, Мохамед Наджафи признал пред разследващите, че втората му съпруга постоянно го заплашвала да разкрие тайни, които ще разрушат живота му.  Наджафи подаде оставка като кмет на иранската столица през 2018 г., след като бе подложен на сериозни критики заради видеозапис от училищно тържество, на което присъствал и пред него танцували млади момичета.  ", "date": "2019.05.29", "title": "Бившият кмет на Техеран застреля жена си"}
{"url": "https://standartnews.com/sport/volozhanina-izbukhna-s-pet-medala-v-kholon-393440.html", "text": "Младата ни грация Татяна Воложанина избухна с пет медала от международния турнир по художествена гимнастика за жени, който съпътства Гран при в Холон (Изр). Тя заслужи сребърен медал в многобоя, златен на бухалки и сребърни медали на обръч, топка и лента. Един златен и един бронзов медал пък спечели Катрин Тасева, а един бронзов медал остана за Невяна Владинова. Участие взе и Боряна Калейн, но тя страдаше от лек вирус и може би това бе причината да не се представи на ниво. Грациите пък останаха без медал в многобоя, като най-предно класиране записа Катрин Тасева. Тя завърши шеста след сбор от 78,000 точки (16,500 на лента, 20,400 на топка, 20,859 на бухалки и 20,250 на обръч). Неви И Боряна делят деветото място с равен сбор от 76,400 т. На отделните съчетания Владинова получи 20,750 на топка, 20,450 на бухалки, 17,850 на обръч и 17,350 на лента. Калейн, която слезе от токчетата от абитуриентския си бал, за да отиде в Изравел, получи 21,400 на обръч, 20,200 на топка, 17,050 на лента и 17,950 на бухалки. Титлата в многобоя грабна Анастасия Салос от Беларус. Втора е Атанастасия Гузенкова от Русия, а топ 3 допълва сънародничката ѝ Ирина Аненкова.", "date": "2019.05.29", "title": "Воложанина избухна с пет медала в Холон"}
{"url": "https://standartnews.com/svyat/srbiya-mesti-voyski-km-granitsata-s-kosovo-393362.html", "text": "Сръбска авиация и бронирана техника са били забелязани да се движат в посока Косово, съобщи ТАСС. Според Танюг военната колона е тръгнала от казарма в Кралево в Централна Сърбия и най-малко един самолет МиГ-29 е прелетял над Нови пазар в посока към сухопътната зона за сигурност.  Заради изострянето на обстановката в Косово, президентът на Сърбия приведе армията в бойна готовност. Повод за напрежението стана въоръжена операция на косовската полиция в доминираната от сърби Северна част на Косово, посочва Асошиейтед прес. Според силите на НАТО в Косово, операцията била насочена срещу корупцията.", "date": "2019.05.29", "title": "Сърбия мести войски към границата с Косово"}
{"url": "https://standartnews.com/svyat/kit-kharingtn-v-bolnitsa-sled-igra-na-tronove-393388.html", "text": "Изпълнителят на ролята на Джон Сноу в „Игра на тронове“ Кит Харингтън е потърсил помощ в център за рехабилитация, за да се справи с алкохолизма и стреса. Причината за проблемите на актьора е краят на прочутия сериал. „Той не разбра, че това е краят. Той толкова упорито работеше над него в продължение на няколко години“, разкри приятел на Харингтън. Актьорът се намира в лечебен център в щата Кънектикът от около месец. Той е настанен там няколко седмици преди излъчването на последния епизод от сагата. Кит Харингтън преминава психологически тренинги, практикува медитация за борба със стреса и негативните емоции. Всичко това му струва около 120 хиляди долара. „Харингтън реши да използва паузата в своя график, за да прекара малко време в лечебния център и да реши някои свои проблеми“, потвърди говорител на актьора. Съпругата на Кит Роуз Лесли изцяло го подкрепя. Тя също участваше в „Игра на тронове“, където изпълни ролята на Игрит. През март миналата година Харингтън разказа, че е бил принуден да потърси помощ от психотерапевт, когато създателите на сериала са решили да възкресят неговия герой, Джон Сноу, който беше убит по сценарий във финала на петия сезон. Актьорът призна, че това възкресение е било много трудно за него, защото изведнъж се е оказал център на внимание. Първата серия на „Игра на тронове“ излезе на малкия екран на 17 април 2011 г. От тогава до ден-днешен той е много популярен. Последният епизод на финалния осми сезон бе излъчен на 19 май. Той бе гледан от рекордните 19,3 милиона зрители.", "date": "2019.05.29", "title": "Кит Харингтън в болница след \"Игра на тронове\""}
{"url": "https://standartnews.com/svyat/bivsh-sdiya-e-noviyat-prezident-na-latviya-393410.html", "text": "Парламентът на Латвия избра бившия съдия от Европейския съд Егилс Левитс за следващ президент - до голяма степен церемониален пост с ограничени политически правомощия, предаде Ройтерс. \r\nЛевитс беше подкрепен от 61 депутати в еднокамарния Сейм, който има 100 членове. Четиригодишният му мандат започва на 8 юли, когато приключва мандатът на сегашния държавен глава Раймондс Вейонис. \r\nКандидатурата на Левитс беше издигната от партиите от управляващата коалиция и той беше фаворит в надпреварата, предаде ТАСС. \r\nЛевитс е бил посланик на Латвия в Германия, Швейцария, Австрия и Унгария, депутат в Сейма, министър на правосъдието и съдия в Европейския съд по правата на човека и в Европейския съд. \r\nТой е един от авторите на Декларацията за възстановяване на независимостта на Латвия на 4 май 1990 година. Автор е и на приетия през 2014 г. преамбюл към конституцията. През 2015 г. той се кандидатира за президент, но загуби. \r\nПрезидентът на Латвия има представителни функции. Той е върховен главнокомандващ, може да внася законопроекти и да номинира кандидати за министър-председател.", "date": "2019.05.29", "title": "Бивш съдия е новият президент на Латвия"}
{"url": "https://standartnews.com/svyat/otkradnakha-samolichnostta-na-khrvatski-polititsi-393393.html", "text": "Няколко политици от Хърватско Загорие станаха жертви на кражба на самоличност. Компания е използвала техните лични данни, които са били публикувани в списъците за изборите, и фиктивно са показали, че са им платили пари за предадени вторични суровини, съобщава БГНЕС. Сред пострадалите са заместник-председателят на хърватският парламент, Синиша Хайдас Дончич, депутатът и кмет на Предрагея - Марко Вешликай и депутатът Жарко Тушек. Жертвите са общо 20 и сред тях има хора, които не са политици. Все още не е ясно името на фирмата използвала личните данни на политиците, тъй като разследването продължава. Известно е единствено, че седалището ѝ е в Риека. Според данните на хърватските медии Хайдас Дончич, Везлайга и Тушек са продали на компанията старо желязо като вторичен отпадък. За стари перални, стари каросерии и друго желязо според фалшивите фактури те са получили около 270 евро.", "date": "2019.05.29", "title": "Откраднаха самоличността на хърватски политици"}
{"url": "https://www.standartnews.com/sport/tsska-predstavi-petr-zanev-393419.html", "text": "Националът Петър Занев вече официално е част от ЦСКА. Бранителят водеше подготовка с \"червените\" от началото на април, а днес очаквано подписа и своя договор, съобщиха официално от клуба. 33-годишният бранител има богат опит в родното първенство с екипите на Пирин и на Литекс, с който печели 2 шампионски титли, Купа и Суперкупа на страната. В последните 6 сезона благоевградчанинът игра с успех в Русия, където стигна до капитанската лента на Амкар Перм и Енисей. В местната Премиер лига той записа 130 мача, 3 гола и 9 асистенции. Преди това Занев бе в украинския Волин Луцк, а през кариерата си извън България, той е обличал още екипите на испанските Селта Виго и Расинг Ферол. Футболистът има в актива си и близо 40 мача за представителния тим на България.", "date": "2019.05.29", "title": "ЦСКА представи Петър Занев"}
{"url": "https://www.standartnews.com/sport/khilyadi-izpratikha-niki-lauda-393426.html", "text": "Светът си взе сбогом с легендата на Формула 1 Ники Лауда. На 20 май легендарният австриец почина на 70-годишна възраст. \r\nПогребението му ще бъде днес във Виена, а от 8 часа сутринта до 12 на обяд беше поклонението пред тленните му останки в катедралата Щефансдом (Свети Стефан). \r\nОпашка от няколко хиляди души се изви пред молитвения дом, като мнозина не успяха да влязат вътре поради огромното множество. Съпругата на Лауда Бригит и синовете му Матиас и Лукас бяха до затворения ковчег. Бригит постави върху него състезателния му шлем. За първи път катедралата отваря врати за поклонението на спортна звезда. Досега такава чест бяха получавали видни обществени, религиозни и политически фигури като архиепископа на Виена кардинал Франц Кьониг и бившият принц на Австро-Унгарската империя Ото фон Хабсбург. \r\nСред присъстващите на поклонението личаха имената на шампиона от Формула 1 Люис Хамилтън, който работеше с Лауда в Мерцедес, съперникът му от Ферари Себастиан Фетел, бившите пилоти и шефове в отбори Герхард Бергер, Ален Прост, Тото Волф. \r\nАвстрийският президент Александър Ван дер Беллен и роденият в Австрия бивш губернатор на Калифорния и актьор Арнолд Шварценегер, също уважиха службата.", "date": "2019.05.29", "title": "Хиляди изпратиха Ники Лауда"}
{"url": "https://standartnews.com/kultura/ispansko-spisanie-ss-superlativi-za-vezhdi-rashidov-393386.html", "text": "Авторитетното  испанско арт списание Cercle, излизащо в Барселона на три езика, посвети шест страници от майския си брой на творчеството  на Вежди Рашидов. Заглавието на статията е „Съвременник. Вежди Летиф Рашидов. Управление на емоциите“. Тя е илюстрирана  със снимки и творби на Вежди Рашидов. Публикацията започва с едно откровение на Рашидов, което гласи следното: „Често се питам: Кой материал е най-подходящ? Всеки материал е деликатен като човешката мисъл. Ако материалът и мисълта могат да съвпаднат, се получава истинско произведение на изкуството. Значително.“ Списанието оценява като фантастична изложбата в залите на Двореца Пинятели в Барселона, в която бяха представени скулптури на Вежди Рашидов и живописни платна на Николай Янакиев. Цитирани са високи международни оценки за творчеството на Рашидов. Ето част от тях: Тимъти Уарингтън: “Вежди Рашидов е изключително талантлив творец. Произведенията му са много силни, те са уникални и предават неговата индивидуална художествена визия“. Анри Лоарет: „Неговите скулптури носят вътрешната същност на твореца, щедра, отворена, далеч от общата концепция. Неговият стил е уникален и се забелязва сред хиляди други.“ Карън Лапон: „Вежди Рашидов е скулптор-експресионист и комуникатор на емоции. Той има вроден талант да извлича идеи от подсъзнанието си  и да създаде наистина дълбоки произведения на изкуството.“ В същия  брой на Cercle има публикации за творчеството на Пикасо, за Монсерат Кабайе и за актуални арт прояви в Испания и в Европа.", "date": "2019.05.29", "title": "Испанско списание със суперлативи за Вежди Рашидов"}
{"url": "https://standartnews.com/kultura/radka-bulman-grabna-titlata-masterchef-na-blgariya-393385.html", "text": "Радка Булман спечели титлата MasterChef и голямата награда от 100 000 лева на големия финал на шоуто вчера по bTV. Тя надделя над Лора Капустина и Николай Бойков в равностоен дуел на титани и доказа, че ясната цел, гарнирана с желание, талант и смелост се превръща в неизбежен успех. Радка впечатли Chef Андре Токев, Chef Петър Михалчев и Chef Силвена Роу със смели и иновативни идеи, изпълнени с техничност и класа. Пред погледите на съпруга си Торстен, дъщеря си Марта, сестра си Анета и мъжа й Николай, както и своите колеги от кулинарното шоу, тя представи интерпретация на морска и земна тематика в своето авторско тристепенно меню и завоюва сетивата на журито.  От първите моменти в MasterChef Радка показа желанието си да се научи и докаже. Тя се превърна в голямата изненада на шоуто на добрия вкус със своята борбеност, смелост и усет към кулинарните изкушения. Радка оцеля в 6 елиминации и готви цели 45 пъти– повече от всеки друг състезател в петия сезон. Тя имаше да учи много и демонстрира най-голям прогрес  в хода на играта. Никога не се предаде пред стреса и постоянно вдигаше летвата пред себе си. Пътят й до финала беше дълъг и труден, но тя никога не се поколеба да сервира на Chef Андре Токев, Chef Петър Михалчев и Chef Силвена Роу смели авторски ястия. Радка впечатли журито с цялостното представяне на MasterChef меню от предястие, основно и десерт, защото беше изградила стройна концепция, в която изключително вкусните ястия следваха ясна последователност, а презентацията на всяко от тях беше безупречна. След като спечели престижната титла и голямата награда от 100 000 лева, Радка призна, че 3-те месеца далеч от семейството й са си заслужавали, защото е научила много и е горда с постигнатото. Тя призова всеки, който има мечта, да се „вземе в ръце и да даде газ“, защото тя е доказателството, че мечтите се сбъдват. Големият финал на MasterChef беше проследен средно от над  1 000 000 зрители.  Пикът на зрителския интерес е съсредоточен във финала, когато шоуто на добрия вкус е приковало вниманието на над 1 220 000 души.", "date": "2019.05.29", "title": "Радка Булман грабна титлата MasterChef на България"}
{"url": "https://standartnews.com/svyat/nov-zelen-grad-za-1-mlrd-stroi-ungariya-393416.html", "text": "Унгария планира да изгради изцяло нов град, захранван от зелена енергия, пише Bloomberg, като цитира представители на енергийната компания EON SE и германската имотна компания FAKT AG. Проектът Hegyeshalom-Bezenye ще се намира в северозападната част на страната на брега на Дунава. Той ще струва €1 милиарда и ще бъде с размера на 500 футболни игрища и ще включва училища, търговски центове и жилища за хиляди души. \r\nВъглеродно неутралният град ще се захранва основно от слънчева енергия и биомаса и ще създаде до 5000 работни места. В проекта участват още и строителната компания KESZ Group и унгарското правителство. \r\nПланира се в града да се развие силно земеделие и да се отглеждат редица зеленчуци, както и риболов. \r\nFAKT и партньорите посочват, че проектът ще служи и за модел за други градове на континента, включително и за въглищните райони, които минават на чиста енергия. \r\nКогато е готов, Hegyeshalom-Bezenye ще има около 1000 жилища, ресторант, хотел, жп гара, търговски обекти, както и училища и други. Отоплението ще се осъществява чрез геотермални централи", "date": "2019.05.29", "title": "Нов зелен град за €1 млрд. строи Унгария"}
{"url": "https://standartnews.com/kultura/ostavat-broeni-dni-do-kontserta-na-sting-v-sofiya-393391.html", "text": "Британската суперзвезда Стинг пристига в София тази седмица, за да подари на българската публика един невероятен концерт в Арена Армеец. Турнето \"My Songs\" започна преди няколко дни, а България е една от първите държави, които ще станат част от обиколката на музиканта. На 24 май излезе и едноименният албум \"My Songs\", който включва едни от най-големите хитове на Стинг, белязали кариерата му, в нов прочит и аранжимент. Англичанинът пристига в България заедно с голям екип и с личния си готвач. Концертът ще е наистина специален и впечатляващ. Самият музикант описва турнето като „животът му в песни“. Специален гост на концерта ще бъде младата поп изпълнителка Chinchilla. Тя дебютира през 2019 със забележителния си сингъл, “Elements”, с който  пречупва музикалните жанрове. За кратко време тя набира изключително голям брой фенове по целия свят. Огромният интерес към концерта беше очакван. Билетите са почти разпродадени, като все още има ограничено количество в продажба.   ", "date": "2019.05.29", "title": "Остават броени дни до концерта на Стинг в София"}
{"url": "https://standartnews.com/biznes/bez-prodazhba-na-el-vinetki-dnes-mezhdu-17-i-19-ch-393364.html", "text": "Продажбата на винетки временно няма да бъде възможна днес. От Агенция „Пътна инфраструктура” съобщава, че поради планирани актуализации и поддръжка на системата за електронни винетки от 17 ч. до 19 ч. услугите за купуване на електронни винетки няма да бъдат достъпни. Липсата на стикер в този часови диапазон обаче няма да бъде опрощавана. От АПИ препоръчват на шофьорите, които планират пътуване, да купят електронна винетка преди този период, за да избегнат санкциите.", "date": "2019.05.29", "title": "Без продажба на ел. винетки днес между 17 и 19 ч."}
{"url": "https://www.standartnews.com/sport/botev-uvolni-nikolay-kirov-393417.html", "text": "Треньорът на Ботев Пловдив Николай Киров бе уволнен. Това потвърди председателят на Съвета на директорите в клуба Георги Самуилов. Той говори на специална пресконференция на клубната база в Коматево. До решението на Самуилов се е стигнало след загубата във финала за Купата на България от градския съперник Локомотив. „Направихме много задълбочени анализи на събитията, които се случиха. Знаете, обществеността е запозната, решението, което взех е да освободя целия треньорски щаб на отбора, начело със старши треньора Николай Колев, Иван Кочев, Попов, Асен Караславов и Атанас Николов”, започна своя брифинг Самуилов. \"Това е мое решение и не подлежи на коментар. Мога накратко да се обоснова защо ги освобождавам. Освобождавам ги, защото на практика имаме две нулеви години. Това са факти. Към тези две години мога да добавя още една нула, за да станат те три. От шест мача имаме шест загуби. Не на последно място, което е и гвоздея на моето решение – загубата от Локомотив Пловдив във финала. Ние се подготвихме толкова време, всичко, което е било необходимо е било осигурено от мен. Това са факти. Заплати, искания, затова това е решението. Те са освободени от днес, изказваме благодарност, защото не мога да бъда критичен. Все пак те са допринесли и положителни неща за Ботев. Имаме спечелена купа с Николай Киров, но в живота е така. Когато си вършиш работата има благодарност, когато не си я вършиш, няма незаменими хора, има незабравими\", продължи той.„Направихме много задълбочени анализи на събитията, които се случиха. Знаете, обществеността е запозната, решението, което взех е да освободя целия треньорски щаб на отбора, начело със старши треньора Николай Колев, Иван Кочев, Попов, Асен Караславов и Атанас Николов”, започна своя брифинг Самуилов. \"Понеже засегнахме темата за финала и загубата от Локомотив, никой от тях (бел.авт. – треньорите) не стана да се извини на обществеността и феновете. Аз се извинявам от името на Ботев, защото аз бях на стадиона и видях, не само този път, каква подкрепа има отборът. Ние не заслужавахме тази загуба. Много спекулации на тази тема, какво ли не прочетох и какво ли не чух. Така е във футбола. Има победители, има и победени. Ние сме мъже и трябва да приемем тези обстоятелства. ДА им е честито на Локомотив Пловдив. Това е по темата. Много ми е болно, но това е решението. След няколко дни, ще обявим кой ще бъде новият старши треньор на Ботев. Имаме варианти, имена не мога да кажа”, обоснова се още Георги Самуилов.", "date": "2019.05.29", "title": "Ботев уволни Николай Киров"}
{"url": "https://standartnews.com/regionalni/nashenski-kvartal-s-evropeyski-oblik-393390.html", "text": "След месеци усилена работа, кв. „Освобождение“ е с напълно нов облик. Един от големите квартали в Благоевград придоби европейски вид след строително-монтажните дейности. \r\nВ рамките на няколко месеца в квартала бяха изградени 6 улици - „Роден край“, „Независимост“, „Черно море“, „Съединение“, „Ветрен“, „Руен“, изцяло подменена и е ВиК мрежата, изградени са нови тротоари, зелените площи в IV микрорайон са изцяло облагородени. Предстои да бъдат поставени 78 броя нови пейки, близо 300 броя кашпи и 60 кошчета. Има изградени и шест подпорни стени, чрез които се осигурява безопасността и сигурността, както на живущите в района, така и на преминаващите от там. В момента се работи по улица „Брод“, която е заложена в инвестиционната програма на Община Благоевград. Изгражда се и подпорна стена с цел осигуряване на безопасност. \r\n  \r\nВ квартал „Освобождение“ има изградени нови автобусни спирки, открита е и нова автобусна линия, която улесни жителите на IV микрорайон. \r\nСтроително-монтажните дейности са към своя край, а жителите на квартала са доволни от направеното. Благодарение на отлично водената политика на кмета на община Благоевград д-р Атанас Камбитов още един благоевградски квартал се превърна в предпочитано място за живеене. \r\nПредстои изграждането на ул. „Възрожденска“, която също е предвидена в инвестиционната програма на Община Благоевград. Преди няколко години, благодарение на кмета на община Благоевград д-р Атанас Камбитов бяха узаконени голям брой от жилищните сгради в кв. „Освобождение“, което допринесе за спокойствието и сигурността на хората от района.", "date": "2019.05.29", "title": "Нашенски квартал с европейски облик"}
{"url": "https://standartnews.com/regionalni/pochina-mlad-barman-v-sozopol-393395.html", "text": "24-годишният барман, починал в Созоп, е бил служител на бар \"Хедон\" в Созопол. Той отишъл да вземе нещо от кухнята, не намерил ключа и се пъхнал през прозорчето, откъдето готвачите подавали храната. Чул се шум от падащи тенджери и чинии и колегите му отишли да проверят какво става, пише Флагман. Те открили безжизненото тяло на колегата си на пода в кухнята и решили, че той е ударен от ток. Спрели електричеството и подали сигнал на тел. 112. Все още не е ясна причината за смъртта на младежа. Той е откаран с линейка към УМБАЛ-Бургас, но по пътя починал. Предстои да му бъде извършена аутопсия в отделение \"Съдебна медицина\", за да се установи точната причина за смъртта. Към момента местопроизшествието се обследва от екип на Инспекцията по труда, за да се установи дали се касае за трудова злополука.  ", "date": "2019.05.29", "title": "Почина млад барман в Созопол"}
{"url": "https://standartnews.com/regionalni/rekhabilitirat-ulichna-mrezha-v-krdzhali-393420.html", "text": "В Кърджали бе даден старт на  втория мащабен проект от  инвестиционната програма на общината за 21 млн. лв. Чрез неговата реализация градската среда на Кърджали ще придобие съвременна визия с удобни комуникации. Проектът включва ремонт и рехабилитация на 10 улици и тротоари  и изграждане на мост, свързващ  първа и втора част на парк „Арпезос – Север”, за над 5 млн лв., осигурени по Оперативна програма «Региони в растеж» 2014-2020 г. На  церемонията  „първа копка” присъстваха много граждани, кметове на населени места, общински  съветници, представители на фирмата - изпълнител. „При избора на улиците в градската част, кв. Възрожденци и площад „Хаджи Димитър” в района на общинския пазар е търсен синергичен и допълващ ефект на инвестициите в образователната и социална инфраструктура. Включените  улици са  едни от важните артерии на града. С реализирането на този проект Кърджали се превръща в модерен, съвременен европейски град”, посочи кметът на  община  Кърджали Хасан Азис. \r\n       В следващите 30 месеца до октомври 2020г . ще бъдат рехабилитирани 6,3 км улична мрежа в областния град, заедно с това ще бъде направено енергоспестяващо улично осветление и отводнителна канализация на включените в проекта улици.    ", "date": "2019.05.29", "title": "Рехабилитират улична мрежа в Кърджали"}
