{"url": "https://standartnews.com/biznes/obmislyat-stimuli-za-kupuvane-na-elektromobili-385394.html", "text": "Кръговата икономика и чистотата на въздуха с акцент върху електромобилността ще са приоритет при подготовката на следващия програмен период на Оперативна програма \"Околна среда\" /ОПОС/. Това e съобщил министърът на околната среда и водите Нено Димов пред депутатите от Комисията по околната среда и водите на Народното събрание на изнесено заседание в Банско, организирано от председателя на комисията Ивелина Василева. Министърът е запознал комисията с напредъка по изпълнението на ОПОС 2014-2020 г. и с хода на подготовката на следващия програмен период. Димов е посочил, че според изчисленията на Световната банка при подготовката на Националната програма за подобряване качеството на атмосферния въздух /2018-2024 г./ между 480 млн. и 880 млн. лв. ще са необходими за справяне с проблемите със замърсяването на въздуха. Освен за смяна на отоплителните уреди, ще опитаме да договорим средства за намаляване на замърсяването от автомобилния трафик чрез електрификация на публичния транспорт, както и за стимулиране на домакинствата за закупуване на електромобили, е казал министър Димов. Той е посочил, че се търси възможност за финансиране и по програма LIFE на ЕС, както и от държавния бюджет. Според него общините също трябва да имат своя ангажимент. Важно е как ще се справим в график с подаването на проекти на 14-те консолидирани ВиК по ОПОС 2014-2020, за да може да защитим достатъчно голяма сума за следващия програмен период и за подобряване на водоснабдяването и пречистването на отпадъчните води, е казал Нено Димов. Министърът е представил промените в закона, с които се въвежда нов подход за управление на зоните от \"Натура 2000\" с акцент върху местните общности. Той предвижда създаването на нови структури, които да въведат активни мерки за управление на зоните. В тях ще се включи по-широк кръг заинтересовани страни. \"От самото начало на мандата се опитвам да сложа местните общности във фокуса на политиката по околна среда. Местните общности знаят най-добре как да развиват своите райони. Целта на ЗБР е да даде повече възможности те да взимат решения\", е казал министърът. Нено Димов е информирал депутатите за хода на изпълнението на ОПОС 2014-2020. През май 2017 г. сме започнали с 3 процента изплатени суми и сертифицирани 1,3 на сто. Към 1 януари 2019 г. вече са изплатени 16 процента и са сертифицирани 15 на сто, е отбелязал той.", "date": "2019.02.18", "title": "Обмислят стимули за купуване на електромобили"}
{"url": "https://standartnews.com/regionalni/zhitelite-na-levski-otdadokha-pochit-na-apostola-385396.html", "text": "С внушително шествие и поднасяне на цветя пред паметника на Апостола жителите на единствения град в България, носещ името Левски, изразиха своята почит и признателност към живота и делото на патрона на своя град. Пред паметника да се поклонят бяха дошли и много младежи. Деца от детска градина \"Локомотив\" изпълниха стихове за Васил Левски.   С минута мълчание и паднали на колене, жителите на град Левски се преклониха пред Апостола на свободата. \r\nКметът на общината Любка Александрова, представители на институции, партии, организации и граждани поднесоха цветя и венци пред паметника на Васил Левски.", "date": "2019.02.18", "title": "Жителите на Левски отдадоха почит на Апостола"}
{"url": "https://standartnews.com/mneniya/kogato-chardasht-stane-nash-naroden-tants-385409.html", "text": ". В действителност обаче в България има една доста голяма общност на българите католици, които живеят като всички нас, но се опитват да запазят обичаите на предците си - специфичните традиции и католически обичаи, писането на латиница, езика, на който са говорили техните баби и дядовци, преди да дойдат тук. Както и танците - по-подобни на чардаш, защото идват от българската общност, живяла навремето в Австро-Унгария. А и рецептите, които няма да намерите другаде -  Неговият род се заселва в селото Бърдарски геран, което е едно от общо петте селища, където отиват сънародниците ни католици след Чипровското въстание. \"Преди време селото бе пълно, имаше училище, сиропиталище, католическа църква, където работеха монахини от бенедиктинския орден\", казва Калапиш. Самите монахини съм ги виждала и аз - посвещаваха на сирачетата, заселени там, такива усилия, че децата всеки ден доброволно влизаха в църквата. Дамите бенедиктинки дори бяха научили български език, за да могат да общуват свободно с малките. Специално за тях бяха превели на български и химна си: \"Кой създаде пърхащите птички - нашият добър бог\". Преди двадесетина години кметицата на тогава все още голямото село Бълдарски геран Светлана Караджова решава да направи нещо, за да не могат традициите на банатските българи да изчезнат безследно. Започва с малък вестник, наречен \"Фалмис\", чието название означава благословия или поздрав при среща с друг човек. Отговорът е \"Увек фалим\". Етимологията на думата води към пожеланието \"Да бъде хвален Исус Христос\", а отговорът означава \"Винаги да бъде хвален\". \"С този вестник искахме да достигнем до всички католици в България, наречени павликяни\", казва тя. Всъщност банатските ни сънародници по-често се именуват палукяни. Постепенно обаче идеята се разраства и така се появява неправителствената организация на потомците на банатските българи \"Фалмис\", в която парадоксално участват и не само банатски българи. \"Аз лично винаги съм живял в България, но банатски българи са моите предшественици и затова много държа на съхраняването на техните традиции\", разказва Калапиш. \"Мисията на Фалмис е да създава спомени, които младите да оформят като камъни, по които да преминат през реката на времето\", споделя пък Светлана Караджова. Откакто не е кмет на Бърдарски геран, тя влага усилия в превръщането на \"Фалмис\" в нещо повече от организация на потомци - в общност, която не само съхранява миналото, но и го съживява. Хората, които участват в сдружението, неотдавна направиха и концерт, в който показаха характерните за банатските ни сънародници носии и танци. Една от техните особености е, че приличат доста на унгарските, но са взели и по нещо от австрийската империя, част от която са били. А уникалното е, че в танцовия им състав вече се включват и българи, които нямат нищо общо с диаспората. Един от тях е програмист - името му е Благой Вангелов, родовите му корени са между шопски и македонски. Запознава се със създателката на сайта по времето, когато прави католическия вестник \"Алагар\". Постепенно се заинтересува от традициите на банатските ни сънародници и през 2016 година, когато му предлагат да се включи в танцовия състав, не се поколебава да участва. Йонка Първанова пък преподава във факултета по педагогика на Софийския университет, но заедно с Данко Калапиш бе една от водещите на последния концерт на организацията. Родена е в Русе, по подобно на Данко и тя води родствената си линия от Бърдарски геран. Заедно с него бе водеща на последния концерт на организацията през януари. В момента селото се е стопило до под 600 души, но са останали шепа хора, които продължават да възпитават децата си в това - да обичат една традиция, която ни напуска. И да направят всичко възможно, за да открият спомени за нея. Държавата също прави всичко възможно банатските българи, които са отвъд границата, да получат възможност да следват и завършат у нас. Според много от нашенците обаче, за съжаление, нашите сънародници в чужбина не остават тук, а просто се възползват от финансовите облекчения, които могат да получат по време на следването си в български университет- например стипендия. Повечето от тях получават образование и веднага след това заминават за чужбина. \r\n  Банатските домакини, за разлика от нас, боравят с по-различни термини при приготвянето на манджите. Мярката „шепа” означава количеството, загребано с двете длани, а „кривач” – побиращото се в едната длан. Продукти: 2 шепи брашно \r\n1 шепа смлени или нарязани джумерки \r\n1 пакетче амонячна сода \r\n1 яйце \r\n1 чаша прясно мляко с вода \r\nЩипка сол \r\n1 лъжица кисело мляко \r\n2 лъжици захар Приготвяне: Брашното се претрива с джумерките, докато при стискане може да се прави на топки. Добавя се амонячната сода, яйцето, солта и млякото с водата. Замесва се средно меко тесто. Разточва се с дебелина около 1 см. Нарязва се с чаша, нареждат се в тавата, помазват се отгоре с киселото мляко и се поръсват с щипка захар. Продукти:  200 г брашно, 1 яйце, ½ черупка от яйцето, вода, 250 г сирене,  1 глава лук, 2 домата или 100 г доматено пюре, 1 ч.л. червен пипер,1 кафена чашка олио, 2 л вода, копър, сол. Начин на приготвяне:  Замесва се тесто от 160 г брашно, яйцето и ½ черупка от яйцето вода. Разточва се на тънка кора/листо/, като при всяко развиване от точилката, кората се ръси с малко брашно. Когато листото стане прозрачно /с диаметър около 45 см/ се поръсва с натрошено сирене. От едната страна се прегъва два пъти и се отрязва рулото. Прави се следващо руло и така докато свърши листото. От рулата с притискане се оформят квадратчета, които се нарязват.", "date": "2019.02.18", "title": "Когато чардашът стане наш народен танц"}
{"url": "https://standartnews.com/kultura/zvezdi-makhat-bradi-i-mustatsi-zaradi-kapkite-385411.html", "text": "Звездите, които влизат в „Като две капки вода“, са готови на метаморфози още преди тематичното шоу да започне на 25 февруари по Нова. Милко Калайджиев дори ще се лиши за известно време от емблематичните си мустаци, за да улесни работата на гримьорите. Майсторите на макияжа категорично настоявали за лица без растителност, за да постигнат по-автентична прилика с „обектите“, изискани от Бутона на късмета. Затова Папи Ханс и Стефан Илчев ще останат без плейбойските си тридневни бради. Главният сценарист на шоуто Влади Априлов се похвали, че от години не са събирали толкова колоритен отбор – участници със свой стил, които са истински състезатели: от Мария Илиева до Дичо, Деси Добрева, Петя Буюклиева.  „Милко се свързва с хитове от поп фолка, но в музикалната му история има както сръбски парчета, така и италиански канцонети. Той може да изпее всичко“, казва Априлов. Големият въпрос е дали Стефан Илчев, който стана популярен с автентичните вокални имитации на Лили Иванова, ще има шанса да влезе в кожата на поп примата по време на 13-те преобразявания.", "date": "2019.02.18", "title": "Звезди махат бради и мустаци заради „Капките“"}
{"url": "https://standartnews.com/svyat/arabi-investirat-v-kolata-na-putin-385408.html", "text": "Фонд Tawazun от Обединените арабски емирства взима 36 процента от автомобилния производител Aurus, който прави новите руски лимузини, в които ще се вози президента Путин. Новината стана ясна днес по време на едно от най-бляскавите автоизложения в Абу Даби – IDE, съобщи РИА новости. Споразумението предвижда фонда да инвестира в производството на автомобилите Aurus 110 миллиона евро и занапред да е водещ дистрибутор на марката в Близкия изток и Африка.  Основният акционер остава компанията \"НАМИ\", която разработи автомобилите. Пазарната стойност на луксозните возила се очаква да стане ясна до няклоко месеца, но по предварителни данни ще е минимум 10 милиона рубли. Поръчки от цял свят валят за колите, те многократно надхвърлят обема на производството, затова отстъпки няма да има, стана ясно по време на презентацията в Абу Даби. Путин отдавна се хвали на лидерите с новата си придобивка. В края на миналата година той дори седна зад волана на лимузината „Аурус Сенат\", за да я покаже на египетския си колега Абдел Фатах Сиси на пистата за Формула 1 в Сочи. По рано през годината Путин я показа и на престолонаследника на короната на Абу Даби, Мохамед бин Зайед ал Нахян. Днес принца също бе на руската презентация и се запозна с всички екстри лично от министъра на промишлеността и търговията Денис Мантуров. Разбира се, специално за него бе представено автобижу в снежнобял цвят.", "date": "2019.02.18", "title": "Араби инвестират в колата на Путин"}
{"url": "https://standartnews.com/kultura/dimitr-marinov-strakh-i-shok-prevzekha-kholivud-385340.html", "text": "Димитър Маринов, който играе в \"Зелената книга\" на Стивън Спилбърг и Питър Фарели - един от трите най-номинирани и награждавани хитове на сезона, пристига в родината. Актьорът, спечелил възторга на водещи кинаджии в Холивуд, ще представи лентата на \"София филм фест\" през март. На столичния форум ще бъде и премиерата на \"Снимка с Юки\" - драмата, в която Маринов също участва като възлов персонаж, както и в \"Зелената книга\". \r\nПовече от четвърт век Маринов живее и работи в Страната на неограничените възможности, където остава след турне през 1990-а. Съпругата му е американка, с която се запознават, докато тя е ученичка в школата, където той преподава актьорско майсторство. Самият Димитър е ученик на Крикор Азарян. Не успява да попадне във ВИТИЗ от раз, тъй като по рождение е политически неблагонадежден. Той е осиновен в семейството на известните предприемачи Маринови, а на всичкото отгоре се опитва да избяга от България още през соца, заради което пък попада в затвора. Ето какво още разказа Димитър за \"Стандарт\".                 - Господин Маринов, готвите ли се за „Оскарите“? \r\n- Не. Все още нямам покана за церемонията. Засега съм поканен само на партито, което е два дни преди нея – гала вечеря за екипите на всички номинирани филми. В момента вървят последни изчисления за голямото шоу, което е изпълнено с показност, ласкателство, снобизъм. Първи са продуцентите, после са режисьорите  и звездите. Не се знае, примерно, дали ще остане място за мен и дали ще седна с екипа на „Зелената книга“ или ще се озова някъде на тавана. Но няма проблем. Важното е, че влязох в голямата игра. А никой не обръща внимание на Оскарите. Те не са доказателство нито за талант, нито за възможности. Затова могат да бъдат спечелени от тези, които най-малко ги заслужават. Оскарите са политическа пропаганда – винаги е било така. \r\n- Усеща ли се напрежение в гилдията ви покрай акциите в Холивуд, които в някои от случаите са близо до модела „лов на вещици“?  \r\n- Никой не смее да коментира каквото и да било. Може да му коства живота, кариерата, бъдещето. Всички мълчат, всеки се е свил и го е страх дори да говори.  В Холивуд всичко е политика – и това не е новина. А сега всичко се клати – и от ляво, и от дясно. Най-притеснително е, че качествата и достойнствата се оценяват по цвят,  етнос, националност, а не по талант и възможности.  Демократите години наред викаха срещу републиканците: Да гледаме човешкото. А правят точно обратното. Най-гадното и най-тъжното е, че забравихме да се отнасяме един към друг като нормални хора. \r\n- Коя е вашата реплика в „Зелената книга“, която обръща действието във филма? \r\n- На последния коледен концерт в Алабама моят герой казва: „Не е достатъчно да си гений, трябва кураж, за да промениш човешките сърца“. \r\n- Вие представихте филма на фестивала в Белгия – там изненадаха ли се, че сте българин?   \r\n- Не. В момента, в който разбраха, че съм българин, започнаха да говорят за „Слава“ и за колегата Стефан Денолюбов, който почерпил  цяло заведение. Но белгийците направиха страхотен жест. В Турне, първата столица на Франция – много стар средновековен град, имат огромен комплекс с 12 салона. Излъчваха „Зелената книга“ в 5 от тях при откриването на форума. А после - и дискусията след прожекцията: разпитваха ме, вълнуваха се. Хора без помпозността, примерно, на Брюксел – топли, човешки, грижовни. Много искаха да узнаят подробности от живота и кариерата ми. Беше им интересно защо съм се вдигнал от България в Америка –  без пари, без грам английски За тях беше шокиращо. Западноевропейците не могат да разберат защо някой „бяга“.  \r\n- Но в началото на 90-те този „термин“ вече не съществуваше.   \r\n- Така беше, аз просто останах в Америка. Всички ние от спектакъла „Магическите гласове“  имахме работни визи за година. Не се качих на самолета. Обърнах се с гръб към  аерогарата и тръгнах в обратна посока.  \r\n- Някой от колегите знаеше ли за намерението ви? \r\n- Само Андрей Баташов, който ме подкрепи и ми помогна в този момент. Бяхме много близки.  Никога няма да забравя първото представление, в което го видях на сцената. Беше във ВИТИЗ – на дипломния му „Ревизор“.  Светла му памет на миличкия, винаги ще го помня - как игра тогава, въпреки че беше загубил гласа си.  Останах шокиран от размаха му - той успя чрез мимики и физика да компенсира липсата.  По това време бях артист в театъра на Видин по прочутия член 9 за аматьори и си мислех, че няма и да помириша ВИТИЗ. После, вече бях в Академията, се оказа, че съм единственият бас баритон, така необходим за „Магическите гласове“ на Румен Цонев. С Андрей станахме неразделни – той беше обаятелен  човек, с него се общуваше с лекота. Много хора твърдяха, че е надут - заради дистанцираното му поведение, но всъщност беше лесен за приятел: който му влизаше под кожата, разбираше, че е абсолютен сладур. Имахме всевъзможни преживявания из Канада и Щатите, където гастролирахме с „Магическите гласове“. Когато Андрей разбра, че категорично съм решил да остана в Америка, му стана много мъчно. Трябваше да се видим година по-късно в Балтимор. „Магическите гласове“  пак дойдоха в Щатите. Андрей ми се обади – той беше единственият, който имаше номера на телефона ми – и горещо ме занавива да се включа в спектакъла и да изпея партиите си. След като му отказах, ме помоли: „Ела поне да се видим“, но и това нямаше как да стане - просто в онзи момент бях в сложна ситуация.  Мъката ми за него е огромна. По най-идиотския начин България изгуби поредния си гигантски талант. А имаше всички възможности да бъде световно величие. \r\n- Не го ли кандърдисвахте да остане в Щатите – когато страдаме за артисти като Баташов, винаги се изкушаваме да речем: „Ако беше отишъл еди-къде си, сега щеше да е жив“? \r\n- О, и още как можеше  да остане! Беше красив, говореше езици, нямаше проблеми – само да искаше.  И понеже миличкият вече не е между нас, мога да спомена, че тук, в Северна Америка, по време на първото турне на „Магическите гласове“, в което участвах и аз,  Андрей се увлече по супер дама  Журналистка в един от водещите щатски телевизионни канали. Тя беше луда по него, направо го боготвореше. Не мога да твърдя, че са консумирали страстите си, но е сигурно, че бяха запленени един от друг. Неслучайно дамата беше непрекъснато около нас – много помогна за успеха на постановката. Казвах му: „Толкова е красива, толкова е интелигентна, защо не се хванеш с нея? Ставате гаджета и айде, оставаме заедно. Но Андрей ми отвръщаше: „О, абсурд“. Тогава в България всичко му вървеше така, както той искаше.  \r\n- Но после в гилдията настана драмата:  завист, липса на публика  – хората бяха по митинги, евтини комедии...  \r\n- Повечето хора в България не успяха да прозрат каква криза се задава. Погледът им не прехвърляше оградата. А за мен нещата бяха ясни от самото начало на така наречената демокрация.   Престоят в затвора ми отвори очите Тъй като бях политически затворник, се озовах в компанията на интелектуалци, които притежаваха здрав разум и бяха чели много. Покрай тях осъзнах, че място за илюзии няма. Екзалтацията от 89-а доведе само до разклащане – и толкова.  \r\n- И все пак помните ли какви бяха конкретните ви размисли, когато останахте в Америка с по-малко от 100 долара в джоба?   \r\n- Никой не знаеше какво и как ще се случи в България.  Не исках да поемам рискове. Вече бях загубил две години и половина от живота си зад решетките. Но колко от нас можеха да си позволят авантюра като моята – да тръгнат сами, без приятели, без пари, без нищо, да зарежат всичко, да започнат от нулата... Не е лесно. Но решението си беше мое. В момента в България имаме  достатъчно  звезди, които са доволни – апартаменти, коли, къщи край морето, навсякъде ги посрещат с метани, всички телевизии са им отворени... Но не съм от този тип. За мен смисълът на живеенето е друг - нещо да ми липсва, да се стремя към следваща цел,  да знам, че няма предел - Вие играете и доста  театър в Щатите... \r\n- Най-голямата и значима роля в цялата ми кариера е Казанова – в Сан Франциско. Беше световна премиера. Заради нея отказах да бъда български министър на културата в „Света Педесетница“ в „Олд глоуб“ в Сан Диего – най-старият театър в Калифорния, на чиято сцена е излизал дори Чарли Чаплин.  \r\n- Там ли щяхте да си партнирате с Мариана Димитрова?  \r\n- Да. Във фокуса на спектакъла беше темата за Боянската църква – за нейните стенописи, които са предвестници на италианския ренесанс. Пиесата е за това как световното културно общество се тревожи за състоянието на тези изумителни артефакти, а комунистическата власт в България не дава никаква информация за тях и не желае помощ за съхраняването им. \r\n- Бяхте ли приятели с Мариана?  \r\n- О, бяхме като залепени един за друг. В България не я познавах. Естествено, бях я гледал в постановки и филми, но нищо повече. Един ден ми звънна мой приятел, Иван Трифонов. Срещнал случайно Игор Куценюк, съпругът на Мариана, който щеше да преподава в университета на Калифорния. Та да му помогнем – в търсенето на апартамент и кола, в адаптацията. После дойдоха Мариана и дъщеря им Александра. И когато режисьорът на „Света Педесетница“ започна да търси славянка за професорката, която иска да спаси стенописите в Боянската църква, веднага скочих и предложих Мариана.  Гласът ми се чуваше - вече не само бях играл в „Олд глоуб“, но и бях печелил наградата на „Варайъти“: партнирахме си със сина на Патрик Стюарт, който дойде на премиерата с Доналд Съдерланд и нарекоха изпълнението ми феноменално. Така де, вече имах сериозна позиция, а и водех мастер класове в театъра към унивеситета. Та режисьорът ми рече: „Снимай видео с твоята приятелка и пращай“. Отидохме у Марианини и  направихме запис, който тя въобще не одобри  – била нервна, не звучала добре на английски, въобще не й било комфортно на душата. „Нищо няма да пращаш, не съм готова“, беше категорична тя. „Добре“, отвърнах й аз и пратих клипчето със сцената, която най-много ми хареса. Шест часа по-късно, посред нощ, режисьорът ми звънна от Ню Йорк, за да ме запита  от къде съм намерил това чудо Мариана „Ние сме българи – стара школа“, припомних му аз. Онзи човек не можеше да намери думи във възторга си. На другия ден й предложи ролята, а Марианка полудя от кеф. И понеже в проекта  имаше хора, които говореха на 12 езика, в „Олд глоуб“ ме наеха да ги обединя в рамките на месец – все пак темата беше българска. А Марианка – невероятна. Веднага се разчу колко е добра. Помогнах й да започне преподавателска работа в местна школа за деца.  След това настанаха нейните увлечения по Младен Киселов и неговия „Хамлет“ в Питсбърг, където тя беше Гертруда.  Така започна разклащането в живота й.  Защото колкото и да се прехласваха по таланта й в Америка, тя никога нямаше да стане онази звезда, която беше в България. И това се оказа най-голямото й нещастие. Който каквото иска да ги говори. Бях постоянно с нея и с Игор, освен всичко друго, с Куценюк свирехме джаз парчета.  \r\n- Кога беше последната ви среща? \r\n- В деня, в който тя се отказа от живота, бяхме заедно. Репетирах в репертоарния театър на Сан Диего и исках да работим в нов спектакъл. Бяха й подготвили договор, беше много щастлива. Дойде, показах й всички документи и след два часа трябваше да започнем. Казах й: „Не закъснявай, това е супер шанс“. Тя ми отвърна: „Имам среща с Иво, за да обядваме и да му дам пари, след това идвам“. Обърна се на стълбите и ми помаха. Всеки месец заделяше сума за сина си от първия й брак. Той й създаваше големи грижи, нямаше никакъв респект нито към нея, нито към Игор. В 3 часа след обед Мариана все още я нямаше. Звъннах на Игор, а той ми обясни: „Тя е с Ивайло“. Но аз вече бях разбрал, че Ивайло е с Мария, друга приятелка. Оттам тръгна паниката. Към 18 и 30 Игор поиска полицията да започне издирване. И стана ясно, че още в 14 и 30 Марианка се е качила на покрива в  мола, където отиде да обядва с Иво, за да полети към вечната свобода. Само че  паднала в някакви храсти където четири часа по-късно я открива клошар – все още дишаща. Кошмар. Мариана за мен е много специален човек. Всеки път, когато говоря за нея, ми е ужасно тежко.  \r\n- Мислите ли, че вашата генерация даде жертви поради разминаването между желаното и възможното? \r\n- О, да. Баташов, Чочо, Ласкин – в този конгломерат от изключителни таланти постепенно стана ясно, че българското общество не се променя. Затова те трябваше да се пренастроят. А това беше сериозен проблем за тях.  Какво му беше на Чочо? Имаше баща-мечта, шеф на всички възможни арт институции – от БНТ до Сатирата.  Така че Чочо, този невероятен актьор, нямаше професионални грижи, кариерата му вървеше само нагоре. Но след социализма той и другите момчета като него попаднаха в различно време. Трябваше да се борят – не само като професионалисти, но и като човеци. Да се изправят срещу вълната – аз правех  същото в Америка.  Обаче ние не бяхме научени да работим. Не бяхме научени да се борим.  \r\nНе знаехме какво е бизнес, политика, дипломация...  А е известно, че  българите не спорят – те се карат А най-големият им бич е алкохолът. Моите приятели удавиха мъката от безвремието на България в алкохол. Същото стана и в Русия. Най-страшното за всеки творец е, когато духът му се обезсмисля. Винаги казвам на студентите си: „Много е хубаво да не правиш нищо, но е много страшно да няма какво да правиш“. В  Холивуд има доста млади колеги, които разполагат с милиони, спечелени от тъпи телевизионни сериали за тийнейджъри. Те получават по 200 000 долара на епизод, но са толкова бедни духовно, толкова са ощетени, че вече се държат като невротици. Не могат да играят нормално, не умеят да поддържат приятелски отношения. Самозабравили са се, задръстили ли са се в идиотския свят, който ги заобикаля. Безизходица.   \r\n- Вас какво ви държи? \r\n- Децата, семейството. Стига ми, че всяка сутрин се вглеждам в очите на двамата ми сина. И на жена ми, разбира се.  Имам и много стабилни приятели. Никога не съм посягал към дрогата.  Пия по чаша вино на партита, по бира в къщи.  \r\n- Защо все още не сте довели децата си в България? \r\n- Ще ми се малко да поотраснат, за да видят България за първи път така, както искам. Единият още няма 6, батко му е на 13. Мислех да взема големия през март на „София филм фест“, но има важна тренировка и турнир в Лондон. Той е капитан на юношеския отбор по европейски футбол в Лос Анджелис. Всички му викат Стоичков. Отличник е, но си мисля, че засега България ще му дойде в повече.  А и ние нямаме баба и дядо в София. Нито къща.  Всичко ми беше откраднато  от племенници на покойната ми майка осиновителка.  \r\n- Но вие сте от доста заможно семейство...  \r\n- През 1965 година сградата на „Оборище“ 33, собственост на братята Маринови, в чийто род съм осиновен, е била отчуждена от ЦК на БКП – за Пеко Таков и още трима червени велможи. Една нощ камион с войници е спрял пред двора,  звъннали са на вратата и са казали на майка ми: „Събирай, каквото можеш, и навън“.  Добре че на „Будапеща“ 23  майка ми имаше апартамент от свекърва си – нали я знаете тази къща, с Атласа отпред, който подпира някогашния ни балкон. Но не след дълго са разделили апартамента със стени от талашит, за да влезе още едно семейство. Накрая ни завряха в кухнята. Там съм израснал.   \r\n- А какво стана с имота ви на „Оборище“ 33? \r\n- През 1976 година Лили Иванова дойде у нас, за да помоли майка ми да се подпише под финалните документи, доказващи, че певицата е новият собственик. В царска България всеки имот е имал пет нотариални акта – за собствениците, за съда, за държавната хазна, за общината, за наследниците. През 70-те палят Пето районно, където е целият архив на столичния център. Целта е ясна – да се изгорят всички нотариални актове. Но ние имахме още два от оригиналите за собствеността на „Оборище“ 33. И  Лили Иванова поиска разрешение  от осиновителката ми, за да купи въздуха над сградата и да построи апартамента си над етажа ни. Тя се държа много любезно, разбира се. По-късно дори ни покани на гости.         \r\n- Нищо ли не успяхте да си върнете в София? \r\n- Години наред плащах по 750 долара на месец  на жена, която се грижеше за осиновителката ми. Но малко, след като напуснах България, се появиха две племенници на майка ми. Знаейки, че ме няма, успяха да я излъжат. През 1997-а се върнах в България, за да заваря фалшифицирано завещание. Когато останах потресен, адвокатът ме погледна със снизхождение: „Митак, явно отдавна си излязъл от държавата. Нищо не можеш да промениш - ще се затлачат едни дела, в които ще хвърлиш една камара пари. Нямаш представа как действат в съда. Не си губи времето – излъгаха те и край“. Все пак заведох дело. 10 000 долара и две години по-късно се оказа, че ме е излъгал точно „моят“ адвокат. Така че в България нямам нищо. Но това никога не ме е впечатлявало. Просто исках синовете ми да знаят, че имат дом и в София. Останалото щях да го даря за сираци.  \r\n- Когато стъпихте в София 19 години по-късно, забелязахте ли промяна? \r\n- Да, забелязах: мръсни разкопани улици, нищета – въпреки че заведенията денонощно са пълни, нагнетеност, ядосани и намръщени хора. Всеки гледа да мине метър. Повечето сервитьори и продавачи в магазините незнайно защо те мразят. Мой приятел и колега, много известен актьор, ми каза: „В Америка всички се усмихват, но лицемерно“. Да, ама аз предпочитам фалшивите усмивки. Нямам нужда от негативна енергия, нямам нужда от напрежение.  \r\n- В „Снимка с Юки“ също сте ключов герой, що за птица е той? \r\n- Полицай от соц номенклатурата. Следовател в  малък град, закостенял в своите разбирания. Йезуит. Уж се опитва да е модерен, ала при него промяна няма – останал си е в социализма. Но виждайки какво се случва,  разбира, че може и така, но може и иначе. Трагедията има две лица – главните герои бутат с автомобила си цигане, но то е пребивано всекидневно от баща си вкъщи. И моят човек избира да прояви човещина – и да спаси бъдещето на младата двойка.  Безумен фен съм на книгата „На Изток от Запада“ на Мирослав Пенков, от която е едноименният разказ.  Четох я 15 месеца преди да ми предложат ролята. Жена ми също я изгълта на един дъх – при това два пъти. И ми каза: „Тази книга ме сближи много с  България –повече, отколкото ти си ме сближил с нея за 15-те години, откакто сме заедно“. И направо издивя от кеф, когато ме поканиха да играя във филма. Има съдба.  - Какви са следващите ви проекти в Холивуд, господин Маринов? \r\n- В пост продукция вече е „Следвай ме“ на Уил Уърник, който разклати медиите в Щатите много яко с екшън за escape room. Година и половина по-късно пренесе действието в Москва – в порутен бивш затвор. Много богат руснак предизвиква млади американци, които ходят по цял свят да правят дивотии и да се снимат. И той им хвърля ръкавицата: Като са толкова големи тарикати, да се пробват за един час да излязат от неговата \"ескейп рум\", която е в този бивш затвор. Всичко е много диво. Но става голяма грешка, защото се намесва руската мафия – така започва трилърът. Моят герой е в екипа на руснака, но тайно се опитва да помогне на американците – дава им иширети, за да се спасят. Но те не го приемат насериозно, чак на финала осъзнават, че той е на тяхна страна. Но е късно - за първи път в кариерата ми застрелват мой герой. Всъщност аз  отидох на кастинг за шефа на мафията  и стигнах до финала. Но продуцентите решиха руснака да бъде изигран от Паша Личничков – мой колега от Ел Ей, който е абониран за този тип персонажи. Той обаче понякога се държи като драматична принцеса, взел се е твърде насериозно и го поодумаха извън терена. Аз го защитих, няма как, трябва да се поддържаме. Очаквам движение по още два проекта – вече съм на финала. Подготовката на големите продукции отнема доста време. Три месеца уточнявах моето участие в „Зелената книга“. Кастингите са бавни – гледат, претеглят, мислят.  \r\n- Вероятно родните режисьори – колкото и рядко, и трудно да снимат – вече са готови да ви глътнат като топъл хляб... \r\n- Проблемът в България винаги са парите. В „Снимка с Юки“ получих само хонорар – при това по български стандарти. Сам си купих билета, а Симеон Борисов, мой близък приятел, ме покани да живея в негов семеен апартамент в Младост 4. Метрото много ми хареса, но хората в метрото не бяха усмихнати. Приех тези условия, защото историята е страхотна и Лъчо Аврамов, синът на Богдана, също е супер талантливо момче. Това му е дебютът в игралното кино.  \r\nДруга тема е, че в България  няма закони и профсъюзи като в Америка Там те стоят здраво зад гърба ни. Когато снимах в Украйна „Мъже в стомана“, се убедих в това. Освен първата класа самолет от Ел Ей до Киев, огромен апартамен в най-добрия хотел и кола с шофьор, получих и пълния размер на командировъчните си, като за Ел Ей те са по 60 долара на ден, но за Киев са по 150.  Местният продуцент, разбира се, се опита да ни даде половината от сумата, която ни се полагаше. Но единствен телефонен разговор за минути осигури и другата половина – по горещата линия, която 24 часа работи за цял свят. Тя се обслужва от адвокатите на Гилдията на актьорите от киното  и телевизията и няма мърдане. - Вие сте и музикант – още в детството обикаляте света като цигулар в прочутата филхармония „Пионер“. Какъв е най-якият ви спомен, свързан с музиката?    \r\n- През 1994-а  режисьорът продуцент Живко Ботев ме извика в Лондон от Щатите, за да направим за Фриндж фестивала „Макбет“ като рок опера –  с бандата на лудата Милена Пълен погром, спечелихме сума ти награди. Шантава гъзария от класа.  С Живко приключенията ни са открай време. С него във Видин създадохме първия български частен театър. Каквото и да говорят някои хора, всички останали частни трупи са две години след нас – когато официално им разрешиха. И понеже на нас не ни разрешиха, трябваше да полежим и в милицията. Впуснахме се в халтури, за да съберем пари, с които да платим влизането си в галерията на Видин – затворена повече от 20 години заради неплатени ток, вода и парно. Платихме всички тези сметки, за да я отключат и да играем там. Първата ни премиера беше „Плешивата певица“. Квартет от Симфоничния оркестър свиреше на живо. „Хоризонт на вълните на младостта“ излъчваше директно. Няколко месеца по-късно повторихме във Военния клуб в София. След финала милицията ни чакаше отвън и Живко бая го отнесе.", "date": "2019.02.18", "title": "Димитър Маринов: Страх и шок превзеха Холивуд"}
{"url": "https://standartnews.com/sport/lyubo-penev-skochi-na-sdiite-385401.html", "text": "Старши треньорът на ЦСКА Любослав Пенев даде емоционална пресконференция преди мача от Първа лига срещу Ботев Враца. Наставникът на „червените” буквално изригна с срещу управлението на Българския футболен съюз и съдийството в родния елит. Тирадата на Пенев бе продиктувана от съдийските отсъждания в дербито с Черно море, което бе загубено от столичани с 0:2 във Варна „Футболната действителност в България не се променя. Тя се усложнява. Всичките тези проблеми идват от футболния съюз. Ние не напредваме, ние затъваме. Начело с президента и хората около него, те не спомагат за развитието на българския футбол. Бичуват, наказват, линчуват българския футбол. Страдат треньори, футболисти, дечица, които искат да бъдат национали. Страдаме от съдийството, което е основен проблем в българския футбол. Те съдиите трябва да бъдат изключително отговорни, те трябва да помагат на футбола, а не да му пречат. Има инструктаж. Първите 20 минути тази вълшебна тройка трябваше да покаже три жълти картона. Това, което се случваше не беше футбол. Това е основен проблем и той не е изчистен”, коментира Любослав Пенев. „ЦСКА е основен конкурент и не му се позволява да играе. Във Варна не се позволи на ЦСКА да играе футбол. Кога коментираме съдиите? Те са основна част от футболната игра. Изключително много закъсня с картоните, рискува здравето на футболистите. Не знам, кой беше делегат, праща ми четвъртия съдия да ми каже, че не ми виждал в баджа. Много ми е интересно какво е писал в доклада. „Добро представяне, мисията изпълнена”. Този мач няма как да го загубим, ако няма тази пряка намеса, според инструкции. Няма как да завърши и наравно”, продължи наставникът на ЦСКА. „Главния съдия не знам какъв опит има, но това пречи. Те не трябва да са водещите, не трябва да са водещите. В Европа няма да ги поканят, ако видят как свирят в България. Тука си мълчим и крием. Кога ще ги решаваме тези проблеми? Това е основен проблем. Едни ги устройва, други не. Съдията ни спира три или четири контраатаки, които са реални ситуации за гол. Откъде накъде? Топката е в нас. Дава се авантаж. Има трима съдии, които ти пречат да играеш. Защо бягаме от проблемите? Това нещо няма да свърши добре. Запомнете какво ви казвам. Той Боби не гледа мачовете. Той не гледа репортажите. Той гледа да пътува по чужбина,както и тези около него. Ние сами трябва да изчистим тази тиня”, каза още специалистът.", "date": "2019.02.18", "title": "Любо Пенев скочи на съдиите"}
{"url": "https://www.standartnews.com/sport/levski-se-izdni-pred-10-000-na-gerena-385319.html", "text": "Левски се провали пред около 10 000 свои привърженици при подновяването на Първа лига срещу Локомотив Пловдив. \"Сините\" завършиха наравно с храбрите \"смърфове\" 1:1 в последната среща от 21-ия кръг. Така домакините на стадион \"Георги Аспарухов\" пропуснаха отлична възможност да се доближат на само една точка от втория ЦСКА-София и да скъсят разликата от водачите в класирането Лудогорец. За гостите реализира Анте Аралица в 44-ата минута, а Давиде Мариани върна надеждите на левскарите с гол в 72-ата минута. До края на срещата обаче \"сините\" не успяха да обърнат резултата и вгорчиха дебюта на Георги Дерменджиев начело на отбора. Срещата започна с доста голям заряд и от самото начало прехвърчаха искри. В 7-та минута бе показан жълт картон на Давид Яблонски , за доста грубо нарушение. В 15-ата минута Мариани нанесе първият точен удар към вратата на Мартин Луков, който отрази топката. Две минути по-късно Валери Божинов вкара, но попадението му не бе зачетено, заради засада. Последваха неточни удари на Тиам и Яблонски с глава, след което чешкият бранител изби в корнер опасна атака на гостите. В 30-ата минута Паулиньо нацели горната греда с хубав удар. Малко след това пропуск направи отново Божинов и до края на първата част изглежда идеите на \"сините\" се изчерпаха. Минута преди почивката Аралица реализира бърза контра атака на гостите и попари хилядите по трибуните. Така двата отбора се прибраха при резултат 0:1 в полза на Локо. В началото на втората част Буна имаше чудесна възможност да направи по-изразителен резултата, но пропусна сам срещу Ники Михайлов. Домакините бяха тромави. В 52-та минута слаб удар на Тиам не затрудни Луков, а Яблонски пропусна с глава в 60-ата минута. Две минути по-късно Станислав Костов влезе на мястото на Божинов и раздвижи видимо играта на Левски в предни позиции. Така дойде и 71-ата минута, когато след неразбирателство между Езе и Илиев, Мариани се възползва и направи 1:1. Попадението е седмо за швейцареца през тази кампания. До края на срещата двата тима не излязоха на чиста голова позиция, а от \"сините\" центрирания полза нямаше. Третото равенство за сезона остави Левски на трета позиция в класирането с 42 точки, изоставайки на три от ЦСКА-София и на 10 от Лудогорец. \"Черно-белите\" пък вече имат 26 точки и заемат девета позиция.", "date": "2019.02.18", "title": "Левски се издъни пред 10 000 на \"Герена\""}
{"url": "https://www.standartnews.com/sport/lyubo-penev-skochi-na-sdiite-385401.html", "text": "Старши треньорът на ЦСКА Любослав Пенев даде емоционална пресконференция преди мача от Първа лига срещу Ботев Враца. Наставникът на „червените” буквално изригна с срещу управлението на Българския футболен съюз и съдийството в родния елит. Тирадата на Пенев бе продиктувана от съдийските отсъждания в дербито с Черно море, което бе загубено от столичани с 0:2 във Варна „Футболната действителност в България не се променя. Тя се усложнява. Всичките тези проблеми идват от футболния съюз. Ние не напредваме, ние затъваме. Начело с президента и хората около него, те не спомагат за развитието на българския футбол. Бичуват, наказват, линчуват българския футбол. Страдат треньори, футболисти, дечица, които искат да бъдат национали. Страдаме от съдийството, което е основен проблем в българския футбол. Те съдиите трябва да бъдат изключително отговорни, те трябва да помагат на футбола, а не да му пречат. Има инструктаж. Първите 20 минути тази вълшебна тройка трябваше да покаже три жълти картона. Това, което се случваше не беше футбол. Това е основен проблем и той не е изчистен”, коментира Любослав Пенев. „ЦСКА е основен конкурент и не му се позволява да играе. Във Варна не се позволи на ЦСКА да играе футбол. Кога коментираме съдиите? Те са основна част от футболната игра. Изключително много закъсня с картоните, рискува здравето на футболистите. Не знам, кой беше делегат, праща ми четвъртия съдия да ми каже, че не ми виждал в баджа. Много ми е интересно какво е писал в доклада. „Добро представяне, мисията изпълнена”. Този мач няма как да го загубим, ако няма тази пряка намеса, според инструкции. Няма как да завърши и наравно”, продължи наставникът на ЦСКА. „Главния съдия не знам какъв опит има, но това пречи. Те не трябва да са водещите, не трябва да са водещите. В Европа няма да ги поканят, ако видят как свирят в България. Тука си мълчим и крием. Кога ще ги решаваме тези проблеми? Това е основен проблем. Едни ги устройва, други не. Съдията ни спира три или четири контраатаки, които са реални ситуации за гол. Откъде накъде? Топката е в нас. Дава се авантаж. Има трима съдии, които ти пречат да играеш. Защо бягаме от проблемите? Това нещо няма да свърши добре. Запомнете какво ви казвам. Той Боби не гледа мачовете. Той не гледа репортажите. Той гледа да пътува по чужбина,както и тези около него. Ние сами трябва да изчистим тази тиня”, каза още специалистът.", "date": "2019.02.18", "title": "Любо Пенев скочи на съдиите"}
{"url": "https://www.standartnews.com/sport/sportt-po-tv-za-18-fevruari-385348.html", "text": "17,50 Спорт тото 18,30 Волейбол, България, Суперлига: Нефтохимик - ЦСКА (пряко) 21,30 Футбол, Купа на Англия: Челси - Ман Юнайтед (пряко) 21,30; 23,30; 01,30 Тенис: ATP 500 Рио де Жанейро (пряко) 21,30; 23,30; 01,30 Тенис: ATP 500 Рио де Жанейро (пряко) 21,30 Футбол, Италия, Серия А: Рома - Болоня (пряко) 22,00 Футбол, Испания, Ла Лига: Уеска - Атлетик Б (пряко) 21,15 \"Спорт в обектива\" 20,00 \"УЕФА Шампионска лига\" - магазинно предаване 21,30 Футбол, Германия, Първа Бундеслига: Нюрнберг - Борусия Д (пряко)", "date": "2019.02.18", "title": "Спортът по тв за 18 февруари"}
{"url": "https://standartnews.com/kultura/lars-fon-trier-otnovo-vv-vikhra-na-skandala-385341.html", "text": "Ларс фон Триер с кеф продължава да бъде в окото на поредната буря в кариерата му. Дали бурята не е в чаша вода, ще разберем на „София филм фест“, когато гледаме „Къщата, която Джак построи“. След разнопосочните реакции, последвали премиерата в Кан, които едва ли изненадаха феновете на талантливия провокатор в киното, новата скандална лента на датчанина ще се завърти и у нас. Известен с откровено дръзките си творения -„Нимфоманка“, „Антихрист“, „Догвил“, „Меланхолия“, „Танцьорка в мрака“ - Ларс фон Триер отново подлага на изпитание  прага на емоционална търпимост у зрителите,  като този път е избрал за свой герой сериен убиец, представящ бруталната си жестокост като вид изкуство. „Къщата, която Джак построи“ е психологически хорър, проследяващ 12 години от живота на интелигентен престъпник в щата Вашингтон през 70-те и 80-те години на миналия век. Джак разказва историята от първо лице, като в този период започва да се трансформира от обикновен човек в безжалостен убиец. Той обича да убива хора, няма особена техника, нито предпочитания към определен тип жертви. Просто убива, често експериментира и което е най-шокиращото - подхожда към убийствата като към произведения на арта. Колкото повече полицейският обръч се затяга около Джак, толкова по-големи рискове поема той по пътя на своето „изкуство“ с цел да постигне съвършенство. Филмът е разделен на пет части, проследяващи какво се случва в мисловния свят на Джак, докато се превръща в това, което е.   Ларс фон Триер описва творението си като експеримент, възхваляващ идеята, че „животът е зъл и бездушен“, което се доказвало и от възхода на „Homo trumpus“.  \r\nВ главната роля е Мат Дилън, брилянтен в превъплъщението си. Партнират му Ума Търман, Бруно Ганц, Софи Грабьол, Райли Кийоу. „Къщата, която Джак построи“ е плашещо и садистично потапяне във вътрешния монолог на един психопат с интелектуални отклонения. Ако възприемете творбата с тези уточнения или поне отговорите на предизвикателството на безупречния киноразказ, който „танцува“ покрай естествените граници на морала, филмът вероятно може да се определи като „брилянтен“, казва Ерик Кон в „IndieWire“.", "date": "2019.02.18", "title": "Ларс фон Триер отново във вихъра на скандала"}
{"url": "https://standartnews.com/kultura/100-miliona-za-talantite-na-bradli-kupr-385375.html", "text": "Напоследък всички говорят за Брадли Купър, чиито хит „Роди се звезда“ в глобалния бокс офис спечели 370 милиона. Филмът събра 5 номинации за „Златен глобус“ - за най-добра драма, най-добър режисьор, за най-добър драматичен актьор, за певица и актриса номер едно – Лейди Гага, както и за най-добра оригинална песен, както и 8 номинации за „Оскар“, включително за най-добър филм и за най-добри актьор и актриса в главна роля. Купър е роден на 5 януари 1975 във Филаделфия. Дебютира на малкия екран през 1999, а през 2001 и на големия. Първата му роля е в единствен епизод на „Сексът и градът“. Между 2001 и 2006 участва в хитовия сериал „Наричана още“. Появявал се и в „Закон и ред“. Водил е вечерното шоу „Saturday Night Live“ 3 пъти – през 2009, 2013 и 2015. Първото му участие на големия екран е в независимия филм „Горещо американско лято“. В началото Купър се превъплъщава в няколко поддържащи персонажа в комедии от типа „Ловци на шаферки“ от 2005 - преди да се превърне в суперзвездата, която е днес, с главната си роля в култовата комедия „Последният ергенски запой“ от 2009, както и в двете й продължения.  Трилогията циментира мястото му сред елита на Холивуд – в „Мястото отвъд дърветата“ от 2012, „Американска схема“ от 2013, „Американски снайперист“ от 2014. Той се присъедини към киновселената на Марвел през 2014, като от тогава озвучава героя Енотът Рокет във филмите „Пазителите на галактиката“ и „Отмъстителите“. Купър има редица номинации и награди, включващи „Златен глобус“, „Оскар“, БАФТА, САГ и много други. През 2014 се класира в списъка на списание „Форбс“ за най-скъпоплатените актьори с печалба от 46 милиона долара за 12 месеца. Актьорът и руският модел Ирина Шейк са заедно от 2015-та. Те са родители на Леа де Сен Шейк Купър, която се роди през март 2017-та. В миналото Купър бе женен за актрисата Дженифър Еспозито. Успехът на Купър се начислява на около 100 милиона долара.", "date": "2019.02.18", "title": "$100 милиона за талантите на Брадли Купър"}
{"url": "https://standartnews.com/kultura/zhivi-komini-otkriva-sofiya-film-fest-na-brega-385361.html", "text": "Нашумелият български филм ”Живи комини” на Радослав Спасов ще открие “София филм фест на брега” в Бургас. Лентата е носител на награди за най-добра второстепенна женска и мъжка роля и за музика на миналогодишния кинофестивала “Златна роза”. Премиерата ще се състои на 14 март в общинското кино АБ в драматичния театър “Адриана Будевска”. \r\n  Най-новият филм на Радослав Спасов “Живи комини”  отвежда зрителя в планинско село, обитавано от столични интелектуалци. След смъртта си един от тях, бохем и шегаджия, оставя сценарий за погребението си и видеозаписи, с които го режисира. Купил е и място в гробището, където обаче се натъкват на скала... Междувременно в кръчмата от екрана текат неговите изповеди и шеги и скръбната церемония неусетно прераства във веселие. Филм за любовта, която човек оставя и след себе си.  \r\n ", "date": "2019.02.18", "title": "”Живи комини” открива  “София филм фест на брега”."}
{"url": "https://standartnews.com/regionalni/ledena-przalka-raboti-blagotvoritelno-za-lechenieto-na-bebe-385357.html", "text": "Ледената пързалка в Стара Загора ще работи благотворително за лечението на бебе Мая, име, което вече няколко месеца е символ на добратата и отзивчивостта на старозагорци. От днес до 3 март пързалката ще работи благотворително, съобщи Моника Маринова, организатор на благотворителната кампания в помощ на родителите на детето. \r\nПолучена е новата оферта за лечението Мая, която страда от мускулна дистрофия с мирозинов дефицит, информираха родителите на детето.  В момента се провежда лечение на бебето с вливане на стволови клетки в Турция. Вече са били направени първите две вливки – през януари и февруари, предстоят още две в следващите два месеца и за които са преведени необходимите средства. Мая реагира добре на лечението, е мнението на лекарите, резултатите са обнадеждаващи, но се налага лечението да продължи. \r\n Новата оферта е на  стойност 96 хиляди долара и Мая е включена в графика на болницата до април следващата година. Средствата трябва да бъдат събрани и преведени по сметката на лечебното заведение до април, затова благотворителната кампания продължава. \r\nФото - Архив  \r\n ", "date": "2019.02.18", "title": "Ледена пързалка работи благотворително за лечението на бебе"}
{"url": "https://standartnews.com/regionalni/zhivi-komini-otkriva-sofiya-film-fest-na-brega-385360.html", "text": " Нашумелият български филм ”Живи комини” на Радослав Спасов ще открие “София филм фест на брега” в Бургас. Лентата е носител на награди за най-добра второстепенна женска и мъжка роля и за музика на миналогодишния кинофестивала “Златна роза”. Премиерата ще се състои на 14 март в общинското кино АБ в драматичния театър “Адриана Будевска”. \r\n  Най-новият филм на Радослав Спасов “Живи комини”  отвежда зрителя в планинско село, обитавано от столични интелектуалци. След смъртта си един от тях, бохем и шегаджия, оставя сценарий за погребението си и видеозаписи, с които го режисира. Купил е и място в гробището, където обаче се натъкват на скала... Междувременно в кръчмата от екрана текат неговите изповеди и шеги и скръбната церемония неусетно прераства във веселие. Филм за любовта, която човек оставя и след себе си.  \r\n ", "date": "2019.02.18", "title": "”Живи комини” открива  “София филм фест на брега”."}
{"url": "https://standartnews.com/kultura/evtim-miloshev-sdbata-ni-dade-znatsi-v-dyavolskoto-grlo-385410.html", "text": "Евтим Милошев се канел да поръча „труп“ с отразяни ръце за първата серия на „Дяволското гърло“, но след като от Нова телевизия поискали крайниците да са цели, продуцентът се отказал от „кръвожадното“ си намерение. Имало още няколко сцени, чиято бруталност била туширана, за да бъдат „хванати“ зрители от повече възрасти. Режисьорът Павел Веснаков пък присъствал на аутопсия, преди да заснеме идентичните кадри в залата с надпис „Тук смъртта е щастлива да срещне живота“.  Както вече се знае, криминалната драма тръгва по Нова на 28 февруари от 22 часа – всеки четвъртък. Епизодите са 12 – всеки от тях заснет за 4 до 5 дни - като последният затваря интригата, започваща с изключително загадъчно и жестоко убийство в езеро край Смолян. Ако ще има втори сезон, то той ще бъде със съвсем друг сюжет и персонажи. „Преди 2 години бяхме първите, които снимаха български сериал извън София. Изнесохме цялата продукция в Родопите. Използвахме опита си от „Сървайвър“, натрупан по разни острови. Обаче да се прави филм в Родопите, се оказа много по-трудно от снимането на риалити“, коментира Евтим Милошев пред медиите. Още от началото обаче има няколко знака, че кинаджийската съдба е на тяхна страна – първият ден им пратила красив елен пред самите камери. А пък те се завъртели навръх Преображение Господне - 6 август. Три месеца Милошев и екипът му от 50 човека са живяли в хотела на Цветелина Бориславова в Пампорово и са работили в Смолян и околните села. Напрежението в стремежа към перфекционизъм се е отразило почти на всички – Иван Спасов и Владо Карамазов отслабнали с по 10 килограма, а Теодора Духовникова дори имала нужда от лекарска помощ. Красавицата от Народния театър плачела в една от палатките в планината, незнаейки в някакъв момент как да подходи към героинята си – агент от ДАНС.  „Тя е жена, само когато това я ползва. Цялата история се завърта така, че накрая всички излизат смазани от нея“, сподели Духовникова. „Когато с Теди предварително гледахме няколко серии, ревах като животно“, призна и Карамазов.  Той е ченгето от Смолян, чийто баща е окръжният прокурор – Васил Банов, без когото Евтим Милошев и Любо Нейков не започват работа по нито един техен сериал. Христо Петков пък играе брат му – най-добрият в издирването на нелегални бежанци из Родопите. А макар и малко странно откъм хронология, като тяхна екранна майка ще се изявява очарователната Деляна Хаджиянкова. Валери Йорданов е Попето от екипа на Филип Чанов, Лидия Инджова също облича униформата на полицайка от хората на Карамазовия персонаж. Диана Димитрова пък е любовницата на убития – при това още преди да дефилира в „Откраднат живот“. Първата серия на „Дяволското гърло“, която се завъртя на прожекцията за журналисти, е с перфектен монтаж, отлична операторска работа и впечатляващ саундтрак. Актьорите са категорично силни, но това не е новина за тукашния арт пейзаж. Публична тайна е, че у нас проблемът са режисьорите, но Павел Веснаков, който подписва първите шест епизода, показва класа.", "date": "2019.02.18", "title": "Евтим Милошев: Съдбата ни даде знаци в „Дяволското гърло“"}
{"url": "https://standartnews.com/regionalni/burgaskite-chitalishcha-s-reditsa-initsiativi-za-3-mart-385349.html", "text": "редица инициативи и събития по случай националния празник - 3 март и годишнината от Освобождението на България от турско робство. \r\n Читалище „Фар 1946“ в областния център  организира IV – ти конкурс за рисунка и литературна творба, посветен на националния празник. Народно читалище „Христо Ботев 1937“ – Бургас организира изложба и рецитал на самодейците от школите при читалището.  Дрего бургаско светилище - „Пенчо Славейков 1983“ инициира презентация на тема „Нашата свобода“ пред ученици от началния курс. Ще бъде дискутирана темата за връзката между имената на бургаските улици и най-бележитите личности и събития от времето на Освобождението. Кварталното читалище „Възраждане 1927“ в  кв. „Рудник“, съвместно с пенсионерския клуб „Кунка Драгоева“, организира концерт – спектакъл с патриотични песни. Селското читалище „Съгласие 1905“ – в Българово, съвместно с кметството, организира тържествен ритуал  с поднасяне на венци и цветя в костницата на храм „Св. Атанасий“ и издигане на националния флаг. Ученици от основното училище „Васил Левски“ ще представят празнична програма по този повод. Българовци в бурагс пък оргинаазират факелно шествие от областния център до родния град. \r\n ", "date": "2019.02.18", "title": "Бургаските читалища с редица инициативи за 3 март"}
{"url": "https://standartnews.com/regionalni/teatrt-v-silistra-s-bezplatno-predstavlenie-za-apostola-385356.html", "text": "С безплатно  представление, посветено на  живота и делото на Апостола, отбелязва театърът в Силистра  деня на неговата гибел. Трупата ще  покаже в понеделник вечер драматичната композиция на Стефан Стайчев  „От бесилото до безсмъртието”. \r\nОткритият за граждани спектакъл ще  бъде завършекът на  празничния ден в памет на Васил Левски.  Честванията започват в 11,30 часа пред паметника  на великия българин. На възпоменателното тържество слова ще произнесат кметът на Силистра доктор Юлиян Найденов и учителят по история  Иван Занов, председател на  клуб „Млади възрожденци” в града. \r\nЧленове на местния клуб „Родолюбие” ще  застанат на почетен караул  пред паметника, а младите възрожденци от ученическите клубове в града ще  направят колона от трибагреници, които ще се сведат  в памет на Апостола на българската свобода.", "date": "2019.02.18", "title": "Театърът в Силистра с безплатно представление за Апостола"}
{"url": "https://standartnews.com/regionalni/otnovo-smrt-na-zebra-385351.html", "text": "Възрастен мъж, на 84-години, почина след пътен инцидент на пешеходна пътека в Стара Загора. Пешеходецът е бил ударен фатално от лек автомобил „Сузуки”, управляван от 37-годишен водач. Инцидентът е станал на бул. \"Генерал Столетов\", до кръстовището с ул. \"Майор Кавалджиев\", съобщиха днес от старозагорската полиция. Шофьорът не е пропуснал и блъснал с предната част на автомобила пресичащия по зебрата старец. Пешеходецът е откаран в старозагорската болница, където по-късно е починал. Водачът е тестван за употреба на алкохол и упойващи вещества с технически средства, като пробите са отрицателни. Но според специалистите от сектор „Пътна полиция“ той не е шофирал със съобразена скорост и достачъно внимание, за да избегне фаталния инцидент.  \r\n  В областната дирекция на МВР в Стара Загора е образувано досъдебно производство за причиняване на смърт по непредпазливост. \r\n ", "date": "2019.02.18", "title": "Отново смърт на зебра"}
{"url": "https://standartnews.com/sport/vladinova-s-prvo-otlichie-za-godinata-385323.html", "text": "Националката ни по художествена гимнастика Невяна Владинова спечели първия си медал за сезона и то на първия за 2019 година турнир от веригата Гран При в Москва. Неви изигра с много настроение композицията си с топка поставена на песента “In the army now”. Възпитаничката на Бранимира Маркова допусна неточности, но оценката 19.600 точки и стигна за бронзовото отличие. Първо място и златен медал за представителката на домакините Дина Аверина, която получи за изпълнението си  оценка от 21.000 точки. Среброто стана притежание на нейната сънародничка Екатерина Селезньова (20.350 т).", "date": "2019.02.18", "title": "Владинова с първо отличие за годината"}
{"url": "https://standartnews.com/regionalni/mzh-zagina-pri-pozhar-vv-varna-385365.html", "text": "\r\n  Мъж на 54 години е загинал при пожар във Варна, съобщиха от пресслужбата на полицията. Сигналът за инцидента е подаден тази сутрин около 7,30 часа. \r\nОгънят е лумнал в къща на ул. \"Розова долина\" в квартал \"Аспарухово\". На място са били изпратени два противопожарни екипа. След потушаването на пламъците е намерено тялото на загиналия. \r\nПо случая е образувано досъдебно производство срещу неизвестен извършител. Компетентните власти изясняват се причините, довели до фаталния пожар. \r\n ", "date": "2019.02.18", "title": "Мъж  загина при пожар във Варна"}
{"url": "https://www.standartnews.com/sport/grigor-dimitrov-veche-e-31-i-v-sveta-385353.html", "text": "Григор Димитров изпадна от 31-а позиция в новата световната ранглиста. За асът ни това е първото излизане от топ 20 от 2,5 години. Димитров, който в момента лекува травма на рамото, има актив от 1310 точки и падна със седем позиции до 31-ата в света. За последно той беше извън първите 30 на 14 август 2016 година, когато беше 34-и. Заради контузията хасковлията не участва на турнира в Ротердам през миналата седмица и не успя да защити точките си от достигНатия финал в холандския град в предишния сезон. Очаква се Димитров да се завърне на корта през март за турнира в Индиън Уелс. Очаквано в топ 5 на световната ранглиста няма промени. Начело в класацията е шампионът от Откритото първенство на Австралия Новак Джокович с 10955 точки, следван от Рафаел Надал (Испания) с 8320 точки и Александър Зверев (Германия) с 6475 точки.    \r\n    \r\n1. (1)  Новак Джокович (Сърбия)  10955 точки \r\n2. (2)  Рафаел Надал (Испания)  8320 точки \r\n3. (3)  Александър Зверев (Германия)  6475 точки \r\n4. (4)  Хуан-Мартин дел Потро (Аржентина)  5060 точки \r\n5. (5)  Кевин Андерсон (Южна Африка)  4595 точки \r\n6. (7)  Кей Нишикори (Япония)  4190 точки \r\n7. (6)  Роджър Федерер (Швейцария)  4100 точки \r\n8. (8)  Доминик Тийм (Австрия)  3800 точки \r\n9. (9)  Джон Иснър (САЩ)  3225 точки \r\n10. (10)  Марин Чилич (Хърватия)  3140 точки \r\n31.  (24)  Григор Димитров (България)  1310 точки \r\n335. (339)  Димитър Кузманов  79 точки \r\n481. (482)  Александър Лазов  13 точки \r\n489. (490)  Александър Лазаров  12 точки", "date": "2019.02.18", "title": "Григор Димитров вече е 31-и в света"}
{"url": "https://www.standartnews.com/sport/timt-na-lebron-specheli-macha-na-zvezdite-v-nba-385368.html", "text": "Отборът на ЛеБрон Джеймс спечели тазгодишното издание на “Мача на звездите” в НБА. Съставът, селектиран от звездата на ЛА Лейкърс, се наложи над този, избран от Янис Адетокумбо със 178:164 (37:53, 45:42, 50:36, 46:33). Както се и очакваше, двата тима направиха страхотно зрелище за зрителите в зала “Спектрум Сентър” в Шарлът, Северна Каролина. Отборът на ЛеБрон обаче стигна до успеха след обрат през втората част. \r\nКакто е известно, тази година един срещу друг в “Мача на звездите” застанаха отборите, селектирани от Леброн Джеймс и Янис Адетокумбо. Двамата си организираха своеобразен драфт, в който имаха шанс да определят своите съотборници. ЛеБрон си избра Кевин Дюрант, Кайри Ървинг, Кауай Ленард, Джеймс Хардън, Антъни Дейвис, Клей Томпсън, Бен Симънс, Деймиън Лилард, ЛаМаркъс Олдридж, Карл-Антъни Таунс, Брадли Бийл и Дуейн Уейд. \r\nВ състава на Янис Адетокумбо пък попаднаха Стеф Къри, Джоел Ембийд, Пол Джордж, Кемба Уокър, Крис Мидълтън, Никола Йокич, Блейк Грифин, Ръсел Уестбрук, Д'Анджело Ръсел, Никола Вучевич, Кайл Лаури и Дирк Новицки. \r\nМачът започна с доминация на отбор “Адетокумбо”, който поведе още от самото начало и на практика само увеличаваше преднината си, като на полувремето водеше с 95:82. \r\nВ този момент по нищо не личеше, че се готви обрат през втората част. ЛеБрон и компания обаче се развихриха в третата и четвътата четвърт и буквално пометоха своя съперник, за да докарат нещата до крайното 178:164. \r\nЯнис Адетокумбо бе лидерът на своя тим, като наниза 38 точки и така стана и най-резултатният играч в мача. С по 20 точки за неговия тим допринесоха Пол Джордж и Крис Мидълтън, а още по 17 вкараха Стеф Къри и Ръсел Уестбрук. \r\nВ същото време най-резултатен за тим “ЛеБрон” бе Кевин Дюрант с 31 точки, Клей Томпсън се отчете с 20, а Джеймс и Кауай Ленърд добавиха още по 19. \r\nНаградата на “Най-полезен играч” пък отиде при Кевин Дюрант, който освен със своите 31 точки, помогна на отбора си и със 7 борби и 2 асистенции.", "date": "2019.02.18", "title": "Тимът на ЛеБрон спечели \"Мача на звездите\" в НБА (ВИДЕО)"}
{"url": "https://standartnews.com/sport/levski-se-izdni-pred-10-000-na-gerena-385319.html", "text": "Левски се провали пред около 10 000 свои привърженици при подновяването на Първа лига срещу Локомотив Пловдив. \"Сините\" завършиха наравно с храбрите \"смърфове\" 1:1 в последната среща от 21-ия кръг. Така домакините на стадион \"Георги Аспарухов\" пропуснаха отлична възможност да се доближат на само една точка от втория ЦСКА-София и да скъсят разликата от водачите в класирането Лудогорец. За гостите реализира Анте Аралица в 44-ата минута, а Давиде Мариани върна надеждите на левскарите с гол в 72-ата минута. До края на срещата обаче \"сините\" не успяха да обърнат резултата и вгорчиха дебюта на Георги Дерменджиев начело на отбора. Срещата започна с доста голям заряд и от самото начало прехвърчаха искри. В 7-та минута бе показан жълт картон на Давид Яблонски , за доста грубо нарушение. В 15-ата минута Мариани нанесе първият точен удар към вратата на Мартин Луков, който отрази топката. Две минути по-късно Валери Божинов вкара, но попадението му не бе зачетено, заради засада. Последваха неточни удари на Тиам и Яблонски с глава, след което чешкият бранител изби в корнер опасна атака на гостите. В 30-ата минута Паулиньо нацели горната греда с хубав удар. Малко след това пропуск направи отново Божинов и до края на първата част изглежда идеите на \"сините\" се изчерпаха. Минута преди почивката Аралица реализира бърза контра атака на гостите и попари хилядите по трибуните. Така двата отбора се прибраха при резултат 0:1 в полза на Локо. В началото на втората част Буна имаше чудесна възможност да направи по-изразителен резултата, но пропусна сам срещу Ники Михайлов. Домакините бяха тромави. В 52-та минута слаб удар на Тиам не затрудни Луков, а Яблонски пропусна с глава в 60-ата минута. Две минути по-късно Станислав Костов влезе на мястото на Божинов и раздвижи видимо играта на Левски в предни позиции. Така дойде и 71-ата минута, когато след неразбирателство между Езе и Илиев, Мариани се възползва и направи 1:1. Попадението е седмо за швейцареца през тази кампания. До края на срещата двата тима не излязоха на чиста голова позиция, а от \"сините\" центрирания полза нямаше. Третото равенство за сезона остави Левски на трета позиция в класирането с 42 точки, изоставайки на три от ЦСКА-София и на 10 от Лудогорец. \"Черно-белите\" пък вече имат 26 точки и заемат девета позиция.", "date": "2019.02.18", "title": "Левски се издъни пред 10 000 на \"Герена\""}
{"url": "https://www.standartnews.com/sport/karatancheva-specheli-turnira-v-snrayz-385350.html", "text": "Сесил Каратанчева триумфира с титлата на турнира по тенис на твърди кортове в Съпрайз (Аризона) с награден фонд $ 25 000. Поставената под №3 в схемата на състезанието Каратанчева победи на финала Кори Гоф (САЩ) с 5:7, 6:3, 6:1 за 112 минути. Каратанчева спечели 10 от последните 12 гейма в мача. За първото място Сесил взима 50 точки за световната ранглиста и 3935 долара. Това е 11-ата титла в кариерата за Каратанчева от турнири на ITF.", "date": "2019.02.18", "title": "Каратанчева спечели турнира в Сънрайз"}
{"url": "https://standartnews.com/sport/sportt-po-tv-za-18-fevruari-385348.html", "text": "17,50 Спорт тото 18,30 Волейбол, България, Суперлига: Нефтохимик - ЦСКА (пряко) 21,30 Футбол, Купа на Англия: Челси - Ман Юнайтед (пряко) 21,30; 23,30; 01,30 Тенис: ATP 500 Рио де Жанейро (пряко) 21,30; 23,30; 01,30 Тенис: ATP 500 Рио де Жанейро (пряко) 21,30 Футбол, Италия, Серия А: Рома - Болоня (пряко) 22,00 Футбол, Испания, Ла Лига: Уеска - Атлетик Б (пряко) 21,15 \"Спорт в обектива\" 20,00 \"УЕФА Шампионска лига\" - магазинно предаване 21,30 Футбол, Германия, Първа Бундеслига: Нюрнберг - Борусия Д (пряко)", "date": "2019.02.18", "title": "Спортът по тв за 18 февруари"}
{"url": "https://standartnews.com/regionalni/sandanski-pochita-pametta-na-apostola-na-svobodata-385369.html", "text": "Град Сандански ще отбележи 146-годишнината от гибелта на Васил Левски с възпоменателно поклонение. Преди обяд пред паметника на Васил Левски в града ученици от всички училища и служители от общината почетоха паметта и делото на Апостола на свободата. Венци и цветя в знак на преклонение пред паметта на най-великия син на България обсипаха мемориала му на главната улица в града. \r\nВечерта в Дома на културата жители и гости на града ще могат да видят спектакъла \"Тайната вечеря на Дякона Левски\"", "date": "2019.02.18", "title": "Сандански почита паметта на Апостола на свободата"}
{"url": "https://www.standartnews.com/sport/prodavat-obuvkata-na-mesi-na-trg-v-bansko-385393.html", "text": "Футболна обувка на звездата на Аржентина и Барселона Лионел Меси с негов автограф ще бъде продадена в Банско по време на Световната купа. Това ще стане по време на благотворителнатата вечеря организирана от Fibank. По традиция и тази вечеря ще е с кауза. The Winter Legends Charity Gala Dinner, организирана от Фибанк тази година ще е подчинена на набирането на средства за подпомагане дейността на Българската спортна федерация за деца и младежи в риск.  \r\n\"Ние вярваме, че децата и младежите са нашето бъдеще и заедно можем и трябва да ги подкрепяме във всички възможни аспекти, затова прегърнахме каузата в помощ на Българската спортна федерация за деца  имладежи в риск. Тя е сдружение с нестопанска цел, което работи активно за организиране на системни спортни дейности и състезания за деца и младежи в риск. Стремежът е да се създаде положитена мотивация у проблемните деца и чрез ангажирането им в спорта да се облекчи интеграцията и социализацията им в обществото, коментираха от най-голямата българска банка. Вдъхновеното от благородна кауза събитие ще се проведе на над 1600 метра надморска височина, в специално конструирана за целта бална зала, под зведното небе на Бъндеришка поляна. Галавечерята ще включва благотворителен търг и томбола с уникален предметен фонд, дарен от световни звезди в спорта, изкуството и културата. Всеки гост ще може да подкрепи благтоворителната мисия и ще има възможността да придобие уникални лични предмети със силен емоционален заряд. Обувката на е лично подписана от звездата през 2016 г. в Барселона, по време на частна сесия за автографи на официални UEFA артикули, със сертификат за автентичност. Сред другите ценни артикули за благотворителния търг ще е и каската на звездата ни в сноуборда Радо Янков от сезон 2015-2016, с която той спечели Големият кристален глобус. Звездата ни в алпийските ски Алберт Попов ще предостави своя състезателен костюм с който той дебютира преди година на олимпийските игри в ПьонгЧанг и зае 28-о място в гигантския слалом. Специални гости на вечерята ще бъдат ски легендите световните и олимпийски шампиони Тед Лигети и Марсел Хиршер, а също така и звездата на Германия Феликс Нойройтер и българския ас Алберт Попов. Изисканото 4-степенно гурме меню ще бъде сътворено то шеф Реми Жиро, носите на 2 Michelin stars. За доброто настроение на гостите ще се грижат елитни изпълнители и актьори - Бен Крос, Диана Любенова, Хилда Казасян, Васил Петров, Орлин Горанов и Еделина Кънева. През 2015-а година в рамките на Световната купа за жени в Банско бе организирана благотворителната вечеря на която бяха събрани 81 890 лв в полза на талантите от  Фондация „Димитър Бербатов“. Тогава лични предмети за благотворителният търг и томбола бяха предоставили Линдзи Вон, Лара Гуд, Джулия Манкузо.", "date": "2019.02.18", "title": "Продават обувката на Меси на търг в Банско"}
{"url": "https://standartnews.com/regionalni/v-stara-zagora-levski-poluchava-prvata-dushevna-lucha-za-pravda-i-sv-385355.html", "text": "„Тук синът на Гина Кунчева получава първата душевна луча за правда и свобода\". Така един от първите биографи на Васил Левски, Стоян Заимов, определя тригодишния престой /1856-1558 г./ на бъдещия Апостол на свободата в Стара Загора. Малкият Васил пристига тук с вуйчо си хаджи Василий, негов настойник след смъртта на баща му. Като монах-таксидиот на Хилендарския манастир, вуйчото е изпратен в тогавашната Ески Заара. Двамата живеят в Хилендарския метох, в който според историците е създадено и първото килийно училище в града. Когато 17-18-годишният Васил идва в Стара Загора, тук вече има светско школо - Светиниколското петокласно училище. Вуйчо му го записва в трети клас, и макар и малко по-голям от връстниците си, Васил Кунчев с желание посещава училището. Според съвременници той е бил много прилежен ученик, помагал и на другарите си. Пеел и в църковния хор, ръководен от създателя на школото, даскал Атанас Иванов, и получавал похвали като даровит певец. Вероятно под влияние на вуйчо си бъдещия дякон Игнатиий се записва и в свещенически курс, воден от даскал Атанас Иванов, който за онова време бил истински енциклопедист. Затова колко сериозни са били заниманията му в този курс по богословие говори един многозначителен факт. Първият оригинален документ на Васил Левски, който се съхранява и до днес в Националната библиотека „Кирил и Методий“, е един трактат по богословие. „Обличително богословие. Въ/в/едение, Въ/в/едение на обличителното богословие“, така се нарича трактатът, според историците е писан по време на престоя му в Стара Загора. Няма съмнение, че тази възхвала на православието е била вдъхновена от обучението на младия Васил Кунчев в свещеническия курс на даскал Атанас Иванов. Както е известно, по-късно, когато се постригва за монах в Сопотския манастир, бъдещият Апостол на свободата, избира името Дякон Игнатий, в памет на един от мъчениците за православната вяра - Св. Игнатий Старозагорски. За смелостта и свободолюбивия дух на бъдещия Апостол на свободата в тези младежки години в Стара Загора свидетелства и поп Минчо Кънчев в своята прочута „Видрица“. Той описва една любопитна случка, когато карловчето Васил Кунчев разгонило без строх няколко турчета, които задявали български момичета, докато беряли череши в една овощна градина. Васил Левски се връща отново в града на своята младост – Стара Загора вече през 1859-60 г., когато се създава местния революционен комитет. За тесните връзки и доверието между Апостола и старозагорските революционери – Кольо Ганчев, братята Михаил и Георги Жекови и др. говори фактът, че старозагорският комитет го упълномощава да го представлява на паметното заседание на БРЦК през 1872 г. Както е известно, на него Каравелов и неговите поддръжници настоявали след злополучния обир в Арабаконак и залавянето на помощника на Левски – Димитър Общи, незабавно да се вдигне народно въстание в Българиая Апостолът и реалисти като старозагорските революционери обаче смятали, че народът още не готов за всенароден бунт. Малко преди да бъде заловен в Къкрина, Левски присъства на заседание на местния революционен комитет в Стара Загора. Старозагорските поборници вземат категорично решение, че още не е време за въстание и Апостолът ги моли да го разпратят до останалите комитети за сведение. На старозагорските съратници на Апостола принадлежи и неосъществената по обективни причини идея за освобождаването му от лапите на турците след залавянето му в Къкринското ханче. Те смятали, че като известна личност, опълчила се срещу империята, той вероятно ще бъде съден в Цариград или в Одрин. Възможно е било и за назидание на всички, които се бунтуват срещу падишаха, само присъдата му да бъде изпълнена в тези крепости на Османската империя. А дотам очевидно Левски е щял бъде откаран с Барон Хиршовата железница, която вече и била факт. Смелата идея била влакът да бъда нападнат при Чирпан и Левски да бъде освободен. Старозагорският революционен комитет дори провожда свой пратеник до София – Дончо Фесчията, за да следи процеса. Той обаче се връща през февруари със скръбната вест, че Апостолът на свободата - Васил Левски е осъден и обесен.", "date": "2019.02.18", "title": "В Стара Загора Левски „получава първата душевна луча за правда и св"}
{"url": "https://standartnews.com/sport/grigor-dimitrov-veche-e-31-i-v-sveta-385353.html", "text": "Григор Димитров изпадна от 31-а позиция в новата световната ранглиста. За асът ни това е първото излизане от топ 20 от 2,5 години. Димитров, който в момента лекува травма на рамото, има актив от 1310 точки и падна със седем позиции до 31-ата в света. За последно той беше извън първите 30 на 14 август 2016 година, когато беше 34-и. Заради контузията хасковлията не участва на турнира в Ротердам през миналата седмица и не успя да защити точките си от достигНатия финал в холандския град в предишния сезон. Очаква се Димитров да се завърне на корта през март за турнира в Индиън Уелс. Очаквано в топ 5 на световната ранглиста няма промени. Начело в класацията е шампионът от Откритото първенство на Австралия Новак Джокович с 10955 точки, следван от Рафаел Надал (Испания) с 8320 точки и Александър Зверев (Германия) с 6475 точки.    \r\n    \r\n1. (1)  Новак Джокович (Сърбия)  10955 точки \r\n2. (2)  Рафаел Надал (Испания)  8320 точки \r\n3. (3)  Александър Зверев (Германия)  6475 точки \r\n4. (4)  Хуан-Мартин дел Потро (Аржентина)  5060 точки \r\n5. (5)  Кевин Андерсон (Южна Африка)  4595 точки \r\n6. (7)  Кей Нишикори (Япония)  4190 точки \r\n7. (6)  Роджър Федерер (Швейцария)  4100 точки \r\n8. (8)  Доминик Тийм (Австрия)  3800 точки \r\n9. (9)  Джон Иснър (САЩ)  3225 точки \r\n10. (10)  Марин Чилич (Хърватия)  3140 точки \r\n31.  (24)  Григор Димитров (България)  1310 точки \r\n335. (339)  Димитър Кузманов  79 точки \r\n481. (482)  Александър Лазов  13 точки \r\n489. (490)  Александър Лазаров  12 точки", "date": "2019.02.18", "title": "Григор Димитров вече е 31-и в света"}
{"url": "https://standartnews.com/sport/karatancheva-specheli-turnira-v-snrayz-385350.html", "text": "Сесил Каратанчева триумфира с титлата на турнира по тенис на твърди кортове в Съпрайз (Аризона) с награден фонд $ 25 000. Поставената под №3 в схемата на състезанието Каратанчева победи на финала Кори Гоф (САЩ) с 5:7, 6:3, 6:1 за 112 минути. Каратанчева спечели 10 от последните 12 гейма в мача. За първото място Сесил взима 50 точки за световната ранглиста и 3935 долара. Това е 11-ата титла в кариерата за Каратанчева от турнири на ITF.", "date": "2019.02.18", "title": "Каратанчева спечели турнира в Сънрайз"}
{"url": "https://standartnews.com/regionalni/otkrikha-pametnik-na-vasil-levski-v-grad-breznik-385373.html", "text": "Днес в град Брезник тържествено бе открит паметник на Апостола на свободата Васил Левски. Церемонията по откриването на паметника бе уважена от областния координатор на ГЕРБ-Перник Вяра Церовска, народния представител от ГЕРБ д-р Александър Александров, областния управител Ирена Соколова, председателя на общинския съвет в Брезник, кметове на общини от област Перник. Паметникът е висок близо 3 метра и е дело на скулптора Борис Борисов, който е с родословни корени от района на общините Брезник и Трън. \r\nПаметта на Апостола бе почетена с минута мълчание, падане на колене и поднасяне на цветя и венци пред паметника. На почетен караул пред паметника на Апостола застанаха гвардейци от Националната гвардейска част. В словото си при откриване на паметника губернаторът на Перник Ирена Соколова отбеляза, че той е символ на признателността към героя, към идола, към личността Васил Левски.", "date": "2019.02.18", "title": "Откриха паметник на Васил Левски в град Брезник"}
{"url": "https://standartnews.com/regionalni/700-ardinchani-na-traditsionna-zemlyacheska-sreshcha-v-bursa-385381.html", "text": "700 ардинчани се събраха на юбилейната 20-та традиционна земляческа среща в Бурса. Делегацията от община Ардино бе ръководена от кмета Ресми Мурад и председателя на общинския съвет Сезгин. Визитата бе по покана на ръководството на Сдружението за култура и сътрудничество „Егридерелилер”(ардинци) в Бурса. В юбилейната среща участваха и депутатът от Народно-републиканската партия в Меджлиса доц. д-р Юксел Юзкан, кметът на побратимената община Нилюфер Мустафа Бозбей, почетният консул на България в Бурса и бивш депутат във Великото национално събрание на Турция Хаяти Коркмаз. \r\nПрисъстваха също консулът на България в Бурса Веселин Божинов, както и Александър Александров, търговско-икономически съветник към посолството на България в Турция със седалище в град Бурса. \r\n„Тази вечер е за приятелството и солидарността”, заяви Айдън Йълмаз, един от  учредителите на Сдружението. Кметът на община Ардино Ресми Мурад поздрави всички присъстващи и призова успелите бизнесмени от Ардинско в Бурса да подадат ръка и да инвестират в родния си край. \r\nПо случай традиционната вечер бе разрязана огромна торта с формата на символа на община Ардино - Дяволският мост.  ", "date": "2019.02.18", "title": "700 ардинчани на традиционна земляческа среща в Бурса"}
{"url": "https://standartnews.com/regionalni/izlozhba-oplchentsi-ot-kazanlshkiya-kray-vzkresyava-spomenite-za-khr-385372.html", "text": "Документална изложба „Опълченци от Казанлъшкия край\" подготвя националния парк-музей „Шипка-Бузлуджа“ по повод националния празник 3 март. Експозицията представя бойната летопис на Освободителната война, в която доблестните български синовепроявяват удивителна храброст и стоицизъм. Новат българска войска се ражда в героичните боеве при Стара Загора, при отбраната на Шипченския проход., в зимното преминаване на Балкана и атаката на Шейновския укрепен лагер., в многобройните схватки с врага в Котленския балкан.  \r\n  Много родолюбиви българи от Казанлъшкия край се включват в състава на българското опълчение. Родените в Казанлък и региона са общо 122 души. С този край са свързани и имената на 45 доброволци, които се заселват тук след Освобождението. \r\n   Изложбата ще бъде открита на 28 февруари вечерта в мултимедийната зала на историческия музей „Искра“ и ще може да бъде разгледана до 19 април. \r\n ", "date": "2019.02.18", "title": "Изложба „Опълченци от Казанлъшкия край\"  възкресява спомените за хр"}
{"url": "https://standartnews.com/regionalni/fotoizlozhbata-stara-silistra-s-rimeyk-sled-30-godini-385389.html", "text": "Юбилейна изложба с фотоси от архитектурния облик на стара Силистра представят баща и син  Герасимови в родния си град. Експозицията е римейк на първото издание „Стара Силистра”, представено през февруари 1989 година от Петко Герасимов в Дома на архитекта в София. Тридесет години след това авторът и синът му Виктор  подреждат в крайдунавския град сбирка,  обогатена с нови, издирени от тях архивни снимки. \r\nИзложбата, която ще бъде открита на 19  февруари, е експонирана в залите на градската художествена галерия. Посетителите ще видят стари къщи и сгради, които са отдавна съборени. Представени са и макети и скици на проекти, които не са стигнали до реализация. Поредица от фотоси свидетелстват за  бързото разрастване на града през 80-те години на миналия век и изобилието на панелни сгради, издигнати край брега на Дунава по това време. \r\nЕкспонатите са подбрани измежду 50-те хил. изображения, съставляващи колекцията на баща и син Герасимови. Тяхната цел е да запазят за поколенията архитектурната памет на крайдунавския град.  ", "date": "2019.02.18", "title": "Фотоизложбата „Стара Силистра” с римейк след 30 години"}
{"url": "https://standartnews.com/sport/timt-na-lebron-specheli-macha-na-zvezdite-v-nba-385368.html", "text": "Отборът на ЛеБрон Джеймс спечели тазгодишното издание на “Мача на звездите” в НБА. Съставът, селектиран от звездата на ЛА Лейкърс, се наложи над този, избран от Янис Адетокумбо със 178:164 (37:53, 45:42, 50:36, 46:33). Както се и очакваше, двата тима направиха страхотно зрелище за зрителите в зала “Спектрум Сентър” в Шарлът, Северна Каролина. Отборът на ЛеБрон обаче стигна до успеха след обрат през втората част. \r\nКакто е известно, тази година един срещу друг в “Мача на звездите” застанаха отборите, селектирани от Леброн Джеймс и Янис Адетокумбо. Двамата си организираха своеобразен драфт, в който имаха шанс да определят своите съотборници. ЛеБрон си избра Кевин Дюрант, Кайри Ървинг, Кауай Ленард, Джеймс Хардън, Антъни Дейвис, Клей Томпсън, Бен Симънс, Деймиън Лилард, ЛаМаркъс Олдридж, Карл-Антъни Таунс, Брадли Бийл и Дуейн Уейд. \r\nВ състава на Янис Адетокумбо пък попаднаха Стеф Къри, Джоел Ембийд, Пол Джордж, Кемба Уокър, Крис Мидълтън, Никола Йокич, Блейк Грифин, Ръсел Уестбрук, Д'Анджело Ръсел, Никола Вучевич, Кайл Лаури и Дирк Новицки. \r\nМачът започна с доминация на отбор “Адетокумбо”, който поведе още от самото начало и на практика само увеличаваше преднината си, като на полувремето водеше с 95:82. \r\nВ този момент по нищо не личеше, че се готви обрат през втората част. ЛеБрон и компания обаче се развихриха в третата и четвътата четвърт и буквално пометоха своя съперник, за да докарат нещата до крайното 178:164. \r\nЯнис Адетокумбо бе лидерът на своя тим, като наниза 38 точки и така стана и най-резултатният играч в мача. С по 20 точки за неговия тим допринесоха Пол Джордж и Крис Мидълтън, а още по 17 вкараха Стеф Къри и Ръсел Уестбрук. \r\nВ същото време най-резултатен за тим “ЛеБрон” бе Кевин Дюрант с 31 точки, Клей Томпсън се отчете с 20, а Джеймс и Кауай Ленърд добавиха още по 19. \r\nНаградата на “Най-полезен играч” пък отиде при Кевин Дюрант, който освен със своите 31 точки, помогна на отбора си и със 7 борби и 2 асистенции.", "date": "2019.02.18", "title": "Тимът на ЛеБрон спечели \"Мача на звездите\" в НБА (ВИДЕО)"}
{"url": "https://www.standartnews.com/sport/vladinova-s-prvo-otlichie-za-godinata-385323.html", "text": "Националката ни по художествена гимнастика Невяна Владинова спечели първия си медал за сезона и то на първия за 2019 година турнир от веригата Гран При в Москва. Неви изигра с много настроение композицията си с топка поставена на песента “In the army now”. Възпитаничката на Бранимира Маркова допусна неточности, но оценката 19.600 точки и стигна за бронзовото отличие. Първо място и златен медал за представителката на домакините Дина Аверина, която получи за изпълнението си  оценка от 21.000 точки. Среброто стана притежание на нейната сънародничка Екатерина Селезньова (20.350 т).", "date": "2019.02.18", "title": "Владинова с първо отличие за годината"}
{"url": "https://www.standartnews.com/sport/prva-liga-pochna-s-izdnki-obzor-i-video-385364.html", "text": "Българското първенство започна с доста изненади през 2019 година. Никой от четирите отбора в класирането преди кръга на спечели своите мачове. Най-грандиозната издънка стана в Стара Загора, където Лудогорец не можа да вкара на последния Верея (0:0). Новото начало за Левски също не бе очакваното. 1:1 с Локо Пловдив на \"Герена\" със сигурност не очарова феновете. Любо Пенев почна с разочароваща загуба 0:2 във Варна от Черно море. Берое пък падна от Септември в София 0:1. От това се възползва Ботев, който зае четвъртото място след победа над Славия. Видя се обаче, че \"канарите\" не играха добре и слабата атака на \"белите\" им донесе успеха. 1. Лудогорец    21    16    4    1    42:12    52 \r\n2. ЦСКА-София    21    14    3    4    35:10    45 \r\n3. Левски    21    13    3    5    41:19    42 \r\n4. Ботев Пд    21    12    2    7    32:18    38 \r\n5. Берое    21    10    6    5    29:16    36 \r\n6. Черно море    21    10    4    7    30:30    34 \r\n7. Етър    21    10    3    8    25:22    33 \r\n8. Ботев Вр    21    8    3    10    23:32    27 \r\n9. Локо Пд    21    7    5    9    21:22    26 \r\n10. Славия    21    6    6    9    20:23    24 \r\n11. Витоша    21    6    2    13    15:33    20 \r\n12. Септември    21    5    2    14    19:39    17 \r\n13. Дунав    21    4    3    14    21:40    15 \r\n14. Верея    21    0    6    15    9:46    6 Клаудиу Кешеру (Лудогорец),  Станислав Костов (Левски),   Мартин Камбуров (Берое),  Мауридис (ЦСКА-София), , Тодор Неделев (Ботев Пд),  Ахмед Ахмедов (Дунав), Кирил Десподов (ЦСКА-София),  Борислав Цонев (Берое), Валери Божинов (Ботев Вр), Жерсон Кабрал (Левски).  Славия - Черно море (Диема спорт),  Лудогорец - Ботев Пд (Диема спорт),   ЦСКА-София - Ботев Вр (Диема спорт),   Дунав - Верея (Нова спорт),   Локо Пд - Септември (Диема спорт),   Витоша - Левски (Диема спорт).   Берое - Етър (Диема спорт)", "date": "2019.02.18", "title": "Първа лига почна с издънки (ОБЗОР и ВИДЕО)"}
{"url": "https://www.standartnews.com/sport/manolev-izbira-ludogorets-pred-levski-385367.html", "text": "Левски е на път да се размине със сочения за сугурен трансфер на \"Герена\" Станислав Манолев. Лудогорец е в напреднали преговори с национала и се очаква всеки момент да подпише с разградчани. Манолев трябваше да пристигне днес в София, за да проведе финални разговори с Левски. Благоевградчанинът ще избере предложението на Лудогорец. Националът беше освободен от ЦСКА-София след назначаването на Любослав Пенев, като пристига на \"Лудогорец Арена\" със статут на свободен агент. Очаква се той да се конкурира за титулярно място със Сисиньо и Джоди Лукоки по дясната фаза на играта. Както е известно, опитният футболист играе, както на поста десен защитник, така и на поста дясно крило, твърди \"Спортал\". \r\n33-годишният десен халф-бек вече няколко пъти води разговори с Левски и Лудогорец, като шампионите са предложили доста по-добри условия на Манолев. Първоначалната оферта на столичани била за шест месеца плюс опция за още два сезона, докато от Разград му предложиха по-дълъг контракт, а също така и по-висока заплата от офертата на 26-кратните шампиони на България.", "date": "2019.02.18", "title": "Манолев избира Лудогорец пред Левски"}
{"url": "https://standartnews.com/sport/bfs-udari-vereya-s-15-000-leva-385400.html", "text": "Дисциплинарната комисия към БФС наложи санкция на Верея в размер на цели 15 000 лева. Десет хиляди лева са: \"За допускане на лице, което е без правоспособност да ръководи отбор на основание чл.34, ал.8 от ДП /2018/2019/ – ДК наказва ФК „Верея“ Стара Загора. По-притеснително е наказанието за останалите 5000 лева, а формулировката е следната: \r\n“На база сезиране от Експерт по почтеността в БФС, на основание чл. 46, ал.6, б. В от ДП /2018/2019/ – ДК наказва ФК „Верея“ Стара Загора с порицание и имуществена санкция в размер на 5000 лева.” \r\nСправка в Дисциплинарния правилник показва, че въпросният член се прилага, когато има сериозни съмнения в манипулиране на мачове. В случая сигналът е подаден от УЕФА. Ето какво гласи член 46, ал.6, б.В от ДП:  Член 46.(1) Когато по надлежния ред е установено неспортно противоправно влияние на развитието на резултата или на крайния резултат на футболна среща се налагат следните наказания: \r\n(6) Когато в БФС постъпи официално уведомление от УЕФА, в рамките на спортно състезателната година, за сериозни съмнения за участие в срещи от първенствата, турнира за Купа „България”, Суперкупата или други, с предварително уговорен резултат, замесеният отбор се предупреждава или наказва както следва: \r\nа) При първо официално уведомление -Експертът по почтеността при БФС съставя предупредителен протокол, който се подписва от замесените лица, като информира УЕФА за това; \r\nб) при второ официално уведомление –порицание; \r\nв) при трето уведомление –порицание и имуществена санкция в размер на 5000 (пет хиляди) лева; \r\nг) при четвърто и следващо уведомление –имуществената санкция по б. „в“ се удвоява, утроява и т.н.", "date": "2019.02.18", "title": "БФС удари Верея с 15 000 лева"}
{"url": "https://standartnews.com/sport/sdt-v-kataluniya-opravda-leo-mesi-385398.html", "text": "Съдът в Каталуня оправда Лионел Меси по делото, което бе заведено срещу звездата на Барселона за нарушение на договора, който позволява на баща му Хорхе Меси да узакони престоя си в Испания през 2004 година. Наказателният съд потвърди, че г-н Хорхе Орасио Меси никога не е подписвал споразумение, на което се основава цялото искане, по този повод гражданският съд, който отговаря за делото, потвърди, че няма споразумение между ищеца и играчът, или споразумението за договаряне или възнаграждение, постигнато от бащата на последния, и подчертава липсата на каквито и да било достоверни доказателства за исковете, изведени от ищците. Това решение най-накрая разрешава твърдението, което е напълно неоснователно и липсва логика, като подчертава фалшивите интереси, довели до подаването му. Ищецът е задължен да покрие всички разходи по делото. ", "date": "2019.02.18", "title": "Съдът в Каталуния оправда Лео Меси"}
{"url": "https://standartnews.com/kultura/berlinale-zagrbi-iztochna-evropa-385339.html", "text": "69-то Берлинале отбеляза края на епохата, белязана от личността и пристрастията на неговия президент Дитер Кослик и отвори вратите към бъдещето на най-посещавания кинофестивал. Анализите ще продължат със сигурност дълго след връчването на наградите, но знаците за прегрупирането на световната филмова сцена започват да се открояват.  Най-показателният сигнал, който даде журито чрез разпределението на отиличията, беше геополитическият принцип - вниманието отново се оказа към големите филмови държави, а малките останаха пренебрегнати.  Осемте приза, връчвани за заглавия от официалния конкурс,  бяха разпределени по две за Франция (едната за копродукция с Израел на израелски режисьор), две за Германия, две за Китай, по една за Италия и Норвегия (паритетна копродукция с Швеция и Дания). За първи път след повече от десет години  успехи на източноевропейското кино (включително Русия, Гърция  и Турция) филм от тази половина на Стария континент не беше отличен в Берлин.  Не че липсваха конкурентноспособни заглавия – и македонският „Господ съществува, нейното име е Петруна“ на Теона Стругар Митевска, и турският „История за три сестри“ на Ермин Алпер притежават достатъчно кинематографични качества и актуална проблематика, за да се наредят сред отличниците. Може би причината за това е разминаването в манталитета и психологията - доколкото шестимата членове на журито идват от Франция (Жулиет Бинош), Великобритания (актрисата продуцент Труди Стайлър), Германия (Сандра Хюлер от „Тони Ердман“), САЩ (кинокритикът Джъстин Чан и филмовият куратор от МоМА Ражендра Рой) и Чили (режисьорът Себастиан Лелио, който всъщност живее в Берлин). Тези хора са от страни, които трудно биха могли да усетят балканската менталност и драматизма  на ситуации, които външно изглеждат делнични или просто неадекватни.  А може би конюнктурата или по-точно – регионалните приоритети – в световното кино през 2019-а са се променили дълбоко. От много години западният свят не се е изправял пред толкова драматични проблеми не само за бъдещето на общия европейски проект, но и за съдбата на политическите системи във всяка от утвърдените демокрации.  Това пролича особено отчетливо в двете френски наградени продукции – „Слава на Бога“  и „Синоними“. Първата, режисирана от фестивално най-успешния французин Франсоа Озон, документира в стила на „реалити тв драма“ борбата за справедливост на трима млади мъже, жертви в детството си на католически свещеници педофили. Най-поразителното във филма, отличен със специалната награда на журито, не са художествените качества, а разкриването на отчаяния отпор, маскиран зад благочестие и лицемерно съчувствие на властимащите – висши френски католически духовници  –  срещу истината и покаянието за извършеното зло. Другият филм, увенчан със „Златна мечка“, е дело на израелския режисьор Надав Лапид, но действието му се развива изцяло в Париж.  Той е за младеж, който отказва да говори родния си език, желае да скъса напълно с Израел, да стане истински французин и да бъде погребан в “Пер Лашез”. В същото време той открива, че много от френските синоними с негативен смисъл, които характеризират страната, от която идва, са валидни и за новоизбраната му родина. Фрагментарен, без отчетлив сюжет, низ от наблюдения и емоционални сривове, „Синоними“ разкрива неочакван поглед към съвременния екзистенциален мигрант от първата четвърт на ХХI век, твърде енигматичен за широката филмова публика. Но пък изборът на израелски филм като победител на най-реномирания фестивал в Германия е пълно тържество на политическата коректност. И двата немски филма, отличени със „Сребърни мечки“, бяха дело на жени от Берлин. Ангела Шанелек с „Бях си вкъщи, но“ стана „най-добър режисьор“ – тя е първата германка с подобно признание от Берлинале. Втората  е Нора Фингщайт с „Извън системата“ – удостоена за „филма, който чертае нови перспективи“. В центъра и на двете драми стоят семейни проблеми, свързани с трудната социално-психологическа адаптация и готовността на обществото да приеме деца, които в по-голяма или по-малка степен взривяват нормите. И двата респектират с кинематографична амбиция и култура, но трудно биха функционирали извън контекста на арт киното и благоустроения западен свят. Политическа коректност от друг порядък демонстрира награденият китайски филм „Довиждане, сине мой“ (режисьор  Уан Сяошуай), отличен за най-добър актьор – Уан Цзинчун, най-добра актриса – Юн Мей. Той концентрира в тричасовия си сюжет последните 40-години от историята на Китай, разкривайки трагедиите на обикновените хора, изнесли икономическия възход.  Дори за незапознатите с  детайли на китайския обществен живот не може да остане скрито мъчителното балансиране на филма по ръба на позволеното от цензурата, успявайки все пак да намекне за дълбоката трагичност на епохата, без да накърни идеологическите постулати. Горчив привкус  от китайската кинополитика остави обаче зле маскираното като „технически проблем“ недопускане до фестивала на новия филм на най-титулувания китайски режисьор Джан Имоу, който разказва история от епохата на културната революция.  Може  би китайските филмови чиновници са се страхували, че творбата на класика може да засенчи официално одобрената мелодрама на по-младия му колега.  На този фон повече от адекватно стои наградата за сценарий на италианския филм „Пирани“ - оригиналното заглавие е много по-точно, но трудно за превод, означаващо нещо като „зарибяването на децата“.  Действието му се развива в Неапол и разкрива историята на тийнейджърските банди, организирани от мафията, които се изявяват с безогледна жестокост.  Гаранция за автентичността на сюжета е името на Роберто Савиано („Гомора“), съсценарист и автор на оригиналния литературен източник. Без никакви уговорки беше приета и „Сребърната мечка“  за изключително артистично постижение на датския оператор Расмус Видебек за „Хайде да крадем коне“ на норвежкия режисьор Ханс Петер Молден – още един разказ за юношеството и преосмислянето на миналото по едноименния бестселър  на Пер Петершон. Въпреки противоречивостта на официалните награди и общо взето средняшкото ниво на конкурсната програма,  Берлинале си остава филмово събитие от световна величина. Най-вече с разнообразните си съпътстващи програми, в които се оглеждат всички тенденции в съвременното кино и с прекрасната атмосфера на един от най-благоразположените към изкуството и културата световни метрополиси. ", "date": "2019.02.18", "title": "Берлинале загърби Източна Европа"}
{"url": "https://www.standartnews.com/sport/bfs-udari-vereya-s-15-000-leva-385400.html", "text": "Дисциплинарната комисия към БФС наложи санкция на Верея в размер на цели 15 000 лева. Десет хиляди лева са: \"За допускане на лице, което е без правоспособност да ръководи отбор на основание чл.34, ал.8 от ДП /2018/2019/ – ДК наказва ФК „Верея“ Стара Загора. По-притеснително е наказанието за останалите 5000 лева, а формулировката е следната: \r\n“На база сезиране от Експерт по почтеността в БФС, на основание чл. 46, ал.6, б. В от ДП /2018/2019/ – ДК наказва ФК „Верея“ Стара Загора с порицание и имуществена санкция в размер на 5000 лева.” \r\nСправка в Дисциплинарния правилник показва, че въпросният член се прилага, когато има сериозни съмнения в манипулиране на мачове. В случая сигналът е подаден от УЕФА. Ето какво гласи член 46, ал.6, б.В от ДП:  Член 46.(1) Когато по надлежния ред е установено неспортно противоправно влияние на развитието на резултата или на крайния резултат на футболна среща се налагат следните наказания: \r\n(6) Когато в БФС постъпи официално уведомление от УЕФА, в рамките на спортно състезателната година, за сериозни съмнения за участие в срещи от първенствата, турнира за Купа „България”, Суперкупата или други, с предварително уговорен резултат, замесеният отбор се предупреждава или наказва както следва: \r\nа) При първо официално уведомление -Експертът по почтеността при БФС съставя предупредителен протокол, който се подписва от замесените лица, като информира УЕФА за това; \r\nб) при второ официално уведомление –порицание; \r\nв) при трето уведомление –порицание и имуществена санкция в размер на 5000 (пет хиляди) лева; \r\nг) при четвърто и следващо уведомление –имуществената санкция по б. „в“ се удвоява, утроява и т.н.", "date": "2019.02.18", "title": "БФС удари Верея с 15 000 лева"}
{"url": "https://standartnews.com/sport/prodavat-obuvkata-na-mesi-na-trg-v-bansko-385393.html", "text": "Футболна обувка на звездата на Аржентина и Барселона Лионел Меси с негов автограф ще бъде продадена в Банско по време на Световната купа. Това ще стане по време на благотворителнатата вечеря организирана от Fibank. По традиция и тази вечеря ще е с кауза. The Winter Legends Charity Gala Dinner, организирана от Фибанк тази година ще е подчинена на набирането на средства за подпомагане дейността на Българската спортна федерация за деца и младежи в риск.  \r\n\"Ние вярваме, че децата и младежите са нашето бъдеще и заедно можем и трябва да ги подкрепяме във всички възможни аспекти, затова прегърнахме каузата в помощ на Българската спортна федерация за деца  имладежи в риск. Тя е сдружение с нестопанска цел, което работи активно за организиране на системни спортни дейности и състезания за деца и младежи в риск. Стремежът е да се създаде положитена мотивация у проблемните деца и чрез ангажирането им в спорта да се облекчи интеграцията и социализацията им в обществото, коментираха от най-голямата българска банка. Вдъхновеното от благородна кауза събитие ще се проведе на над 1600 метра надморска височина, в специално конструирана за целта бална зала, под зведното небе на Бъндеришка поляна. Галавечерята ще включва благотворителен търг и томбола с уникален предметен фонд, дарен от световни звезди в спорта, изкуството и културата. Всеки гост ще може да подкрепи благтоворителната мисия и ще има възможността да придобие уникални лични предмети със силен емоционален заряд. Обувката на е лично подписана от звездата през 2016 г. в Барселона, по време на частна сесия за автографи на официални UEFA артикули, със сертификат за автентичност. Сред другите ценни артикули за благотворителния търг ще е и каската на звездата ни в сноуборда Радо Янков от сезон 2015-2016, с която той спечели Големият кристален глобус. Звездата ни в алпийските ски Алберт Попов ще предостави своя състезателен костюм с който той дебютира преди година на олимпийските игри в ПьонгЧанг и зае 28-о място в гигантския слалом. Специални гости на вечерята ще бъдат ски легендите световните и олимпийски шампиони Тед Лигети и Марсел Хиршер, а също така и звездата на Германия Феликс Нойройтер и българския ас Алберт Попов. Изисканото 4-степенно гурме меню ще бъде сътворено то шеф Реми Жиро, носите на 2 Michelin stars. За доброто настроение на гостите ще се грижат елитни изпълнители и актьори - Бен Крос, Диана Любенова, Хилда Казасян, Васил Петров, Орлин Горанов и Еделина Кънева. През 2015-а година в рамките на Световната купа за жени в Банско бе организирана благотворителната вечеря на която бяха събрани 81 890 лв в полза на талантите от  Фондация „Димитър Бербатов“. Тогава лични предмети за благотворителният търг и томбола бяха предоставили Линдзи Вон, Лара Гуд, Джулия Манкузо.", "date": "2019.02.18", "title": "Продават обувката на Меси на търг в Банско"}
{"url": "https://standartnews.com/sport/ted-ligeti-e-prviyat-pristignal-v-bansko-385395.html", "text": "Американската суперзвезда в алпийските ски Тед Лигети е първият пристигнал за Световната купа в Банско. Късно снощи Лигети кацна в София с полет през Франкфурт и веднага бе трансфериран към пиринския зимен център. От утре олимпийският шампион ще изпробва пистите в ски-зоната в подготовка за първия старт в петък, когато е насрочена алпийската комбинация от Супер Г и слалом. Освен двата златни олимпийски медала от комбинацията в Торино 2006 и от гигантския слалом от Сочи 2014, Лигети има в колекцията си и пет световни титли, три от които на гигантски. В Торино, 21-годишният тогава Лигети шокира света, като стана най-младият американски олимпийски шампион в алпийските ски.", "date": "2019.02.18", "title": "Тед Лигети е първият пристигнал в Банско"}
{"url": "https://standartnews.com/sport/prva-liga-pochna-s-izdnki-obzor-i-video-385364.html", "text": "Българското първенство започна с доста изненади през 2019 година. Никой от четирите отбора в класирането преди кръга на спечели своите мачове. Най-грандиозната издънка стана в Стара Загора, където Лудогорец не можа да вкара на последния Верея (0:0). Новото начало за Левски също не бе очакваното. 1:1 с Локо Пловдив на \"Герена\" със сигурност не очарова феновете. Любо Пенев почна с разочароваща загуба 0:2 във Варна от Черно море. Берое пък падна от Септември в София 0:1. От това се възползва Ботев, който зае четвъртото място след победа над Славия. Видя се обаче, че \"канарите\" не играха добре и слабата атака на \"белите\" им донесе успеха. 1. Лудогорец    21    16    4    1    42:12    52 \r\n2. ЦСКА-София    21    14    3    4    35:10    45 \r\n3. Левски    21    13    3    5    41:19    42 \r\n4. Ботев Пд    21    12    2    7    32:18    38 \r\n5. Берое    21    10    6    5    29:16    36 \r\n6. Черно море    21    10    4    7    30:30    34 \r\n7. Етър    21    10    3    8    25:22    33 \r\n8. Ботев Вр    21    8    3    10    23:32    27 \r\n9. Локо Пд    21    7    5    9    21:22    26 \r\n10. Славия    21    6    6    9    20:23    24 \r\n11. Витоша    21    6    2    13    15:33    20 \r\n12. Септември    21    5    2    14    19:39    17 \r\n13. Дунав    21    4    3    14    21:40    15 \r\n14. Верея    21    0    6    15    9:46    6 Клаудиу Кешеру (Лудогорец),  Станислав Костов (Левски),   Мартин Камбуров (Берое),  Мауридис (ЦСКА-София), , Тодор Неделев (Ботев Пд),  Ахмед Ахмедов (Дунав), Кирил Десподов (ЦСКА-София),  Борислав Цонев (Берое), Валери Божинов (Ботев Вр), Жерсон Кабрал (Левски).  Славия - Черно море (Диема спорт),  Лудогорец - Ботев Пд (Диема спорт),   ЦСКА-София - Ботев Вр (Диема спорт),   Дунав - Верея (Нова спорт),   Локо Пд - Септември (Диема спорт),   Витоша - Левски (Диема спорт).   Берое - Етър (Диема спорт)", "date": "2019.02.18", "title": "Първа лига почна с издънки (ОБЗОР и ВИДЕО)"}
{"url": "https://www.standartnews.com/sport/sdt-v-kataluniya-opravda-leo-mesi-385398.html", "text": "Съдът в Каталуня оправда Лионел Меси по делото, което бе заведено срещу звездата на Барселона за нарушение на договора, който позволява на баща му Хорхе Меси да узакони престоя си в Испания през 2004 година. Наказателният съд потвърди, че г-н Хорхе Орасио Меси никога не е подписвал споразумение, на което се основава цялото искане, по този повод гражданският съд, който отговаря за делото, потвърди, че няма споразумение между ищеца и играчът, или споразумението за договаряне или възнаграждение, постигнато от бащата на последния, и подчертава липсата на каквито и да било достоверни доказателства за исковете, изведени от ищците. Това решение най-накрая разрешава твърдението, което е напълно неоснователно и липсва логика, като подчертава фалшивите интереси, довели до подаването му. Ищецът е задължен да покрие всички разходи по делото. ", "date": "2019.02.18", "title": "Съдът в Каталуния оправда Лео Меси"}
{"url": "https://www.standartnews.com/sport/ted-ligeti-e-prviyat-pristignal-v-bansko-385395.html", "text": "Американската суперзвезда в алпийските ски Тед Лигети е първият пристигнал за Световната купа в Банско. Късно снощи Лигети кацна в София с полет през Франкфурт и веднага бе трансфериран към пиринския зимен център. От утре олимпийският шампион ще изпробва пистите в ски-зоната в подготовка за първия старт в петък, когато е насрочена алпийската комбинация от Супер Г и слалом. Освен двата златни олимпийски медала от комбинацията в Торино 2006 и от гигантския слалом от Сочи 2014, Лигети има в колекцията си и пет световни титли, три от които на гигантски. В Торино, 21-годишният тогава Лигети шокира света, като стана най-младият американски олимпийски шампион в алпийските ски.", "date": "2019.02.18", "title": "Тед Лигети е първият пристигнал в Банско"}
{"url": "https://standartnews.com/sport/manolev-izbira-ludogorets-pred-levski-385367.html", "text": "Левски е на път да се размине със сочения за сугурен трансфер на \"Герена\" Станислав Манолев. Лудогорец е в напреднали преговори с национала и се очаква всеки момент да подпише с разградчани. Манолев трябваше да пристигне днес в София, за да проведе финални разговори с Левски. Благоевградчанинът ще избере предложението на Лудогорец. Националът беше освободен от ЦСКА-София след назначаването на Любослав Пенев, като пристига на \"Лудогорец Арена\" със статут на свободен агент. Очаква се той да се конкурира за титулярно място със Сисиньо и Джоди Лукоки по дясната фаза на играта. Както е известно, опитният футболист играе, както на поста десен защитник, така и на поста дясно крило, твърди \"Спортал\". \r\n33-годишният десен халф-бек вече няколко пъти води разговори с Левски и Лудогорец, като шампионите са предложили доста по-добри условия на Манолев. Първоначалната оферта на столичани била за шест месеца плюс опция за още два сезона, докато от Разград му предложиха по-дълъг контракт, а също така и по-висока заплата от офертата на 26-кратните шампиони на България.", "date": "2019.02.18", "title": "Манолев избира Лудогорец пред Левски"}
{"url": "https://standartnews.com/mneniya/odiseyata-na-shefket-ot-konskiya-vagon-do-bileta-za-kosmosa-385336.html", "text": "--------------   , заявява емигрантът от Родопите. Така го е научил баща му Садък - дребен търговец, който като сподвижник на Никола Петков е нарочен от комунистическа власт за „реакционер и изедник”. От него Шефкет е запомнил какво е най-важно в живота: да бъдеш честен и точен с хората, да не мамиш и да не крадеш. . „Нахлуха милиционери вкъщи в полунощ, дадоха ни 15 минути да си вземем ръчен багаж. Аз бях на 10 години, брат ми - на 6 месеца, а сестра ми - на 12 години. Имах една баба на 85, която много обичах. Като излязохме навън, казаха:  ” Бяхме принудени да я оставим там, а тя не можеше да се грижи вече за себе си. След два месеца ни съобщиха, че баба е умряла”, разказва Шефкет. . Чападжиеви изкарват далеч от Родопите пет години. Заради „лошия произход” Шефкет не може да осъществи мечтата си да се изучи за лекар. „Като дете се чувствах дискриминиран. Първо, с нашето минало, имена, религия и т.н. Най-силно го почувствах, когато след като завърших гимназия,  . Това бе главната причина. Другата може би беше, че баща ми имаше малко магазинче и го смятаха за “богаташ”. Това е смешно, разбира се, той не беше такъв”, разказва Шефкет. Завършва вечерна гимназия, едва успява да си намери работа като касиер в ТКЗС , но това съвсем не го прави щастлив.  През юли 1963 г. със своя приятел Хамид Русев от село Горна Арда решават да избягат в Гърция. Наясно са какъв риск поемат, границата се охранява постоянно,  , има телена мрежа. Едва после ще разберат, че са минали и през минирана зона, където само Господ ги е спасил. Пътуват с мотора на Шефкет, спят на една поляна, след като напиват местните селяни, за да заспят и да не ги издадат. И малко след полунощ успяват да прекосят браздата. , лутат се цял ден преди да стигнат до гръцката застава. Докато ги водят към Драма, ги разпитват дали са комунисти. Нашите въртят глави за отрицание. Откъде да знаят, че нашето кимване за „не” е „да” за гърците. Това е само първото от дългия низ премеждия за двамата бегълци, които ще останат приятели за цял живот. Цял месец ги разпитват и държат затворени, защото подозират, че са шпиони. Накрая ги пращат в емигрантския лагер “Лаврион”. Питат ги къде искат да емигрират – в Европа, където става по-бързо, или в Америка. Шефкет няма колебание, нали се е зарекъл да направи като Алеко, но без обратен билет. . Пътуват безкрайно дълго с кораб от Пирея до Ню Йорк, а после с влак до Чикаго. Влизат в мегаполиса на 5 май, когато пък Хамид има повод да почерпи като рожденик, ама няма с какво. Първата работа, с която се захваща веднага след пристигането в САЩ през 1964 г., е да  . После е сервитьор, където с бакшишите си докарва доста по-прилични пари. Въодушевен, решава да отвори собствено заведение. И получава жесток шамар от съдбата. Провалът го кара да се огледа за друго занимание. Намира си работа в печатница, защото някога в Мадан е имал подобно препитание. Преломният момент е през 1976 г., когато продава двете си стари коли, тегли заем $10 000, купува 3 машини на старо за сгъване на хартия и започва собствен бизнес.  През 1979 г. вече купува първата си фабрика. В нея има моменти, когато се правят по над 25 млн. рекламни брошури на ден. Скоро става собственик на няколко фабрики, недвижими имоти, прави удари и на борсата. Вече му се носи славата на най-богатия българин в Америка. През 1993 г. продава бизнеса си и почва да управлява спечеленото от 30-годишния си емигрантски живот.  „Спокоен съм, защото всеки долар, който съм спечелил, съм придобил по честен начин”, често повтаря Шефкет. Както и че нито веднъж не е съжалил, че е избягал от България. „Когато отидох в Америка, не съм вярвал, че може да има такава демокрация. Отиваш на летището и си вземаш билет за която си искаш точка на земното кълбо и никой не те пита къде заминаваш, защо заминаваш, кога ще се връщаш или дали ще се връщаш. … Никой не ти казва какво да правиш, никой не те ограничава. Искаш да отваряш бизнес – отваряй, искаш да създаваш политическа партия, искаш да създаваш комунистическа партия – прави, само да има кой да ти вярва, няма проблеми”, казва преуспелият родопчанин. . Скоро след това сключват брак, който е непоклатим вече десетилетия. Имат три деца - София, Сабрина и Сам. Ражда се с физическо и умствено увреждане. Уменията му си остават като на двегодишно дете.  . „Дай Боже, да не се случва на никого!”, лаконичен е Чапа за съдбата на сина си. Дъщерите му никога не са имали влечение към бизнеса. Артистични натури са, баща им се шегува, че е отгледал марксистки заради левите им убеждения. Голямата - София, преподава в университет, а малката - Сабрина, е музикантка.  На последните избори не е гласувал, но сега смята, че Доналд Тръмп се справя добре като президент, особено във вътрешен план, защото е вдигнал икономиката на крака. „Той е self-made - създал се е сам. Човек, който е успял за себе си, има шанс да успее и за държавата, която управлява. За мен е важно следващият президент да е републиканец”, отсича Чапа. . Със съпругата му живеят в огромно имение сред гора в предградията на Чикаго. В самия град има общо около 10-ина апартамента, ползва два, а другите дава под наем. Един от тях е на 88-ия етаж в небостъргач. Притежава разкошен апартамент и в Ню Йорк, близо до Рокфелер център в Манхатън. Жилището му във Флорида е с гледка към океана. Заради съпругата си е купил огромен дом и в еквадорската столица Кито. Тъкмо бил решил да си купи, но през нощта го нападнали апаши на пъпа на столицата, близо до пощата. Решил, че не иска да има нищо в такъв бандитски град. Държи скромен апартамент и в Мадан, където отсяда, когато се прибира. В Щатите Чападжиев е не само най-богатият българин, но и  Цяла върволица наши сънародници могат да разказват с дни как им е помагнал да стъпят на краката си. Българската емигрантска общност го тачи като благодетел. С негови пари е издигнат паметникът на Алеко в Чикаго. Подпомага местната православна църква, както и българския културен клуб. Почетен гражданин е на щата Илинойс. Широко скроен човек е. Затова и макар да е беглец от социалистическа България, управлявана от Тодор Живков, отива да види бившия партиен и държавен ръководител, когато той вече е свален от власт и е под домашен арест. .  “Ако трябва да започна от нулата, ще мия чинии, но ще остана в САЩ”, каза мултимилионерът при премиерата на биографичната му книга “Чападжиев” миналата година. Тогава призна, че никога няма да проумее залитането по всичко лъскаво, което влече родните богаташи. „Едва ли има по-прост и евтин телефон от този, който ползвам в момента. Но ми върши работа. Нямам бодигард. От какво да ме е страх?\", заяви бизнесменът. Чапа гони 80-те, но продължава да е любопитен към всичко, което се случва по света. Обича да разказва как  „За 21 дена платих 42 000 долара за тази екскурзия. Тогава посетихме всички забележителности. Беше на страшно високо ниво, защото всички пасажери бяха страшно богати. Аз бях, може би, най-бедният! На всяко летище като кацахме, ни взимаха рейсове, не минавахме никакви проверки! Последната ни спирка беше Париж. Закараха ни в един замък на Наполеон. Посрещнаха ни с бели коне, с костюми - все едно се върнахме назад във вековете. Дойде специално шоу за нас от Париж - всички мъже бяха с фракове, жените с диаманти, с дълги рокли... Все едно, че бяхме на кораба “Титаник”! Гледах аз и си мислех: “Дали знаят аз откъде идвам?! Сънувам ли?! смее се Шефкет. . През 2008 г. брои $200 000 , за да бъдее сред първите туристи, които британският предприемач Ричард Брансън обещава да прати със своя ракета. В началото е 172-и в списъка на компанията “Върджин галактик”, но понеже някои се отказват, вече е с 20 места по-напред. Вярва, че ще е в добро здраве, за да полети. Иначе има лека форма на диабет, мъчи го високо кръвно, простатата също не е в съвсем ред, но духът му си остава младежки.     Шефкет Чападжиев е правил много дарения на родния Мадан. Дадените на местната болница милион долара обаче са свързани с тъжен повод за него. „Това лято бях там и брат ми беше болен, откриха му рак и след една седмица почина. Той е бил много пъти на преглед, обаче не са успели да намерят диагнозата. Като ги попитах как така, като е бил много пъти на изследване, те казаха, че апаратурата им е слаба, нямат възможност. Аз също влязох в един УНГ кабинет, имам проблем с ушите още преди 50 г., вътре видях много стара апаратура. Аз съм бил там преди 55 г., както го оставих, така си го намерих. Просто ми се видя, че няма никаква промяна. Видях хора отвън да чакат на опашки, нещо така много бедничко. Аз винаги съм се движил от мисълта, ако дам и един долар, да бъде полезен за всички в България, независимо какви хора са - бедни или богати, бели или черни, християни или мюсюлмани. Всички те за мен са под общ знаменател”, разказа Чападжиев. В община Мадан живеят около 12 700 души, пръснати в 44 малки населени места, свързани с около 260 км пътища. „Жестът е огромен. Хората никога няма да го забравят. Не всеки може да направи такова нещо”, признателен е кметът на Мадан Фахри Мулайсенов. Той обясни, че болницата обслужва около 50 000 души, всяка година около 4800 влизат за лечение там. „Ако има модерна апаратура, тези хора ще бъдат диагностицирани и лекувани тук, без да се налага да пътуват в по-големи градове като София и Пловдив”, коментира още кметът. . Предстои събиране на оферти и закупуване на оборудването. В болницата в Мадан ще бъде обособен специален кът на Шефкет Чападжиев, а на закупената медицинска техника и болнично обзавеждане ще има стикери с името на дарителя, съобщи управителят на МБАЛ “Проф. д-р Константин Чилов” д-р Стефан Хаджиев. , но никой никога не ме е питал какъв си, що си, в какво вярваш, в какво не вярваш. Възхищавам се на американците, че са успели да поставят религията вън от политиката. , на християни и мюсюлмани, на бедни и богати, а на добри и лоши, каквито има сред всяка от тези групи. Гледам да общувам с добрите и да отбягвам лошите. Те ме натоварват, а животът ме е научил, че не мога да ги променя.  по телевизията. Той каза: \"Първо, трябва да си глупав, второ – мързелив, и трето – да не си скръндза.\" Ако се замислите, има доста логика в тези три неща. Умен ли си, обмисляш прекалено много, стигаш до извода, че е невъзможно да станеш милионер и затова не поемаш риск. Второто – мързелив ли си, ще гледаш други да работят за теб и колкото повече го правят, толкова по-добре. Третото – ако си скръндза, не плащаш добре на работниците си и те ще избягат при друг. Като чух този съвет, си казах, че може би притежавам тези 3 качества и трябва да опитам. Така започнах. . На 40 г. бих ги разпределил така – 50 на сто вложения на борсата, 20 на сто – в недвижими имоти – доскоро това бе една много добра инвестиция, 20 на сто в т.нар. Mutual Funds – взаимни фондове, и 10 на сто – кеш. На 60 г. бих разпределил своето портфолио по съвсем различен начин - 70 на сто бих вложил във взаимни фондове и по 10% бих държал кеш, в недвижими имоти и на борсата. Инвестицията във взаимни фондове e доста по-сигурна. За разлика от борсата и недвижимите имоти, взаимните фондове дават по-малки, но сигурни доходи, за които на всичкото отгоре не плащам данъци. Затова преди време разпродадох много от недвижимите си имоти и акциите си и насочих вложенията си във взаимни фондове. . Все трябваше по мошенически начин да правиш много от нещата. И днеска продължава да бъде така. Знам, че има и много честни и почтени хора, но просто не стават работите, все с връзки, с подкупи. И в Америка го има, но не е от такъв голям характер. , само че при нас (в Америка), ако 5% от политиците крадат или са нечестни, тук (в България) са 70-80%, и те го правят, защото са беднички и отиват в политиката не толкова заради политиката, колкото за да си оправят своето положение. Разбира се, има и такива, които отиват с много добри намерения, но като отидат там, виждат, че почти нищо не могат да променят, мандатът им изтича и те си казват: \"Я, да се оправя и аз.\" *  . Още няма пари за квартира, а лъскавото го блазни. Оправи си живота, пък тогава купувай! Не мога да си го обясня. Купуват си последните модели GSM и хоп – демонстративно сядат на масата и ги слагат отгоре. . Понеже богатият, все пак той е направил нещо и знае как да го направи. А бедният, ако не го е правил за себе си, как аз да очаквам той да го направи за мен и за държавата. Това е много близко до ума.  ", "date": "2019.02.18", "title": "Одисеята на Чапа: От конския  вагон до билет за Космоса"}
{"url": "https://standartnews.com/mneniya/generalite-shche-branyat-na-zhivot-i-smrt-maduro-385332.html", "text": "----------- - Николас Мадуро наследи Уго Чавес, създателят на т. нар. проект \"Боливарски социализъм\" или \"Социализъм на 21 век\". Истината е, че проектът издържа докато цените на петрола бяха високи – даже социализмът зависи от международните котировки на черното злато. Докато беше този бум, пиянството от консумацията беше заляло Венецуела напълно – Мисиите (програмите за уязвимите своеве на населението) работеха на пълен ход, а милиардите, инвестирани в тях, достигнаха астрономически стойности. След смъртта му през 2013 г.  , макар че цените на нефта все още бяха около 100 долара за барел. Да видим защо военните подкрепят Мадуро. Ако те оттеглят подкрепата си от него, той е пътник. Но те вероятно няма да го направят по няколко причини.   - привилегия, която получиха още по времето на Чавес, който има дълга военна кариера като командващ полк парашутисти. До 2017 г. един военен на реална служба и 10 резервисти контролираха 11 от всичките 32 министерства в страната, в това число министерството на отбраната, на селското стопанство и на изхранването. Днес те са 25% от членовете на кабинета. Освен това  . Кой е луд да изразява публично антиправителствени пристрастия, след като знае, че винаги може да бъде уволнен, без това да се отрази на армията? На трето място, и  , което я поставя в привилигировано положение да има достъп непосредствено до американски долари - нещо, което останалата част от населението няма. Четвъртата причина е свързана с това, че . Затова санкциите на САЩ срещу националната петролна компания са не толкова опит за натиск срещу Мадуро, а срещу военните, които я контролират. Те обаче не показват признаци на безпокойство. И няма да ги покажат, защото преди години Мадуро им продължи правото на разпределят хранителните продукти - а   - в резултат на което те създадоха огромен черен пазар, представляващ непресъхващ източник на огромни доходи.  че никакви обещания за амнистия няма да ги впечатлят. Нещо повече, ако подкрепят Гуайдо, могат да загубят всичко. Затова промяна в позицията им може да има само ако той успее да им предложи нещо повече от това, което в момента имат. Аз лично не се сещам какво може да бъде. Разбира се, че ще бранят на живот и смърт Мадуро, който в манифест на генералитета беше обявен за \"син на Чавес\". Защото, бранейки него, те бранят своите привилегии. - Да направят онова, което почти всички страни от ЕС направиха –  . Да подкрепят контактната група на ЕС под ръководството на Могерини, която работи заедно с групата Лима за уреждане на въпроса. Да заявят ясно,   Подобна перспектива плаши самите венецуелци, тъй като може да внесе още по-голям хаос в и без това обръкания им живот. Освен това една американска интервения може да доведе до нова вълна на антиамериканизъм на субконтинента, чиито последствия няма да се харесат на никого. - Това е свързано с интереса ми към радикализацията и тероризма, и по-специално към участието на жените в него. Колкото до вербуването, какво да ви кажа? Със сигурност  Някои се запътиха натам заради убеждението, че това е мястото, където хората ще живеят според божия закон – Шариата. Други вярваха, че изпълняват дълга си към страдащите мюсюлмански братя. Трети – че изтриват срама от лицето на уммата /б. ред. нацията/. Имаше такива, които пътуваха по икономически съображения – аз лично съм виждала в Централна Азия листовки на узбекски, които обещават на специалисти по медицина, ислямско право, ПР, технологии, инженери - Други бяха  Жените мигрантки или придружаваха съпрузите си, или вярваха, че там може да намерят съпруг, какъвто в родината си, поради напредналата си възраст – 29 години! - вече нямат шанса да срещнат. Бих заключила, че мотивите са свръзани със стремежа към реализация на мюсюлманската идентичност - такава, каквато чуждестранните бойци си я представят, със стремежа към общност – да живеят с хора, които споделят едни и същи норми – тези на Шариата и най-сетне, с желанието им да бъдат главни действащи лица в собствения си живот, който да определят те, а не патриархалната традиция, авторитета на мъжете, на старите, на общността и т. н. - , където останаха част от най-добрите ми проекти и най-добрите ми приятели. Именно там  Тези общества са толкова шокирани от тероризма, колкото и ние. И пред тях стои огромното предизвикателство за дерадикализацията на тия, които са избрали да се върнат. Проблемът е, че никога не знаеш дали човекът искрено се разкайва, дали е бил заблуден, пък в последствие се е осъзнал, или просто изпълнява мисията на своите лидери от Ислямска държава да воюва с неверниците на територията на своята родина. Какво ще се случва в Централна Азия от гледна точка на сигурността? Аз все пак съм оптимист. Казахстан продължава да бъде стабилен. В Узбекистан режимът на Каримов беше сменен от един много по-мек режим, като правителството вече уреди някои гранични спорове и отпочна изоставени проекти с Таджикистан. След провала на Евразийския съюз и консолидацията на националните държави, регионалната интеграция навлиза в нов, може би по-добър етап. Разбира се, остава близкото огнище на напрежение в Афганистан, където мирните преговори между талибаните и правителството зациклиха. Остава проблемът с наркотрафика, котйто безмилостно корупмира хора и институции, нерешените проблеми в едно от най-конфликтните места в света – Ферганската долина. Бедността, авторитаризмът и други, които изискват както национални и регионални, така и международни усилилия. - Проблемът не е в имигрантите, а в това, че страните от ЕС не могат да се разберат какво да правят с тях. Или може би нещата тръгват от още по-назад в миналото – недостатъчното лидерство на Европа и Запада за уреждането на конфликта в Сирия. Този вакуум беше моментално запълнен от Русия, чиято намеса допринесе много за бежнаската вълна, заляла Европа. В ЕС се оформиха различни позиции, което само доказа, че съюзът няма единна външна политика, нито политика за сигурност и отбрана. Освен това масовото нахлуване на бежанци силно повиши шансовете на десните ксенофобски партии, което е лошо както за местното население, така и за бежанците. Европа не може да поеме цялата бедност на света, нито всички бежански потоци. Затова по-разумно би било да се набляга на превенция на конфликтите и техните разрушителни последици, които неизбежно ще пораждат бежански кризи. - Всеки голям конфликт може да ги породи. Изтеглянето на войските на САЩ от Сирия, Ирак и Афганистан може да създаде условия за възраждането на Ислямска държава, която, въпреки че претърпя военен разгром, продължава да бъде символ и кауза. Ал Кайда използва периода на концентрация на вниманието и силите на международната общественост, за да се прегрупира. Аз обаче не мисля, че най-големият проблем на Европа в бъдеще ще бъде свързан с мигрантските вълни. Далеч по-опасна е тенденцията за радикализация на част от мюсюлманите второ и трето поколение, с европейски паспорт в джоба и обстоятелството, че не знаем с какво да заменим провалилия се мултикултурализъм. Както показаха събитията, нямаме успешна концепция за интеграцията на културно различни лица и групи.    ", "date": "2019.02.18", "title": "Генералите ще бранят на  живот и смърт Мадуро"}
{"url": "https://standartnews.com/sport/manolev-podpisa-s-ludogorets-385399.html", "text": "Станислав Манолев вече официално е футболист на Лудогорец. Бранителят парафира за година и половина със седемкратния шампион на България. Малко по-късно от клуба потвърдиха новината. Така само десетина дни, след като разтрогна по взаимно съгласие с ЦСКА, Манолев вече има нов отбор. Той ще бъде представен пред феновете в Разград преди мача с Ботев във вторник, твърди \"Дарик\". Той се включва веднага в тренировъчния процес и ще бъде на разположение за следващите двубои. От клуба информират, че Манолев е отказал оферти от България и чужбина. Благоевградчанинът бе пред подпис с Левски. В последния момент обаче сделката пропадна. Наши източници разкриват, че „сините“ са предложили на защитника контракт за 6 месеца с опция за продължаване с още 2 години, докато от „Лудогорец Арена“ са му предложили оферта със срок за година и половина. Вероятно именно това е наклонило везните 33-годишният футболист да предпочете да облече екипа на „орлите“.", "date": "2019.02.18", "title": "Манолев подписа с Лудогорец"}
{"url": "https://www.standartnews.com/sport/manolev-podpisa-s-ludogorets-385399.html", "text": "Станислав Манолев вече официално е футболист на Лудогорец. Бранителят парафира за година и половина със седемкратния шампион на България. Малко по-късно от клуба потвърдиха новината. Така само десетина дни, след като разтрогна по взаимно съгласие с ЦСКА, Манолев вече има нов отбор. Той ще бъде представен пред феновете в Разград преди мача с Ботев във вторник, твърди \"Дарик\". Той се включва веднага в тренировъчния процес и ще бъде на разположение за следващите двубои. От клуба информират, че Манолев е отказал оферти от България и чужбина. Благоевградчанинът бе пред подпис с Левски. В последния момент обаче сделката пропадна. Наши източници разкриват, че „сините“ са предложили на защитника контракт за 6 месеца с опция за продължаване с още 2 години, докато от „Лудогорец Арена“ са му предложили оферта със срок за година и половина. Вероятно именно това е наклонило везните 33-годишният футболист да предпочете да облече екипа на „орлите“.", "date": "2019.02.18", "title": "Манолев подписа с Лудогорец"}
{"url": "https://standartnews.com/mneniya/kakva-e-davnostta-na-zadlzheniyata-mi-385362.html", "text": "\r\n-------------------------------------------- . И докато при банките обичайно става дума за така наречената цесия /прехвърляне на вземания/, по силата на която колекторските фирми купуват проблемни и трудносъбираеми вземания /кредити/, то при операторите на мобилни услуги и монополисти вземанията по-скоро се възлагат за събиране и по-рядко се прехвърлят /продават/.  В тези случаи е добре  Общата погасителна давност, съгласно чл. 110 от Закона за задълженията и договорите /ЗЗД/ е   Такава е давността за задълженията ни по отпуснат банков кредит. Изключение прави единствено давността за задълженията по издадени кредитни карти, която е тригодишна, но за това ще стане дума в отделен текст.  Сключил съм договор за банков кредит на дата 01.01.2010г. Срокът за погасяване на кредита е 10-годишен т.е. – до 31.12.2020 г. Следователно погасителната давност би изтекла на 31.12.2025 г. Дори да спра да погасявам вноските си още първия месец, давността няма да изтече по-рано. Това е така, доколкото става дума за едно единствено, макар и разсрочено, задължение, което има краен срок, независимо от определените ежемесечно дати на плащане, както и от извършените или не погашения и натрупаните договорни и/или наказателни лихви /които се начисляват при неплащане на дължима вноска/. За това така нареченото „обявяване” трябва да съм надлежно уведомен от банката. След като банката обяви кредита за предсрочно изискуем, цялото задължение по същия /ведно с натрупаните лихви/ е дължимо от момента на получаване на уведомлението, като от същия момент започва да тече посочената петгодишна давност. Ако в този петгодишен срок банката /или този, на когото е „продала” кредита/ пропусне да подаде молба за издаване на изпълнителен лист и го направи по-късно, с възражение за изтекла погасителна давност мога да упражня правата си и да си спестя плащането на дължимото.  /. За да бъде уважена от съответния съд, трябва с нарочно писмено волеизявление, депозирано в съда /директно или чрез съответния съдебния изпълнител/, в двуседмичен срок от уведомяването ми за това, да упражня правата си. За разлика от посоченото по-горе,   на основание чл. 111 от ЗЗД, е тригодишна, доколкото същите представляват периодични вземания, респективно - плащания /на същото основание тригодишна е погасителната давност и за дължим наем/.  При договорите с посочените дружества не се изисква така нареченото „обяване на предсрочна изискуемост”, доколкото става въпрос за отделни месечни задължения, а не за едно /разсрочено като плащане/ такова. Потребената от нас вода, ток, парно, изговорените разговори за съответния месец са дължими до определена с договор дата на другия месец. От нея започва да тече и посочената тригодишна давност. Ако в този тригодишен период не е подадена молба за издаване на изпълнителен лист, както и при банковите кредити можем успешно да направим възражение за изтекла погасителна давност.  Същите последици би имало и подписване на допълнително споразумение /анекс/, с което се съгласяваме на разсрочено плащане на задължението си.  Именно на това разчитат и фирмите за събиране на вземания. Те звънят по телефона, изпращат писма и т.н. само и само да ни принудят да извършим поне едно плащане или подпишем споразумение за разсрочено плащане на дължимото, доколкото са наясно, че погасителната давност е изтекла. Ако давността не бе изтекла, тези фирми не биха губили време и ресурс за разговори и писма, а биха се обърнали директно към съда, където биха им присъдили и направените разноски за събиране на дължимото. \r\n ", "date": "2019.02.18", "title": "Каква е давността  на задълженията ми?"}
{"url": "https://standartnews.com/kultura/mitko-shcherev-s-lektsiya-pred-vtoroklasnitsi-385338.html", "text": "Митко Щерев изнесе 40-минутна лекция за изкуството в класа на своята внучка Мишел. Той разказа пред второкласниците какво представляват киното, театъра, операта и оперетата, каква е специфичната дейност на копозитора,  художника, писателя и скулптора. Когато стана въпрос за кино, Митко Щерев помоли едно от момичетата да застане до прозореца и да погледне  навън, докато той импровизира на пианото филмова музика. След това каза: “Ето това вече е кино“. Децата му задаваха изненадващи за възрастта им въпроси, които на няколко пъти доста го смутиха и се стигна до момента, когато той призна,  че е „много трудно един 73-годишен човек да общува с 8-годишни“. А после сподели, че  през последните 5 години, връщайки се от концерти на „Диана експрес“, винаги е носел подаръци на внуците Мишел и Денис. Той изсвири фрагменти от своята музика за филмите „Дубльорът“, „Мъж за милиони“, „Адаптация“ и „Осъдени души“. Класната, госпожа Цочева, благодари за посещението на Митко Щерев и отбеляза, че не е виждала отдавна децата от ІІ б толкава тихи и заинтригувани, а композиторът подари на всяко дете по един диск с музика.", "date": "2019.02.18", "title": "Митко Щерев с лекция пред второкласници"}
{"url": "https://standartnews.com/svyat/pochina-i-shofort-koyto-vozeshe-shaban-shaulich-385343.html", "text": "Децата на обичания певец - Михайло и Санела, веднага са хванали самолета за Германия, но тамошните власти са ги предупредили, че ще могат да видят тялото на баща си едва след края на разследването. Шабан, наричан Краля на народната музика, ще бъде погребан в Алеята на заслужилите граждани в Новото гробище на Белград.", "date": "2019.02.18", "title": "Почина и шофьорът, който возеше Шабан Шаулич"}
{"url": "https://standartnews.com/svyat/petima-minuvachi-raneni-pri-prestrelka-v-nyu-orlins-385333.html", "text": "Полицията е застреляла заподозрения. Всички ранени са били на автобусна спирка. Един от тях е в критично състояние, каза шефът на полицията в Нови Орлеан Шон Фъргюсън пред репортери. Полицаите отвърнали на стрелбата, и при тази размяна на изстрели били ранени петима невинни минувачи. В крайна сметка престъпникът бил смъртоносно ранен и по-късно починал в болница. Той бе шестият загинал в 7 различни престрелки в Ню Орлиънс през уикенда. В петък в покрайнините на Чикаго американец, който бил уволнен от работата си, застреля петима свои колеги в една фабрика. Той също рани петима полицейски служители, преди да бъде застрелян.", "date": "2019.02.18", "title": "Петима минувачи ранени при престрелка в Ню Орлиънс"}
{"url": "https://standartnews.com/svyat/trmp-e-gotov-da-nalozhi-prvoto-veto-v-mandata-si-385330.html", "text": "Американският президент Доналд Тръмп е готов да наложи първото вето в мандата си. Това може да се случи, ако Конгресът отхвърли обявеното от него национално извънредно положение, съобщи съветникът в Белия дом Стивън Милър в предаването \"Фокс нюз сънди\". Президентът на Съединените щати се опитва да заобиколи Конгреса, за да финансира дълго обещаваната стена по границата. В петък той обяви национално извънредно положение, за да пренасочи средства за изграждане на граничното съоръжение.", "date": "2019.02.18", "title": "Тръмп е готов да наложи първото вето в мандата си"}
{"url": "https://standartnews.com/svyat/shaban-imal-predchuvstvie-za-tragediyata-385406.html", "text": "Необичайно припрян и нервен бил трагично загиналият в катастрофа в Германия Шабан Шаулич. Това разкри кум на сръбската мегазвезда Слободан Стоядинович, който оцеля в свирепия удар на магистрала А2. Пред репортер на сръбския Blic от болничното си легло пътувалият на задната седалка Стоядинович разказа за последните часове на Краля на народната музика, един от най-обичаните певци на Балканите. \r\n  \r\n\"Имахме участие в един клуб до 4 ч. сутринта. Договорихме се, след като имахме самолет, да легнем да поспим рано сутринта в хотела и да го събудя в 6:15 ч.\", припомни Слободан Стоядинович. \r\n  \r\n\"Спал съм около час и в 6:15 ч. ме събуди телефонът. Ставам, в този момент Шабан вече беше буден и облечен, и ми чука на вратата. Питам го: \"Но защо бързаш?\", а той: \"Хайде, моля те, бързо, защо закъсняваш? Да побързаме!\" Малко се учудих защо ме вика - никога не е бил такъв. Имахме още 3 часа до излитането на самолета му.\" Стоядинович бързо се облякъл, слязъл при рецепцията и се качили в колата. \"Тръгнахме, беше малко изнервен и ми изчисли защо не съм го разбудил 3 минути по-рано. 3 минути! Не можех да повярвам, много беше странен\", продължава Стоядинович, предаде Канал 3. \r\n  \r\nСтоядинович си спомни как по време на изпълненията си в клуба Шабан непрекъснато гледал към часовника си - цели 5 пъти. \"Сякаш нещо го е пришпорвало, сякаш е имал предчувствие за някакво нещастие\", разказа още Стоядинович. \r\n  \r\nДокато пътували Шабан забелязал, че фаровете на техния Сеат не работят добре. Музикантът Мирсад Керич, който карал колата, му отговорил: \"Нещо не ни работи лампата, сега ще карам на дълги\". \r\n  \r\nНа мястото на фаталния удар движението преминавало само през една лента, тъй като имало някакви ремонти, според кума на Шабан. \"Не успяхме и пет приказки да си кажем и изведнъж - бам! Връхлетя ни друга кола отзад, аз седях зад Шабан, а зад Мирсад беше неговият синтезатор, може би от него е получил тежкия удар в главата си\", предположи Слободан Стоядинович. \r\n  \r\nТой няколко пъти е изпадал в несвяст и се събуждал. В един момент видял как през ламарините на колата опитват да измъкнат тялото на Мирсад Керич. \"Питах се къде е Шабан и видях, че го няма и после всичко ми се губи. Пробудих се и попитах лекарите дали Шабан и Мирсад са с мен, те ми отговориха, че тях ги карат в друга болница\", добави пред Blic кумът на Шабан, чиито контузии не застрашават живота му.", "date": "2019.02.18", "title": "Шабан имал предчувствие за трагедията"}
