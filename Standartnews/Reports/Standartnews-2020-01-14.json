{"url": "https://standartnews.com/svyat/kralitsata-iska-prekhoden-period-za-khari-i-megan-411758.html", "text": "Кралица Елизабет II поддържа решението на Хари и Меган да се оттеглят, но би искала те да не го правят. Това съобщава The Mirror, позовавайки се на официално заявление на Бъкингамския дворец. Кралицата заявила, че всички от фамилия напълно подкрепят решението на Хари и Меган, но тя би искала да задържи двамата в статута им на кралското семейство, така че да продължават да изпълняват задълженията си в пълен обем. Тя е одобрила преходен период за двамата, в течение на който те постепенно ще се отказват от кралското финансиране. Ще живеят и в Канада, и във Великобритания. Това са решенията на кралският съвет, на който в понеделник участваха още престонаследникът Чарлз, Уилиям и Хари.", "date": "2020.01.13", "title": "Кралицата иска преходен период за Хари и Меган"}
{"url": "https://standartnews.com/svyat/shche-sdyat-iran-za-svaleniya-samolet-411754.html", "text": "Представители на Украйна, Канада, Великобритания, Швеция и Афганистан ще се съберат в Лондон в четвъртък, за да обсъдят съвместни действия в отговор на признатото от иранските власти сваляне с ракета на украинския пътнически самолет край Техеран миналата сряда. Съдебни и финансови искове планират да подадат от „коалицията на скърбящите“, заяви пред агенция Ройтерс украинският външен министър Вадим Прист йко. 176 души загинаха при катастрофата на 8 януари, а преди два дни Техеран призна, че самолетът е свален неволно от иранска ракета. На борда на украинския самолет са пътували много иранци с двойно гражданство. 57 от загиналите са притежавали канадски паспорти, имало е граждани на Швеция, Афганистан, както и украинци. Предположението на Иран, че самолетът на Украинските международни авиолинии е свален, докато е летял близо до военна база в момент на високо напрежение в региона, е глупост, заяви Вадим Пристайко. По думите на украинския външен министър Иран не е уведомил Киевя преди да направи признание пред света, че машината е свалена от иранска ракета. Той отхвърли и теорията, че самолетът е сменил курса преди удара. Високопоставен следовател от Иран се очаква да посети Украйна през следващите дни и да установи дали украинска лаборатория е подходяща за разчитане на черната кутия на самолета. Говорител на иранското правителство отрече, че е имало опит за потулване на истинатая в отговор на критиките защо не са разкрити обстоятелствата около трагедията още в сряда, когато са разбрали и иранските власти.", "date": "2020.01.13", "title": "Ще съдят Иран за сваления самолет"}
{"url": "https://standartnews.com/svyat/samolet-katsna-avariyno-s-dvama-mrtvi-na-borda-411673.html", "text": "Самолет на Thai Airways е поискал разрешение за аварийно кацане на международното летище в Шри Ланка Бандаранайке в понеделник заради влошено здравословно състояние на двама пътници. Това съобщи онлайн изданието ColomboPage, позовавайки се на представители на летището. \r\n \r\nСамолетът, който летял от Джеда в Саудитска Арабия до индонезийското летище Сурабая, кацнал в Бандаранайке в 02:45 местно време (01:15 българско време). В момента на кацането, двама индонезийски граждани – мъж и жена, вече са били мъртви. \r\n \r\nИзданието не дава други подробности за инцидента.", "date": "2020.01.13", "title": "Самолет кацна аварийно с двама мъртви на борда"}
{"url": "https://standartnews.com/svyat/buri-ostavikha-140-000-bez-tok-v-kanada-411671.html", "text": "Близо 140 000 потребители останаха без ток заради зимни бури и леден дъжд в източната канадска провинция Квебек, предаде ТАСС. \r\n \r\nЗасегнати от лошото време са и големите градове Монреал и Квебек Сити. На места поривите на вятъра са достигали 25 метра в секунда и са повалени стотици дървета и рекламни билбордове, което е довело и до масово прекъсване на електрически кабели. Авариите се отстраняват.", "date": "2020.01.13", "title": "Бури оставиха 140 000 без ток в Канада"}
{"url": "https://standartnews.com/svyat/panika-sled-greshno-sobshchenie-za-avariya-v-aets-411683.html", "text": "Съобщение за тревога във връзка за инцидент в голяма ядрена централа близо до Торонто беше изпратено погрешка днес на жителите на района и породи голяма паника и призиви за бързо разследване, предадоха световните агенции. \r\n \r\nСъобщението бе пратено в 12,30 ч. по Гринуич, като в него се говореше за инцидент в централата Пикъринг, източно от Торонто. То беше разпратено на жителите в радиус от 10 километра от централата. \r\n \r\nПо-малко от час след това компанията Онтарио пауър дженерейшън, която управлява ядрената централа, каза, че става дума за пратено погрешка съобщение и заяви, че няма никаква опасност за хората и за околната среда. \r\n \r\nЦентралата Пикъринг, една от най-големите в света, е на около 50 километра източно от Торонто, град с 3 милиона души. \r\n \r\nНяколко народни избраници веднага призоваха за разследване на погрешно изпратеното съобщение за инцидент. Кметът на Торонто Джон Тори също поиска разследване и изрази съжаление, че много хора от града му са се притеснили без основание заради тази тревога.", "date": "2020.01.13", "title": "Паника след грешно съобщение за авария в АЕЦ"}
{"url": "https://standartnews.com/svyat/iranskata-politsiya-podpuka-protesta-s-boyni-patroni-411714.html", "text": "Полицията в Иран е стреляла с бойни патрони и е използвала сълзотворен газ, за да разпръсне демонстранти, протестиращи срещу първоначалния отказ на Ислямската република да признае, че е свалила украинския пътнически самолет, показват видеоматериали, качени в интернет и цитирани от \"Асошиейтед прес\". За инцидента, станал снощи на техеранския площад \"Азади\" (\"Свобода\"), засега няма съобщения в държавните медии. Международни правозащитни групи обаче призоваха иранските власти да разрешат на хората да протестират мирно, както повелява конституцията на страната. Въпросните видеоматериали са изпратени до базирания в Ню Йорк Център за човешки права в Иран и по-късно са удостоверени от АП. На тях се вижда тълпа от демонстранти, които се разбягват, след като сред тях пада контейнер със сълзотворен газ. Те кашлят и плюят, опитвайки се да избягат от струйките сълзотворен газ. Една жена се чува да вика на фарси: \"Те стрелят със сълзотворен газ срещу хората! Площад \"Азади\". Смърт на диктатора.\" На друго видео се вижда жена, която я изнасят след сблъсъка с полицията, а по земята под нея остава кървава следа. Тези, които са около нея, крещят, че тя е била улучена от боен патрон в крака. Други снимки и видеоклипове от инцидента показват локви кръв по тротоара. Полицейски части за борба с безредици в черни униформи и каски се събраха по-рано в неделя на площад \"Вали е Аср\", пред Техеранския университет и на други популярни места в столицата. Членове на Революционната гвардия патрулират града на мотоциклети, масово е присъствието и на цивилни агенти. Хората гледат да минават бързо покрай полицаите, за да не привличат вниманието върху себе си, отбелязва АП. В изявление на шефа на техеранската полиция, предадено по държавната телевизия и цитирано от Ройтерс, се казва, че полицията не е стреляла срещу протестиращите и че хората ѝ са инструктирани да проявяват сдържаност. Междувременно представителят на иранския духовен водач аятолах Али Хаменей в „Ал Кудс“, Али Ширази, заяви, че иранските сили още не са приключили с отмъщението за убийството на командира на спецчастите Касем Солеймани. Президентът на САЩ Доналд Тръмп повтори предупрежденията, че Иран не трябва да напада антиправителствените протестиращи, като каза: „Светът гледа“. В Туитър Тръмп написа още, че изобщо не го е грижа дали Техеран ще се съгласи да преговаря с Вашингтон. В Канада премиерът Джъстин Трюдо заяви, че ще търси \"справедливост\" за убитите на борда на сваления украински самолет.", "date": "2020.01.13", "title": "Иранската полиция подпука протеста с бойни патрони"}
{"url": "https://www.standartnews.com/sport/dobr-zhrebii-za-blgarkite-na-australin-oupn-411692.html", "text": "Днес бе изтеглен жребият за квалификациите на Откритото първенство на Австралия по тенис. Пресявките на турнира от Големия шлем започват във вторник в Мелбърн. При жените ще участват и три българки, които научиха съперничките си. Първата ни ракета Виктория Томова (на снимката) се изкачи две места в ранглистата и е №144 от днес. Софиянката започва с мач срещу 176-ата в света индийка Анкита Раина. Изабелла Шиникова прогресира с пет позиции и вече 163-а. Тя стартира с мач срещу №215 Мая Хвалинска от Полша. Елица Костова, който е 194-а в ранглистата на WTA, ще играе в първи кръг срещу 169-ата британка Хариет Дарт. Водачка в схемата на квалификациите е печелилата турнира в София румънка Ана Богдан. За влизане в основната схема тенисистките трябва да запишат три победи. ", "date": "2020.01.13", "title": "Добър жребии за българките на Аустралиън Оупън"}
{"url": "https://standartnews.com/svyat/blgarin-e-ranen-pri-napadenie-v-malta-411676.html", "text": "Българин е бил нападнат вчера през деня в Малта, съобщи БНТ. \r\n \r\nОт полицията съобщиха, че 45-годишен мъж е бил отведен в болница след като е бил нападнат от двама неидентифицирани. \r\n \r\nРазследването продължава.", "date": "2020.01.13", "title": "Българин е ранен при нападение в Малта"}
{"url": "https://www.standartnews.com/sport/kameliya-vrna-zhesta-na-dzhokovich-411690.html", "text": "След като вчера Сърбия спечели дебютното издание на ATP Cup, побеждавайки на финала Испания с Рафа Надал с 2-1, западните ни съседи, предвождани от мегазвездата си Новак Джокович, отпразнуваха бурно историческия триумф. Горещата балканска кръв на \"плавите\" си каза думата и огнените ритми завладяха бързо, бързо съблекалнята им. По-интересното за нас беше, че песен на Камелия накара сърбите да се развихрят и да ни поздравят. Родната певица не остана по-назад и върна поздрава на Ноле и компания. \"Srečna pobeda, momci!\", написа примата на поп-фолка. Предстои да чуем на кой хит ще заложи Джокера при евентуален триумф на Australian Open. \r\n ", "date": "2020.01.13", "title": "Камелия върна жеста на Джокович"}
{"url": "https://standartnews.com/svyat/putin-udari-dzhakpot-ss-sreshchata-za-libiya-v-moskva-411718.html", "text": "Руският лидер Владимир Путин е постигнал дипломатически успех с организирането на минисреща на върха в Москва между двете враждуващи страни в дългогодишния граждански конфликт в Либия, пише \"Гардиън\". Не е ясно дали фелдмаршал Халифа Хафтар, лидер на Либийската национална армия в източната част на страната, и Файез Сарадж, лидер на признатото от ООН правителство в Триполи, ще се срещнат, но присъствието на двамата в руската столица е потвърждение за нарастващата важна роля на Русия в Либия. Разединените европейски страни не успяха да спрат кръвопролитната 9-месечна атака на Хафтар към Триполи. Двамата лидери и техните делегации се очаква да сключат споразумение за примирие. През уикенда двамата либийски лидери договориха спиране на огъня. Режимът на тишина, поискан съвместно от Москва и Турция миналата седмица, влезе в сила в неделя, но въпреки това са регистрирани спорадични сблъсъци. Спирането на огъня се разглежда като необходима платформа за по-задълбочени разговори. Турският външен министър Мевлют Чавушоглу ще представлява страната си на срещата в Москва. Ако двамата либийски лидери се срещнат, няма да е за първи път, но това ще е първата им среща от атаката на армията на Хафтар по Триполи, която беше заклеймена от Сарадж като военно престъпление. Двамата се срещнаха в Абу Даби и Париж, за да се подпишат под различни мирни споразумения, които впоследствие се провалиха. Русия увеличи влиянието си в Либия, след като позволи на малка група руски наемници, свързани с частната компания \"Вагнер\", да действат до Триполи в подкрепа на Хафтар. Путин отбеляза, че ако има някакви руски войници там, те действат без разрешението на Кремъл. Въпреки че Либия и Сирия са много различни случаи, има някои паралели по отношение на съюза между Турция, Русия и Иран, които са основните организатори на политическите преговори в Сирия, изтръгвайки инициативата от САЩ, Европа и ООН. Не е ясно дали Путин се опитва да изтласка Европа от мирния процес или е склонен да работи с европейските страни. Руският президент проведе разговори с германския канцлер Ангела Меркел в Москва през уикенда. Берлин организира мирна конференция с основните страни, но все още не е определена дата. Италия, разглеждана преди като ключов фактор за разрешаване на кризата в Либия, се опитва да възстанови позициите си с предложение за тристранен мирен процес с Русия и Турция. Премиерът Джузепе Конте е критикуван в Италия за изгубените позиции на страната. Той ще се срещне с турския президент Реджеп Ердоган днес.", "date": "2020.01.13", "title": "Путин удари джакпот със срещата за Либия в Москва"}
{"url": "https://www.standartnews.com/sport/uayldr-shche-se-probva-v-mma-411762.html", "text": "Световният шампион в тежка категория във версия WBC Дионтей Уайлдър заяви в интервю по Thaboxingvoice, че възнамерява да се пробва в MMA. „Правилата там позволяват бързи лицеви удари, което определено е нещо, в което много ме бива“, заяви световният шампион. Той добави, че смята, че има достатъчно знания и не му трябва много време да се пренастрои. През ноември миналата година Уайлдър защити титлата си в WBC след като нокаутира кубинеца Луис Ортис. За американеца това бе 42 победа в кариерата му. Днес той коментира и предстоящия реванш срещу британеца Тайсън Фюри. Според шампиона съперникът му няма нокаутиращ удар. \"В първия си мач срещу него не успях да го нокаутирам, в реванша ще се опитам да му нанеса повече удари в тялото. Ще се опитам да го ударя във всички открити места на тялото - главата и гърдите. Ще бъда агресивен, Фюри говори, че ще ме нокаутира, той просто иска да ви разсмее, той няма нокаутиращ удар\", коментира Уайлдър. Реваншът между Уайлдър и Фюри ще се проведе на 22 февруари в Лас Вегас. Първият двубой между двамата приключи с реми.", "date": "2020.01.13", "title": "Уайлдър ще се пробва в ММА"}
{"url": "https://standartnews.com/svyat/klyuchova-sreshcha-na-ostrova-zaradi-megzit-411674.html", "text": "Заобиколена от съветници, британската кралица Елизабет Втора се готви в кралското имение в Сандрингам, за ключово важното заседание, посветено на решението на принц Хари и на съпругата му Меган да се откажат от статута си на старши членове на британското кралско семейство, предаде Асошиейтед прес. \r\n \r\nКралицата повика бащата на Хари - престолонаследникът принц Чарлз, братът на Хари - принц Уилям и самият Хари, да дойдат в кралската резиденция Сандрингам, на 160 километра северно от Лондон. Уилям ще дойде там от Лондон, а Хари от дома си в Уиндзор. Принц Чарлз пък ще лети от Оман, където беше на възпоменателна церемония по повод кончината на султан Кабус. Меган се очаква да участва в дискусиите по телефона, ако часовата разлика го позволява. Тя е със сина си Арчи в Канада. \r\n \r\nНа 8 януари принц Хари и Меган обявиха чрез \"Инстаграм\" за намерението си да направят безпрецедентна крачка, като се откажат от статута на старши членове на кралското семейство и си гарантират финансова независимост. \r\n \r\nНа срещата в Сандрингам ще се обсъждат \"палитра от възможности\" за двойката, уточнява Бъкингамският дворец. Кралицата има намерение да реши ситуацията за дни, а не за седмици. Целта е да се постигне съгласие какви ще бъдат следващите стъпки по отношение на искането на Хари и на Меган. Сред детайлите, които трябва да бъдат изяснени, е кой ще плаща за охраната на Меган и Хари, сега финансирана от данъкоплатците, както и какви дейности Меган и Хари ще имат право да извършват, от които да им носят пари, и какви ще бъдат данъчните последици от преместването на двойката в Канада или в САЩ. \r\n \r\nБританските издания продължават да се занимават с темата и с настроенията в кралското семейство. \"Сънди таймс\" съобщава, че принц Уилям е казал на приятел, че е натъжен от случващото се, защото той и Хари сега са като \"разделени юридически лица\", а самият той искал \"всички да играят в един и същи тим\". Приятели на Меган и Хари твърдят, че двойката се е чувствала изтласквана встрани заради желанието на кралското семейство да се фокусира върху преките наследници на короната - принц Чарлз, принц Уилям, и принц Джордж. \r\n \r\nСпоред коментатора Том Брадли кралското семейство отчаяно се нуждае от \"мирен договор\", който да предотврати \"една продължителна война\", която може да навреди на самата монархия. \r\n \r\nРешението на Меган и Хари да се дистанцират от кралското семейство породи смесени реакции. Много британци изразиха симпатии за тях, но заявиха, че те не могат да получават финансирана от данъкоплатците охрана, щом като няма да изпълняват официални задължения. \r\n \r\nНо всички реакции бяха на симпатии за 93-годишната кралица. Вчера тези симпатии се изразиха в приветствията, с които Елизабет Втора беше посрещната при неделната си визита за литургията в църквата Света Мария Магдалена в Сандрингам. \"Наистина съжалявам за нея. Случващото се трябва да е ужасно за всеки родител, независимо дали е кралска персона или не\", заяви 70-годишната Джейн Актън, която беше сред хората, събрали се пред църквата, за да видят кралицата.", "date": "2020.01.13", "title": "Ключова среща на Острова заради Мегзит"}
{"url": "https://standartnews.com/biznes/nov-dlg-za-200-mln-na-prviya-auktsion-za-2020-g-411685.html", "text": "Нов дълг от 200 млн. лева се очаква да бъде поет на първия аукцион за годината. Министерството на финансите е избрало да предложи петгодишни съкровищни облигации с фиксиран лихвен процент от 0,01 на сто на годишна база. Това е рекордно ниско ниво. Предлагат се книжа за 200 млн. лева, но министерството не е длъжно да одобри цялата емисия. Това е първата дългова емисия за годината, която обикновено се счита и за тестова за пазара. Припомням, че в бюджета е записано, че новият дълг за годината може да достигне 2 млрд. и 200 млн. лева, като не е изключено и излизане на външните пазари. Бюджет 2020 е планиран с балансирано салдо, но прогнозните данни за 2019-а са хазната да е на минус от повече от един милиард и 100 млн. лева.", "date": "2020.01.13", "title": "Нов дълг за 200 млн. на първия аукцион за 2020 г."}
{"url": "https://standartnews.com/biznes/telenor-poluchi-best-in-test-za-mobilnata-si-mrezha-411711.html", "text": "Мобилната мрежа на Теленор е посочена като Best in Test в България от водещата международна компания за измерване на качеството на такива мрежи umlaut. Хакан Екмен, изпълнителен директор „Комуникации“ на umlaut, връчи сертификата на изпълнителния директор на Теленор Джейсън Кинг на специално събитие в София днес. „Това постижение е признание за продължаващите ни усилия да направим мрежата си по-добра всеки ден и да предложим възможно най-доброто преживяване на този взискателен и много конкурентен пазар. Сертификатът Best in Test е постижение, което оценяваме, но за нас той е още една отправна точка, от която да продължим да подобряваме мрежата си, така че да осигурим още по-добри услуги на клиентите си и да постигнем още по-добри резултати“, коментира изпълнителният директор на Теленор Джейсън Кинг. umlaut е международна консултантска компания, която измерва качеството на мобилни мрежи в над 120 страни по света и е де факто индустриален стандарт за качеството на мрежите. В България umlaut е анализирала представянето на мрежите на трите големи мобилни оператора в периода между май и ноември 2019 г. Тестовете, с близо 32 милиона проби в 94.5% от градските райони и 50.7% от извънградските зони в България, включват както тестове в населените места, така и тестове на свързващи пътища из страната. „През 2019 г. Теленор подобри капацитета и потребителското преживяване в своята 4G мрежа в над 600 населени места из цяла България, като подобри над 1000 от базовите си станции“, каза главният директор „Технологии“ на Теленор Владимир Радойчич. „Тези постижения и продължаващите подобрения на мрежата са част от дългосрочната стратегия за развитие на компанията“, допълни той. Към края на 2019 г. Теленор отчита ръст от 22,8% на активните потребители на 4G в мрежата си, сравнено с края на 2018 г., като близо 86% от целия трафик на данни в мрежата на Теленор е преминавал през 4G. Разширеният списък с устройства, които поддържат Voice over LTE (VoLTE) доведе до почти четворен ръст на гласовите разговори през тази технология и към края на 2019 г. те достигнаха над 12% от целия гласов трафик в мрежата на Теленор. Към края на 2019 г., над 50% от трафика на данни в мрежата на Теленор е генериран от стрийминг на видео и музика. Теленор беше първият от големите мобилни оператор в България, който стартира 4G мрежа през 2015 г. и бе първата компания, която предложи на клиентите си VoLTE през 2018 г., както и ViLTE (Video over LTE) през 2019 г. През миналата година, Теленор проведе и серия 5G тестове, които обхващаха различни индустрии, като медицина, развлекателната индустрия, производство и образование. Сертификатът Best in Test се присъжда на Теленор за достигането на 888 от 1000 възможни точки - най-добрата обща оценка от трите оператора в България. Теленор също така постигна и най-висока оценка за покритие на мрежата, както за данни, така и за гласови услуги, както и най-добро покритие на 4G и най-добра скорост на сваляне на данни. „Методологията за тестване на umlaut се фокусира върху потребителското преживяване на всяка мрежа. umlaut измерва мрежи в целия свят и разчита на експертизата на мрежа от консултантски и инженерни компании и над 4000 хиляди експерти от 80 страни. На базата на резултатите от нашия анализ, за нас е чест да наградим Теленор със сертификата Best in Test”, каза изпълнителният директор на umlaut Хакан Екмен.", "date": "2020.01.13", "title": "Теленор получи Best in Test за мобилната си мрежа"}
{"url": "https://standartnews.com/biznes/stomana-iska-10-000-kubika-za-cherni-dni-411694.html", "text": "Искаме от Басейнова дирекция 10 хиляди кубика за януари и 20 хиляди кубика за февруари, ще ги използваме само при критична ситуация. Това заяви пред БНР Константин Стаменов, член на борда на \"Стомана Индъстри\" АД. По думите му това са минимални количества и дори да им разрешат, те ще са резерва и може да не ги ползват, увери той и добави: \"Тези количества няма да навредят на консумацията на вода в град Перник\". Изказването на Стаменов идва ден след като синдикатите написаха писмо на Борисов, с което искат вода за предпреятието, тъй като алтернативните източници са замръзнали и мощностите може да спрат. Кметът на перник обаче заяви, че е твърдо против. Стаменов увери, че предприятието също е на воден режим, но въпреки това изпълнява плана си на производство и следва набелязани мерки, за да не се стига до критични ситуации. \"Стомана\" не е източила язовир \"Студена\", защото консумацията на предприятието е окол 3% от консумацията на града, заяви Стаменов. 4-5 процента от това количество, което е влязло през нашите водомери, е препродадено на други фирми. \"Нормално е в една индустриална зона инфраструктурата да е на един собственик, а към тази инфраструктура от преди 30-40 години да са останали свързани фирми на други юридически лица и ние им подаваме вода, но това са символични количества\", каза Стаменов. Относно информацията в медиите, че \"Стомана\" е търгувала с доставки на вода от язовир \"Студена\" на 16 дружества, намиращи се на нейна територия, той каза, че в период на криза е нормално да се появят всякакви възможности. Обясни, че съдействат на прокуратурата и са подали всякакви документи. Според Стаменов нямало нарушение.", "date": "2020.01.13", "title": "\"Стомана\" иска 10 000  кубика за черни дни"}
{"url": "https://standartnews.com/biznes/elektrokolite-rezhat-400-khil-rabotni-mesta-v-germaniya-411716.html", "text": "Производството на електромобили може да коства съкращаването на 410 000 работни места в Германия до 2030 година, съобщи в понеделник \"Ханделсблат\" (Handelsblatt), позовавайки се на правителствени съветници. Само при производството на двигатели и трансмисии ще бъдат изложени на риск около 88 000 работни места, посочва немският ежедневник, позовавайки се на доклад на Националната платформа за бъдещето на мобилността (NPM) - консултативен съвет към правителството на Германия. Двигателите на електрическите автомобили се изработват от по-малко части и изискват по-малко поддръжка, отколкото двигателите с вътрешно горене, което може да доведе до сериозни съкращения на персонал, се казва в доклада. Производството на превозни средства ще бъде допълнително автоматизирано и няма да бъде необходимо поддържането на сегашното ниво на работна заетост в автомобилната индустрия, заявява пред \"Ханделсблат\" председателя на NPM Хенинг Кагерман. През 2018 година заетостта в автомобилната индустрия в Германия достигна 834 000 работни места, което е най-високото ниво от 1991 година насам. Водещата асоциация на автомобилната индустрия в Германия (VDA), която през декември също предупреди за повече съкращения на работни места през 2020 година поради спад в продажбите на автомобили в световен мащаб, коментира, че прогнозата на NPM се основава на \"нереалистичен краен сценарий\", предаде немският вестник. Автомобилната индустрия, която е важен двигател за растеж на най-голямата европейска икономика, ускорява плановете си за пускане на електрически превозни средства с оглед на стремежа на Европейския съюз за по-нататъшно намаляване на вредните емисии на въглероден диоксид.", "date": "2020.01.13", "title": "Ел. колите режат 400 хил. работни места в Германия"}
{"url": "https://standartnews.com/kultura/premiera-na-nov-album-obedini-bg-popa-411705.html", "text": "ТИТА представи премиерно своя дебютен албум с бляскаво лайв шоу в клуб Театро. Сред много камери, светкавици, опашка пред клуба и огромни букети с цветя, над 300 гости и звезди от шоубизнеса, семейство, приятели, медии и фенове бяха първите, които чуха на живо всички нови песни на звездата на Адаманд. Артисти от различни лейбъли и жанрове дойдоха да отпразнуват заедно с Тита горещата премиера, вдъхновена от посланието  Почти едноименното заглавие, АЗ СЪМ ТИТА, е с музикален продуцент Любо Киров, един от най-големите идоли на Тита  „Този албум е направен с много любов и отдаденост. Това съм аз, Христина.“, сподели развълнувано от сцената Тита. „На много хора съм казвал да пеят, но те не са Тита.“, беше категоричен музикалният продуцент Любо, след като получи емоционално признание, че преди цели 10 години именно той е дал криле на малката Христина да се занимава с музика. В специален видео поздрав Фънки също се върна години назад и разказа как за първи път е чул Христина да пее Rolling Stones и Джо Бонамаса като звяр, а Папи Ханс заяви, че Тита, с която се познават от шоуто „Като две капки вода“ е най-милата и „некифлееща“ бг певица. Сред гостите в публиката бяха още семейството на Тита, нейният приятел, както и куп родни звезди като Михаела Маринова, Рафи, Дивна, Папи, Павел (без Венци Венц), Етиен Леви, Сантра, Саня, тв водещите Ники Кънчев и Мария Игнатова. И, разбира се, Криско. „Всички искат да се докоснат до Тита, но всъщност никой не познава Христина. Аз съм момичето от малкия град, което не се страхува да има големи мечти.“, споделя Тита. „Зад моите най-смели музикални мечти застанаха NESCAFÉ® 3in1 и с тяхното горещо вдъхновение създадохме един необикновено личен и много силен албум. Албум, който ще изненада и най-големите ми фенове, и най-големите ми критици. В него съм и дива, и нежна, и силна, и ранима. Каквито всъщност сме всички, когато успеем да се опознаем, преди прибързано да съдим един за друг.“, продължава Тита. „В албума има песни, на които ще танцувате до сутринта, но и такива, за които ще ви трябват кърпички. Чуйте го и сами решете коя е истинската Тита. Благодаря на всички, които повярваха в мен!“ Изпълнителен музикален продуцент на „Аз съм ТИТА“ е Боян Христов, автор на мощната поп балада „Първият човек“, първи сингъл от проекта, както и на още няколко трака. Като автор на музика и текстове се заявява и самата Тита. В албума има и завладяващо парче на испански, „Besame“, както и нечовешки кавър – на „Летим“, едно от най-знаковите и красиви парчета на Любо. За смесването и мастеринга на продукцията се е погрижил Димитър Ганчев – Майт, а китарите са записани от Ангел Дюлгеров. Бобо и Symphonics също създават парче специално за Тита – денс химнът „Минимум“, който от днес излиза премиерно в ефир.  Христина Христова – ТИТА е родена в Силистра. Съвсем малка става част от детска вокална група в родния си град, а само на 15 е най-младият участник, избран за финалите на X-Factor България. През 2016 Криско решава да я продуцира в своя нов лейбъл Адаманд и двамата записват хит сингъла „Voodoo kukla“. Следват още много записи, тотални хитове като “Късай” и „Антилопа“, клипове, концерти, награди, турнета в страната и Америка. През 2019 стига до финал и в най-гледаното ТВ шоу „Като две капки вода“, където смайва публиката не само с вокални способности, но и с лични качества. Въпреки заслепяващия блясък на славата, Тита не спира да се развива и очарова. Дебютният албум на звездата, сбъднат с горещото вдъхновение на NESCAFÉ® 3in1, носи не само звука, но и посланията на 2020. Слушайте, гледайте и споделяте преди да съдите! 1. Първият човек 2. Минимум 3. Любов 4. Besame 5. Нищо лично 6. Един към друг вървим 7. Момиче проблем 8. Напред 9. Къде си 10. Летим #ChatBeforeYouJudge #TITA #2020 #NEWAlbum #OutNOW #IAmTITA Instagram.com/hrisistar Facebook.com/titaxristova Tiktok.com/titaxristova Youtube: facingthesun", "date": "2020.01.13", "title": "ПРЕМИЕРА НА НОВ АЛБУМ ОБЕДИНИ БГ ПОПА"}
{"url": "https://standartnews.com/kultura/prof-stanislav-semerdzhiev-ostava-rektor-na-natfiz-411759.html", "text": "Общото събрание на НАТФИЗ избра за свой ректор проф. д-р Станислав Семерджиев, с подкрепа от 93%, съобщиха от Академията, предаде БГНЕС. Семерджиев (57 г.) ще оглави Академията за четвърти път (2003-2007, 2007-2011, 2015-2019, 2020-2024). До настоящия момент няма друг законно избран ректор в страната с четири мандата. Проф. д-р Станислав Семерджиев е създател и ръководител на специалността „Драматургия” (от 1991), припомня БГНЕС. От 2011 година е изпълнителен директор на Световната асоциация на филмовите и телевизионни висши училища (CILECT) след като двукратно (2002-2010) е избиран за неин вицепрезидент. Продуцент и сценарист на експерименталния документален филм „Авантюрата Хамлет“ (2008, реж. Грег Роуч и Ивайло Дикански). Сценарист на първия български дългометражен сериал „Хотел „България“ (2004-2005). Автор на либретото на спектакъла „Българска мистерия“ (2019, Театър НАТФИЗ). Продуцент и редактор на над 50 български и международни филми.", "date": "2020.01.13", "title": "Четвърти мандат за ректора на НАТФИЗ"}
{"url": "https://standartnews.com/sport/dobr-zhrebii-za-blgarkite-na-australin-oupn-411692.html", "text": "Днес бе изтеглен жребият за квалификациите на Откритото първенство на Австралия по тенис. Пресявките на турнира от Големия шлем започват във вторник в Мелбърн. При жените ще участват и три българки, които научиха съперничките си. Първата ни ракета Виктория Томова (на снимката) се изкачи две места в ранглистата и е №144 от днес. Софиянката започва с мач срещу 176-ата в света индийка Анкита Раина. Изабелла Шиникова прогресира с пет позиции и вече 163-а. Тя стартира с мач срещу №215 Мая Хвалинска от Полша. Елица Костова, който е 194-а в ранглистата на WTA, ще играе в първи кръг срещу 169-ата британка Хариет Дарт. Водачка в схемата на квалификациите е печелилата турнира в София румънка Ана Богдан. За влизане в основната схема тенисистките трябва да запишат три победи. ", "date": "2020.01.13", "title": "Добър жребии за българките на Аустралиън Оупън"}
{"url": "https://standartnews.com/sport/kameliya-vrna-zhesta-na-dzhokovich-411690.html", "text": "След като вчера Сърбия спечели дебютното издание на ATP Cup, побеждавайки на финала Испания с Рафа Надал с 2-1, западните ни съседи, предвождани от мегазвездата си Новак Джокович, отпразнуваха бурно историческия триумф. Горещата балканска кръв на \"плавите\" си каза думата и огнените ритми завладяха бързо, бързо съблекалнята им. По-интересното за нас беше, че песен на Камелия накара сърбите да се развихрят и да ни поздравят. Родната певица не остана по-назад и върна поздрава на Ноле и компания. \"Srečna pobeda, momci!\", написа примата на поп-фолка. Предстои да чуем на кой хит ще заложи Джокера при евентуален триумф на Australian Open. \r\n ", "date": "2020.01.13", "title": "Камелия върна жеста на Джокович"}
{"url": "https://standartnews.com/sport/tenisistite-ni-s-progres-v-svetovnata-ranglista-411691.html", "text": "Силното представяне в дебютния турнир на ATP Cup на българските играчи ги изкачи напред в ранглистата на ATP. Първата ракета на България Григор Димитров се изкачва с една позиция в сравнение с миналата седмица и вече е 19-ти с 1772 точки. На Гришо предстои участие в демо турнира Куйонг Класик, като част от подготовката му за Australian Open, който стартира на 20 януари. В българския ефир срещите му може да проследите по Диема Спорт. Втора ракета на България продължава да бъде Димитър Кузманов, който е под № 345 със 110 точки. Пловдивчанинът прави скок от цели 72 места, благодарение на фантастичното си представяне в Австралия, където постигна две победи срещу Стив Дарси и Александър Козбинов. Под номер 514 с 53 точки е Алекс Лазаров, който бележи прогрес с три места в сравнение с миналата седмица. По-нататък в класацията са Алекс Донски - 564 с 43 (+2) и Адриан Андреев, който е на 653 позиция с 31 пункта (+5).", "date": "2020.01.13", "title": "Тенисистите ни с прогрес в световната ранглиста"}
{"url": "https://standartnews.com/kultura/svetoven-dramaturg-idva-za-yubileya-na-marius-donkin-411749.html", "text": "Ерик Еманюел Шмит идва за юбилея на Мариус Донкин на 13 февруари в Народния театър. Световноизвестният драматург ще излезе заедно с големия актьор в „Господин Ибрахим и цветята на Корана“ на голямата сцена. Двамата ще изиграят някои от най-забележителните моменти от пиесата, чиито автор е Шмит. Изключителното събитие е посветено на юбилея на шефа на академичната трупа. Моноспектакълът на Мариус Донкин е хит в БГ афиша и днес - 16 години след премиерата на 16 декември 2004-а. Постановката на професор Снежина Танковска  има серия  от престижни награди от родни и международни форуми, а билетите за него свършват с месеци напред. „Господин Ибрахим и цветята на Корана“ е незабравим разказ от първо лице на еврейското момче Моисей - за страданието и просветлението, за най-важните уроци за живота и смъртта, които научаваме, когато най-малко очакваме. Във време, когато светът е  разтърсван от мрачни предчувствия и религиите са грабнали оръжията, великолепната история на Ерик-Еманюел Шмит и толкова искреното представление във формата на приказка помирява човека със самия него. „Дълго търсих текст, който да ми отговори на въпроса защо живеем лошо в този свят. Минах през всички притчи в Библията като синтезирани послания. После през много пиеси на известни драматурзи, които не успяха да задоволят изискванията и представата ми за подобен текст. След 10 години блъскане Господ ме дари с произведението на един от любимите ми съвременни автори – ,,Господин Ибрахим и цветята на Корана” от Ерик-Еманюел Шмит. Именно заради синтезираните, прекарани през искрената емоция и основани на истинска човешка история послания,  моноспектакълът вече толкова години пълни залите и дори мои приятели остават без билети. За огромно съжаление днес темите в този текст стават все по-актуални. Като че ли човечеството не помъдрява през годините“, казва Мариус Донкин.  Преводът е на Снежина Русинова-Здравкова, сценографията и костюмите – на Тони Кондев, музиката – на Сашо Младенов, а художник на плаката е Стефан Десподов. „Господин Ибрахим и цветята на Корана“ има отличие за най-добра адаптация на литературно произведение от втория международен фестивал на постановки с един актьор „Албамоно`2007“ в Корча, Албания. Притежава гран при и златен плакет от форума на монодрамата в Битоля, Македония, както и голямата награда на ,,Монодрама”-та в Габрово и от Фуджейра, Обединени арабски емирства. Ерик Еманюел Шмит първо става известен като театрален автор. Дебютната му пиеса „Жените срещу Дон Жуан“ е играна в периода 1991-1992-а . във Франция и чужбина. Пробивът идва с втората му пиеса „Посетителят“, за която получава през 1994 г. три от наградите „Нощта на Молиер“. Това го мотивира да напусне работата си на преподавател и да се посвети на писателската си кариера. Следват „Golden Joe“ (1995), „Енигматични вариации“ (1996), „Развратникът“ (1997), „Миларепа“ (1997), „Фредерик или Булевардът на престъпниците“ (1998), „Хотел между тоя и оня свят“ (1999) и „Господин Ибрахим и Цветята на Корана“ (1999).  „Golden Joe“ е поглед към циничните нагласи за живота на тези, които участват във високото финансиране. В „Енигматични вариации“ двама много различни мъже обсъждат своите собствени философии на живота и любовта, но както се оказва, и двамата са били влюбени в една и съща жена. „Развратникът“ е историческа драма за живота на философа Дени Дидро. През 2001-а Шмит е удостоен с гран при за театър на Френската академия. Той има и успешни романи – „Сектата на егоистите“ от 1994-а е награден за най-добър дебют от университета „Д`Артоа“. Световните религии играят важна роля в произведенията на писателя. В поредицата си „Невидимия“ се опитва да намери хармонията на религии и култури. В първата книга от нея – „Миларепа“ е изобразен тибетският будизъм. Вторият том „Господин Ибрахим и цветята на Корана“ е посветен на суфизма, течение на исляма, като също се свързва и с юдаизма. Третата книга „Оскар и розовата дама“ е за християнството. „Детето на Ной“ - сравнение между юдаизма и християнството - е кулминацията на поредицата. Произведенията на Шмит са преведени на повече от 40 езика и са публикувани или играни в повече от 50 страни по света. Той живее от 2002 г. в Брюксел и от 2008-а е натурализиран белгийски гражданин. От януари 2012-а заедно с актьора Бруно Мецгер и режисьора Франсис Ломбре ръководи театър „Рив Гош“ в Париж. От 9 юни 2012-а е академик в Кралската академия за френски език и литература на Белгия.", "date": "2020.01.13", "title": "Световен драматург идва за юбилея на Мариус Донкин"}
{"url": "https://standartnews.com/sport/levski-podpisa-s-kholandets-411712.html", "text": "Нидерландецът Стайн Спиерингс подписа днес договор с ПФК Левски, като контрактът на полузащитника е за период от 3 години. Халфът е роден на 12 март 1996 година в Алкмаар и е висок 187 сантиметра. Започва да тренира в местния АЗ. Пробива в първия тим и на 13 февруари 2015 година дебютира срещу ПСВ (Айндховен). До края на сезона играе и при 4:1 над „Екселсиор“. След това е пратен под наем в „Спарта“ (Ротердам), където помага на отбора да спечели промоция за елита. На 7 януари 2019 година подписва договор с „Ваалвайк“, от където именно идва в Левски. ПФК Левски приветства с „добре дошъл“ Стайн Спиерингс и му пожелава здраве и много успехи със синята фланелка.", "date": "2020.01.13", "title": "Левски подписа с холандец"}
{"url": "https://standartnews.com/sport/tenisittite-ot-atr-darikha-500-000-na-avstraliya-411713.html", "text": "Играчите от ATP са дарили 500 000 щатски долара на австралийския фонд на международната природозащитна организация WWF за ограничаване на щетите за дивата природа от огромните пожари в Австралия в последните месеци. \r\nДарението от играчите беше обявено от председателя на Съвета на играчите от ATP Новак Джокович на корта след връчването на трофея от дебютното издание на ATP Cup. \r\n\"Австралия приема ATP тура всеки януари, а тази година за първи път се проведе и новият турнир ATP Cup. Опустошенията, които видяхме в цялата страна в резултат на пожарите, бяха ужасяващи. Целият спорт се събра, за да окаже подкрепа, особено на играчите, които изпитват толкова силен афинитет към тази велика страна. От името на всички участници, ATP е доволен, че може да играе своята роля и ние ще продължим да работим с Tennis Australia за предстоящи инициативи, които се стараят да подпомогнат борбата с пожарите\", коментира председателят на ATP Андреа Гауденци. „Австралия е толкова невероятна и гостоприемна страна, която всеки от нас чувства като дом в началото на всеки сезон. Да видим щетите за дивите животни и природата беше покъртително. Това дарение е от името на всички участници, а нашите мисли и подкрепа са насочени към всички засегнати“, коментира от своя страна Новак Джокович. В кампанията #Aces4BushfireRelief много играчи обещават да направят свои лични дарения в подкрепа на усилията за оказване на помощ при бедствия и възстановяване, както и за повишаване на осведомеността за инициативата за набиране на средства чрез съобщения за подкрепа в социалните медии. Много от най-големите звезди на ATP, включително Джокович, Надал, Федерер, Циципас и Киргиос, ще участват в демонстративен в Мелбърн на \"Род Лейвър Арена\" на 15 януари, всички средства от който ще бъде дарени за борба с пожарите. ", "date": "2020.01.13", "title": "Тенисистите от АТР дариха $500 000 на Австралия"}
{"url": "https://standartnews.com/sport/dzhokovich-e-1-na-balkanite-411717.html", "text": "Световният №2 в тениса Новак Джокович (Сърбия) беше определен за рекорден шести път за “Спортист на Балканите” в анкетата на Българската Телеграфна Агенция. В 47-то издание на традиционното допитване за 2019 участваха националните агенции на страните от региона - БТА (България), АНА-МПА (Гърция), АДЖЕРПРЕС (Румъния), Анадолска Агенция (Турция), ТАНЮГ (Сърбия), МИНА (Черна гора), МИА (Македония), ХИНА (Хърватия), ФЕНА (Босна и Херцеговина) и АТА (Албания). \r\n \r\nПризовата тройка допълниха баскетболисът Янис Антетокунбо (Гърция) и тенисистката Симона Халеп (Румъния), а от българите състезателката по борба Тайбе Юсеин беше класирана на шесто място, а гюлетласкачката Радослава Мавродиева е девета.", "date": "2020.01.13", "title": "Джокович е №1 на Балканите"}
{"url": "https://standartnews.com/sport/nash-skior-s-podium-v-zagreb-411722.html", "text": "Състезателят от националният тим в алпйските ски Калин Златков зае днес почетното трето място в слалома от календара на ФИС проведен в Загреб. Българинът завърши само на 0,67 сек от победителя Марко Славич (Босна и Херцеговина). За 18-годишният Калин това е първи подиум за сезона и общо пети за ФИС и общо шести в кариерата му. \r\nЙоан Тодоров също стартира в Загреби бе втори в първия манш. Във втория обаче допусна голяма грешка и остана на 11-о място в крайното класиране. При жените Ева Вукадинова е пета. Утре в Загреб националите ще карат в още един слалом за ФИС. С националите ни в Хърватия са треньорите Сергей Комаров и Мария Киркова.", "date": "2020.01.13", "title": "Наш скиор с подиум в Загреб"}
{"url": "https://standartnews.com/sport/saynts-uvelichi-avansa-si-na-rali-dakar-411723.html", "text": "Испанецът Карлос Сайнц с Мини спечели 7-ия етап на рали Дакар и увеличи преднината си в генералното класиране при автомобилите. Испанецът триумфира за трети път в тазгодишното издание на надпреварата и вече има 10 мин аванс пред миналогодишния шампион Насър Ал-Атия с Тойота Хайлукс. Днешният пробег бе най-дългият от състезанието. Той бе от Рияд до Уади Ад-Давасир с дължина цели 546 км. В първата половина от пробега темпото задаваха Ал-Атия и местният пилот Ясир Сеаидан. Но Сайнц дръпна напред след средата и завърши с 2 мин аванс пред катарския състезател. В битката за крайната остава и рекордьорът по успехи в Дакар Стефан Петерхансел. Француизнът с Мини завърши на 2:53 мин от Сайнц и стана 3-и в етапа. Така в общото класиране той е на 19 мин от Карлос и на 9 от Ал-Атия. Четвърти е Ал Раджи с Тойота, следван от Орландо Теранова с Мини. Двукратният шампион във Формула 1 Фернандо Алонсо завърши етапа 6-и на почти 8 мин зад Сайнц и е на 15-о място в общото класиране. Той е на близо 3 часа и половина от водача, като още има шансове да завърши в топ 10 в генералното подреждане.", "date": "2020.01.13", "title": "Сайнц увеличи аванса си на рали \"Дакар\""}
{"url": "https://standartnews.com/sport/cherven-karton-na-vsichki-trenori-vv-voleybola-ni-411726.html", "text": "Нещо като миниреволюция се готви в българския волейбол. Българската федерация по волейбол ще избира седем нови селекционери за различните национални гарнитури. Чрез конкурс ще бъдат избрани новите наставници, като те ще бъдат избрани на база на подадените документи. Това означава, че всички досегашни треньори в съответните възрасти ще бъдат освободени, включително и Силвано Пранди. Договорът на италианеца изтече след олимпийската квалификация в Берлин, където тимът ни отстъпи на полуфиналите от Германия и по този начин пропусна да хване последния влак за Олимпийските игри през 2020 в Токио. \"Процедурата е свързана с новия подход за управление и работен процес във федерацията, както и с необходимостта от пълна прозрачност във всички действия за избори на длъжности и постове, свързани с националните отбори на България\", са казва в официално изявление на БФВ. Необходими документи за кандидатстване: - CV (автобиография), необходимо е да се посочи за коя възрастово селекция и за кой пол (юноши или девойки) се кандидатства - Мотивационно писмо - Диплома за завършено висше образование (треньор по волейбол)или сертификат за завършен курс/семинар на Международната федерация по волейбол FIVB, минимум ниво - 2 Документите на кандидатите ще се приемат до 31 януари (петък)включително в офиса на БФВолейбол, София, ул. Незабравка 25.", "date": "2020.01.13", "title": "Червен картон на всички треньори във волейбола ни"}
{"url": "https://standartnews.com/sport/baltanov-podpisa-nov-dogovor-s-botev-pd-411730.html", "text": "Ботев (Пловдив) удължи договора на Лъчезар Балтанов. Настоящият контракт на \"жълто-черния\" капитан изтичаше през лятото на 2020 година. Новият договор на полузащитника е до 30.06.2022 година. Трима юноши на Ботев (Пловдив) подписаха първите си професионални договори с Клуба. Димитър Тонев, Станислав Работов и Атанас Стоименов парафираха 3-годишни контракти с \"жълто-черните\". Тонев е роден на 15.10.2001 година в Пловдив. Играе на поста полузащитник и дебютира за мъжкия тим срещу Лудогорец на 19.10.2019 г. Работов е роден на 14.06.2002 година в Раковски. Играе на поста защитник, а дебюта си за представителния тим на \"канарчетата\" записа при победата с 2:1 над Славия за Купата на България. Стоименов е роден на 25.09.2002 година в Пазарджик. Играе като външен полузащитник и дебютира за мъжкия тим на \"жълто-черните\" при равенството срещу Арда.", "date": "2020.01.13", "title": "Балтанов подписа нов договор с Ботев (Пд)"}
{"url": "https://www.standartnews.com/sport/tenisistite-ni-s-progres-v-svetovnata-ranglista-411691.html", "text": "Силното представяне в дебютния турнир на ATP Cup на българските играчи ги изкачи напред в ранглистата на ATP. Първата ракета на България Григор Димитров се изкачва с една позиция в сравнение с миналата седмица и вече е 19-ти с 1772 точки. На Гришо предстои участие в демо турнира Куйонг Класик, като част от подготовката му за Australian Open, който стартира на 20 януари. В българския ефир срещите му може да проследите по Диема Спорт. Втора ракета на България продължава да бъде Димитър Кузманов, който е под № 345 със 110 точки. Пловдивчанинът прави скок от цели 72 места, благодарение на фантастичното си представяне в Австралия, където постигна две победи срещу Стив Дарси и Александър Козбинов. Под номер 514 с 53 точки е Алекс Лазаров, който бележи прогрес с три места в сравнение с миналата седмица. По-нататък в класацията са Алекс Донски - 564 с 43 (+2) и Адриан Андреев, който е на 653 позиция с 31 пункта (+5).", "date": "2020.01.13", "title": "Тенисистите ни с прогрес в световната ранглиста"}
{"url": "https://standartnews.com/sport/grigor-se-zavrshcha-shche-igrae-na-sofia-open-2020-411731.html", "text": "Голямата звезда на българския тенис Григор Димитров се завръща у дома и ще участва в Sofia Open 2020. Петото издание на турнира от сериите АТП 250 в София ще се проведе в нов период на годината - от 27 септември до 4 октомври в \"Арена Армеец\". \"Развълнуван съм и съм много щастлив, че се завръщам да играя на Sofia Open тази година. Спомените, които имам от 2017 година, са незабравими. Подкрепата от всички фенове и да играя пред тях – това беше просто невероятно. Очаквам с нетърпение да видя всички в \"Арена Армеец\" през септември 2020 г.\", заяви Григор Димитров. Григор Димитров е шампион на Sofia Open от 2017 г. Тогава любимецът на българските фенове извоюва шестата си титла от АТП тура и първа пред родна публика, а вдъхновяващият му сезон завърши и с титла от Nitto ATP Finals в Лондон. През 2020 г. Григор Димитров и българската публика ще имат възможност да изживеят нови незабравими емоции заедно в \"Арена Армеец\". \r\nЧетвъртото издание на Sofia Open се превърна в най-силния турнир за сезона от сериите АТП 250. Петима от участниците в София през 2019 г. - шампионът Данийл Медведев, Стефанос Циципас, Матео Беретини, Гаел Монфис и Роберто Баутиста Агут, завършиха годината в Топ 10 на световната ранглиста. Стан Вавринка и Карен Хачанов завършиха годината в Топ 20. Sofia Open 2020 също обещава тенис на най-високо ниво и истинско зрелище за зрителите, а гаранцията за това идва още с първото обявено име, най-чаканото от българските фенове - завърналият се в Топ 20 в света и тръгнал отново към Топ 10 Григор Димитров. Sofia Open се организира от компанията Brandplus Inc, която представлява собственика на седмицата, в която се провежда състезанието в София, и Българската федерация по тенис. \"Щастлив съм, че можем да отпразнуваме с всички фенове на тениса в България прекрасната новина, че Григор Димитров ще участва на Sofia Open 2020. Четирите издания на турнира в София бяха изключително успешни и съм убеден, че петото също ще се превърне в събитие от световно ниво, с което България да се гордее. От 39 турнира от сериите АТП 250 през изминалата година Sofia Open 2019 беше един от най-силните - с изключителни тенисисти, качествен тенис и голям зрителски интерес. От 2020 година Sofia Open вече е в нов слот от календара на АТП и ще стартира през септември. Целта ни е да продължаваме да развиваме Sofia Open\", заяви управляващият директор на Brandplus Inc Барат Годхинди. \"Sofia Open 2020 е най-значимото световно спортно събитие, което ще се проведе в България през годината. Sofia Open 2019 бе наблюдаван от над 45 000 зрители на живо в \"Арена Армеец\" и стигна до 280 милиона души международна телевизионна аудитория. Милиони зрители по цял свят отново ще следят тенис мачовете от София, отново ще се говори за България. В света на тениса Sofia Open вече е марка. Силната конкуренция и отличните условия сами правят най-добрата реклама. Неслучайно топ тенисисти с радост се връщат в България или с радост приемат да дойдат за първи път, след като са чули позитивни отзиви от свои колеги, които вече са играли в \"Арена Армеец\". Несъмнено ги привлича и публиката, тъй като Sofia Open е един от турнирите от сериите АТП 250 с най-висока посещаемост. Верните български фенове са основна причина турнирът да остане тук. Петото издание на Sofia Open наистина обещава да е изключително интригуващо за фантастичната българска публика. Участието на Григор Димитров е много важно и за хилядите деца, които ще имат възможност да се докоснат до най-добрия български тенисист. Дай Боже да запалим още много деца по тениса, защото това е наша основна мисия. Пожелавам на Григор Димитров през 2020 г. да спечели втората си титла от Sofia Open, а новото вдигане на трофея над надписа Sofia пред феновете в \"Арена Армеец\" да бъде част от пътя му за завръщане там, където е бил и където му е мястото в световния тенис\", заяви президентът на Българската федерация по тенис Стефан Цветков. Пакетни билети на атрактивни цени за Sofia Open 2020 ще бъдат пуснати в продажба на 14 януари в 10 часа на Eventim.bg и в мрежата на Eventim в цялата страна. Пакетните билети са за 3 категории места в залата. Цената на пакетните билети за последните четири дни, включващи и полуфиналите, и финала на Sofia Open, не просто е по-ниска от тази на закупени индивидуални билети за тези 4 дни (1-4 октомври), но дава и специален бонус за безплатно посещение на първите 4 дни (27-30 септември) от турнира. Така пакетните билети за 8-те дни от Sofia Open 2020 ще са на цени от 165 лева, 235 лева и 315 лева спрямо категорията място в \"Арена Армеец\". Индивидуални билети за осемте дни от Sofia Open 2020 ще се предлагат на по-късен етап, но закупилите пакетен билет сега се възползват от специалната цена за напълно достъпно присъствие на всички мачове от международното спортно събитие №1 в България за 2020 г.", "date": "2020.01.13", "title": "Григор се завръща, ще играе на Sofia Open 2020"}
{"url": "https://standartnews.com/sport/grisho-igrae-utre-sutrin-v-kuyong-411741.html", "text": "Звездата ни в тениса Григор Димитров започва последна подготовка преди участието си на Australian Open, който стартира на 20 януари. Първата ни ракета излиза на корта срещу Борна Чорич в турнира Kooyong Classic във вторник (14 януари). По програма първи от 4,00 (б.в.) ще играят Мария Шарапова и Лаура Зигемунд. Веднага след техния мач е и двубоя на Григор с Чорич. Турнирът в Турак, което е вътрешно предградие на Мелбърн е от 14 до 16 януари. Участие при мъжете са потвърдили още Стефанос Циципас, Ник Кирьос, и Марин Чилич.", "date": "2020.01.13", "title": "Гришо играе утре сутрин в Куйонг"}
{"url": "https://standartnews.com/sport/ludogorets-napravi-udar-s-igrach-ot-bundesligata-411735.html", "text": "Шампионът на България Лудогорец осъществи сериозен трансфер. \"Орлите\" привлякоха в състава си Каули Оливейра, който до този момент играеше за тима от Бундеслигата - Падерборн. Очаква се футболистът да се присъедини към новите си съотборници в близките дни. Оливейра на роден на 15-ти септември 1995-та година в бразилския град Порто Сегуро. Освен за Падерборн той е играл и за германските Фортуна Кьолн, както и Дуисбург. През настоящия сезон той записа общи 13 срещи за Падерборн, 8 от които като титуляр. В тези мачове халфът се е отчел и с два гола - съответно срещу Волфсбург и Шалке.", "date": "2020.01.13", "title": "Лудогорец направи удар с играч от Бундеслигата!"}
{"url": "https://standartnews.com/sport/resheno-barselona-goni-valverde-411752.html", "text": "В Барселона очевидно са взели едно дългоочаквано решение.   Треньорът Ернесто Валверде е бил уведомен днес от ръководството на клуба, че няма да довърши сезона начело на тима и контрактът му ще бъде скъсан. Новината обяви \"Каталуня Радио\", като не става ясно дали специалистът е получил лошата новина на срещата си с президента Хосеп Мария Бартомеу, или на последвалата среща със Съвета на директорите. Според информация от Испания, Валверде се е срещнал първо с Бартомеу за около час и половина. След 15,00 часа пък е било заседанието на Борда. По-рано се появи информация, че агентът на треньора е поискал 27 милиона евро като обезщетение за предсрочното разваляне на контракта и унижението, което испанецът е преживял на \"Камп ноу\". За скорошното уволнение на Валверде се заговори усилено след отпадането от Атлетико М за Суперкупата на Испания.. Заговори се, че той ще бъде заменен от клубната легенда Шави или от бившата звезда на тима Роналд Куман. И двамата, изглежда, са отказали.", "date": "2020.01.13", "title": "Решено - Барселона гони Валверде"}
{"url": "https://standartnews.com/sport/ludogorets-vze-futbolist-ot-bundesligata-411757.html", "text": "Отборът на Лудогорец осъществи сериозен трансфер. Българският шампион привлече в редиците си футболист oт Бундеслигата. Tова е халфът Каули Оливейра, който до този момент се подвизаваше в елитния германски Падерборн. От този момент нататък правата на футболиста вече са собственост на Лудогорец. Очаква се в близките дни той да се присъедини към новия си клуб. Оливейра е роден на 15-ти септември 1995-та година в бразилския град Порто Сегуро. Освен за Падерборн той е играл и за германските Фортуна Кьолн, както и Дуисбург. През настоящия сезон Оливейра записа общи 15 мача. В тези мачове халфът вкара два гола – срещу Волфсбург и Шалке.", "date": "2020.01.13", "title": "Лудогорец взе футболист от Бундеслигата"}
{"url": "https://standartnews.com/sport/uayldr-shche-se-probva-v-mma-411762.html", "text": "Световният шампион в тежка категория във версия WBC Дионтей Уайлдър заяви в интервю по Thaboxingvoice, че възнамерява да се пробва в MMA. „Правилата там позволяват бързи лицеви удари, което определено е нещо, в което много ме бива“, заяви световният шампион. Той добави, че смята, че има достатъчно знания и не му трябва много време да се пренастрои. През ноември миналата година Уайлдър защити титлата си в WBC след като нокаутира кубинеца Луис Ортис. За американеца това бе 42 победа в кариерата му. Днес той коментира и предстоящия реванш срещу британеца Тайсън Фюри. Според шампиона съперникът му няма нокаутиращ удар. \"В първия си мач срещу него не успях да го нокаутирам, в реванша ще се опитам да му нанеса повече удари в тялото. Ще се опитам да го ударя във всички открити места на тялото - главата и гърдите. Ще бъда агресивен, Фюри говори, че ще ме нокаутира, той просто иска да ви разсмее, той няма нокаутиращ удар\", коментира Уайлдър. Реваншът между Уайлдър и Фюри ще се проведе на 22 февруари в Лас Вегас. Първият двубой между двамата приключи с реми.", "date": "2020.01.13", "title": "Уайлдър ще се пробва в ММА"}
{"url": "https://www.standartnews.com/sport/dzhokovich-e-1-na-balkanite-411717.html", "text": "Световният №2 в тениса Новак Джокович (Сърбия) беше определен за рекорден шести път за “Спортист на Балканите” в анкетата на Българската Телеграфна Агенция. В 47-то издание на традиционното допитване за 2019 участваха националните агенции на страните от региона - БТА (България), АНА-МПА (Гърция), АДЖЕРПРЕС (Румъния), Анадолска Агенция (Турция), ТАНЮГ (Сърбия), МИНА (Черна гора), МИА (Македония), ХИНА (Хърватия), ФЕНА (Босна и Херцеговина) и АТА (Албания). \r\n \r\nПризовата тройка допълниха баскетболисът Янис Антетокунбо (Гърция) и тенисистката Симона Халеп (Румъния), а от българите състезателката по борба Тайбе Юсеин беше класирана на шесто място, а гюлетласкачката Радослава Мавродиева е девета.", "date": "2020.01.13", "title": "Джокович е №1 на Балканите"}
{"url": "https://www.standartnews.com/sport/saynts-uvelichi-avansa-si-na-rali-dakar-411723.html", "text": "Испанецът Карлос Сайнц с Мини спечели 7-ия етап на рали Дакар и увеличи преднината си в генералното класиране при автомобилите. Испанецът триумфира за трети път в тазгодишното издание на надпреварата и вече има 10 мин аванс пред миналогодишния шампион Насър Ал-Атия с Тойота Хайлукс. Днешният пробег бе най-дългият от състезанието. Той бе от Рияд до Уади Ад-Давасир с дължина цели 546 км. В първата половина от пробега темпото задаваха Ал-Атия и местният пилот Ясир Сеаидан. Но Сайнц дръпна напред след средата и завърши с 2 мин аванс пред катарския състезател. В битката за крайната остава и рекордьорът по успехи в Дакар Стефан Петерхансел. Француизнът с Мини завърши на 2:53 мин от Сайнц и стана 3-и в етапа. Така в общото класиране той е на 19 мин от Карлос и на 9 от Ал-Атия. Четвърти е Ал Раджи с Тойота, следван от Орландо Теранова с Мини. Двукратният шампион във Формула 1 Фернандо Алонсо завърши етапа 6-и на почти 8 мин зад Сайнц и е на 15-о място в общото класиране. Той е на близо 3 часа и половина от водача, като още има шансове да завърши в топ 10 в генералното подреждане.", "date": "2020.01.13", "title": "Сайнц увеличи аванса си на рали \"Дакар\""}
{"url": "https://www.standartnews.com/sport/levski-podpisa-s-kholandets-411712.html", "text": "Нидерландецът Стайн Спиерингс подписа днес договор с ПФК Левски, като контрактът на полузащитника е за период от 3 години. Халфът е роден на 12 март 1996 година в Алкмаар и е висок 187 сантиметра. Започва да тренира в местния АЗ. Пробива в първия тим и на 13 февруари 2015 година дебютира срещу ПСВ (Айндховен). До края на сезона играе и при 4:1 над „Екселсиор“. След това е пратен под наем в „Спарта“ (Ротердам), където помага на отбора да спечели промоция за елита. На 7 януари 2019 година подписва договор с „Ваалвайк“, от където именно идва в Левски. ПФК Левски приветства с „добре дошъл“ Стайн Спиерингс и му пожелава здраве и много успехи със синята фланелка.", "date": "2020.01.13", "title": "Левски подписа с холандец"}
{"url": "https://www.standartnews.com/sport/tenisittite-ot-atr-darikha-500-000-na-avstraliya-411713.html", "text": "Играчите от ATP са дарили 500 000 щатски долара на австралийския фонд на международната природозащитна организация WWF за ограничаване на щетите за дивата природа от огромните пожари в Австралия в последните месеци. \r\nДарението от играчите беше обявено от председателя на Съвета на играчите от ATP Новак Джокович на корта след връчването на трофея от дебютното издание на ATP Cup. \r\n\"Австралия приема ATP тура всеки януари, а тази година за първи път се проведе и новият турнир ATP Cup. Опустошенията, които видяхме в цялата страна в резултат на пожарите, бяха ужасяващи. Целият спорт се събра, за да окаже подкрепа, особено на играчите, които изпитват толкова силен афинитет към тази велика страна. От името на всички участници, ATP е доволен, че може да играе своята роля и ние ще продължим да работим с Tennis Australia за предстоящи инициативи, които се стараят да подпомогнат борбата с пожарите\", коментира председателят на ATP Андреа Гауденци. „Австралия е толкова невероятна и гостоприемна страна, която всеки от нас чувства като дом в началото на всеки сезон. Да видим щетите за дивите животни и природата беше покъртително. Това дарение е от името на всички участници, а нашите мисли и подкрепа са насочени към всички засегнати“, коментира от своя страна Новак Джокович. В кампанията #Aces4BushfireRelief много играчи обещават да направят свои лични дарения в подкрепа на усилията за оказване на помощ при бедствия и възстановяване, както и за повишаване на осведомеността за инициативата за набиране на средства чрез съобщения за подкрепа в социалните медии. Много от най-големите звезди на ATP, включително Джокович, Надал, Федерер, Циципас и Киргиос, ще участват в демонстративен в Мелбърн на \"Род Лейвър Арена\" на 15 януари, всички средства от който ще бъде дарени за борба с пожарите. ", "date": "2020.01.13", "title": "Тенисистите от АТР дариха $500 000 на Австралия"}
{"url": "https://www.standartnews.com/sport/grigor-se-zavrshcha-shche-igrae-na-sofia-open-2020-411731.html", "text": "Голямата звезда на българския тенис Григор Димитров се завръща у дома и ще участва в Sofia Open 2020. Петото издание на турнира от сериите АТП 250 в София ще се проведе в нов период на годината - от 27 септември до 4 октомври в \"Арена Армеец\". \"Развълнуван съм и съм много щастлив, че се завръщам да играя на Sofia Open тази година. Спомените, които имам от 2017 година, са незабравими. Подкрепата от всички фенове и да играя пред тях – това беше просто невероятно. Очаквам с нетърпение да видя всички в \"Арена Армеец\" през септември 2020 г.\", заяви Григор Димитров. Григор Димитров е шампион на Sofia Open от 2017 г. Тогава любимецът на българските фенове извоюва шестата си титла от АТП тура и първа пред родна публика, а вдъхновяващият му сезон завърши и с титла от Nitto ATP Finals в Лондон. През 2020 г. Григор Димитров и българската публика ще имат възможност да изживеят нови незабравими емоции заедно в \"Арена Армеец\". \r\nЧетвъртото издание на Sofia Open се превърна в най-силния турнир за сезона от сериите АТП 250. Петима от участниците в София през 2019 г. - шампионът Данийл Медведев, Стефанос Циципас, Матео Беретини, Гаел Монфис и Роберто Баутиста Агут, завършиха годината в Топ 10 на световната ранглиста. Стан Вавринка и Карен Хачанов завършиха годината в Топ 20. Sofia Open 2020 също обещава тенис на най-високо ниво и истинско зрелище за зрителите, а гаранцията за това идва още с първото обявено име, най-чаканото от българските фенове - завърналият се в Топ 20 в света и тръгнал отново към Топ 10 Григор Димитров. Sofia Open се организира от компанията Brandplus Inc, която представлява собственика на седмицата, в която се провежда състезанието в София, и Българската федерация по тенис. \"Щастлив съм, че можем да отпразнуваме с всички фенове на тениса в България прекрасната новина, че Григор Димитров ще участва на Sofia Open 2020. Четирите издания на турнира в София бяха изключително успешни и съм убеден, че петото също ще се превърне в събитие от световно ниво, с което България да се гордее. От 39 турнира от сериите АТП 250 през изминалата година Sofia Open 2019 беше един от най-силните - с изключителни тенисисти, качествен тенис и голям зрителски интерес. От 2020 година Sofia Open вече е в нов слот от календара на АТП и ще стартира през септември. Целта ни е да продължаваме да развиваме Sofia Open\", заяви управляващият директор на Brandplus Inc Барат Годхинди. \"Sofia Open 2020 е най-значимото световно спортно събитие, което ще се проведе в България през годината. Sofia Open 2019 бе наблюдаван от над 45 000 зрители на живо в \"Арена Армеец\" и стигна до 280 милиона души международна телевизионна аудитория. Милиони зрители по цял свят отново ще следят тенис мачовете от София, отново ще се говори за България. В света на тениса Sofia Open вече е марка. Силната конкуренция и отличните условия сами правят най-добрата реклама. Неслучайно топ тенисисти с радост се връщат в България или с радост приемат да дойдат за първи път, след като са чули позитивни отзиви от свои колеги, които вече са играли в \"Арена Армеец\". Несъмнено ги привлича и публиката, тъй като Sofia Open е един от турнирите от сериите АТП 250 с най-висока посещаемост. Верните български фенове са основна причина турнирът да остане тук. Петото издание на Sofia Open наистина обещава да е изключително интригуващо за фантастичната българска публика. Участието на Григор Димитров е много важно и за хилядите деца, които ще имат възможност да се докоснат до най-добрия български тенисист. Дай Боже да запалим още много деца по тениса, защото това е наша основна мисия. Пожелавам на Григор Димитров през 2020 г. да спечели втората си титла от Sofia Open, а новото вдигане на трофея над надписа Sofia пред феновете в \"Арена Армеец\" да бъде част от пътя му за завръщане там, където е бил и където му е мястото в световния тенис\", заяви президентът на Българската федерация по тенис Стефан Цветков. Пакетни билети на атрактивни цени за Sofia Open 2020 ще бъдат пуснати в продажба на 14 януари в 10 часа на Eventim.bg и в мрежата на Eventim в цялата страна. Пакетните билети са за 3 категории места в залата. Цената на пакетните билети за последните четири дни, включващи и полуфиналите, и финала на Sofia Open, не просто е по-ниска от тази на закупени индивидуални билети за тези 4 дни (1-4 октомври), но дава и специален бонус за безплатно посещение на първите 4 дни (27-30 септември) от турнира. Така пакетните билети за 8-те дни от Sofia Open 2020 ще са на цени от 165 лева, 235 лева и 315 лева спрямо категорията място в \"Арена Армеец\". Индивидуални билети за осемте дни от Sofia Open 2020 ще се предлагат на по-късен етап, но закупилите пакетен билет сега се възползват от специалната цена за напълно достъпно присъствие на всички мачове от международното спортно събитие №1 в България за 2020 г.", "date": "2020.01.13", "title": "Григор се завръща, ще играе на Sofia Open 2020"}
{"url": "https://standartnews.com/biznes/iskat-troyno-po-visoka-nachalna-taksa-za-taksitata-411721.html", "text": "Колегите от тежкотоварния и автобусния бранш свиха засега знамената, но ние продължаваме борбата. Това коментира за Economic.bg Емил Игнатов, управител на столичната таксиметрова компания „Радио СВ такси”. „Настояваме за трикратно увеличаване на първоначалната такса като ответна мярка срещу внезапно появилото се от есента на 2019 г. търсене на таксита за къси курсове”, посочи той. „От октомври насам започнаха да преобладават късите курсове, при които, например, трима души си поръчват такси от ж.к. „Лагера” до УМБАЛСМ „Н.И.Пирогов”, което им излиза по-евтино, отколкото ако си вземат градския транспорт”, обяснява Емил Игнатов. В действителност тези къси курсове не са желани от повечето таксиметрови водачи, тъй като докато ги извършват, те често губят клиенти, търсещи такси за по-дълги курсове. „В същото време обаче, когато клиентът си е поръчал такси, той с пълно основание смята, че трябва да му дойде колата, което, ако не стане, пуска оплакване”, обяснява Игнатов и допълва: „Смятам, че е логично такситата да бъдат ползвани от хора, на които наистина им се налага по-бърз и удобен превоз – било, за да не изпуснат самолет или влак, например, още повече, че тогава често пътуват с повече багаж, или за да превозят болни или възрастни хора на преглед и обратно, или децата си до училище или на курсове, например”. „А тези хора не могат да направят това заради други, които наемат такси, само за да си спестят 1-2 лева от градския транспорт”, твърди управителят на „Радио СВ такси”. Той продължава със сметките: „Защото като се качат трима души в таксито за един кратък курс за 3 лв., те пестят 1.80 лв. (3 билета по 1.60 лв. правят 4.80 лв.), докато в същото време други хора си скубят косите как да не си изпуснат самолета”. „В крайна сметка заради такива сметкаджии не можем да си изпълняваме договорите с корпоративни клиенти”, ядосва се Игнатов. На срещата си с транспортния министър Росен Желязков навръх Богоявление представителите на таксиметровия бранш вече поискаха промяна на чл. 21, ал. 1, т. 7е от „Наредба 34 за таксиметров превоз на пътници” на Министерството на транспорта, информационните технологии и съобщенията (МТИТС). Става въпрос за изменение на сегашния текст, който гласи, че първоначалната такса „не може да надвишава цената за един километър пробег по съответната тарифа в населено място с повече от 50%”. Вместо това шефовете на таксиметрови компании настояват в наредбата да бъде записано, че „първоначалната такса трябва да е минимум три пъти цената на километър пробег по съответната тарифа в населено място”. И тъй като конкретно в София такситата масово возят за 0.77 лв. и 0.79 лв./км, то на практика те искат увеличение на първоначалната такса на 2.31 лв. или 2.37 лв. За сравнение – таксата сега е 0.70 лева. С този скок шефовете на таксиметрови компании смятат, че късите „сметкаджийски” курсове ще отпаднат. Собствениците на таксиметрови компании настояват за пореден път държавата в лицето на ИА „Автомобилна администрация” да засили контрола си над фалшивите таксита, които извършват нерегламентирани превози на пътници в ущърб и на фиска, и на самите клиенти, тъй като нерядко те са оборудвани с „помпички” или возят на лъжливи тарифи. „Исканията ни са справедливи и в полза не само на нас, но най-вече за лоялните ни клиенти”, подчерта Емил Игнатов и допълни, че поради това целият „жълт” бранш ще се бори до окончателното им постигане.", "date": "2020.01.13", "title": "Искат тройно по-висока начална такса за такситата"}
{"url": "https://standartnews.com/biznes/nisan-razvalya-syuza-s-reno-411725.html", "text": "Шефовете на \"Нисан\" (Nіѕѕаn Моtоr Со.) пpoyчвaт възмoжнocттa дa paзвaлят aлиaнca c \"Рено\" (Rеnаult ЅА) зapaди пpитecнeния, чe вpъзĸaтa c дългoгoдишния фpeнcĸи пapтньop вeчe нe paбoти cлeд изгoнвaнeтo нa бившия шeф Kapлoc Гoн, пишe Вlооmbеrg, цитиpaна от money.bg. Oт минaлaтa гoдинa \"Нисан\" пpecмятa плюcoвeтe и минycитe oт зaпaзвaнeтo нa aлиaнca, ocoбeнo в oблacттa нa cпoдeлянeтo нa тexнoлoгии. Πpoцecът пpeдxoждa бягcтвoтo нa Гoн oт Япoния и зaceгa нямa peшeниe. Kъм мoмeнтa нe e яcнo ĸoлĸo възмoжнa e пoдoбнa paздялa, cлeд ĸaтo \"Рено\" e нaй-гoлeмият aĸциoнep в \"Нисан\", a фpeнcĸaтa ĸoмпaния нacтoявa зa пoдoбpявaнe нa взaимooтнoшeниятa. И вce пaĸ ĸoмeнтapитe илюcтpиpaт яcнo ĸpexĸитe oтнoшeния мeждy двeтe ĸoмпaнии, cлeд ĸaтo Гoн, ĸoйтo бaлaнcиpaшe нaй-гoлeмият aвтoмoбилeн aлиaнc в пpoдължeниe нa гoдини, бe apecтyвaт в ĸpaя нa 2018 г. Oттoгaвa двeтe ĸoмпaнии ce изпpaвят и пpeд финaнcoви пpoблeми, a aĸциитe им ca cpeд нaй-злe пpeдcтaвящитe ce в aвтoмoбилния cвят пpeз минaлaтa гoдинa. Дpyжecтвaтa ce oтдpъпвaт вce пoвeчe eднo oт дpyгo в мoмeнт, в ĸoйтo paзxoдитe зa eлeĸтpифиĸaция нa гaмaтa и зa aвтoнoмнo шoфиpaнe ĸapaт ocтaнaлитe ĸoмпaнии в бpaншa дa ce oбeдинявaт. Oтнoшeниятa мeждy двeтe ĸoмпaнии \"нaй-вepoятнo нямa дa мoгaт дa бъдaт възcтaнoвeни\", нaпиca в пoнeдeлниĸ aнaлизaтopa oт Еvеrсоrе ІЅІ Apнт Eлингxopcт. Πo-paнo \"Файненшъл Таймс\" нaпиca, чe бягcтвoтo нa Гoн e нaĸapaлo мeниджъpитe нa Nіѕѕаn дa ycĸopят плaнoвeтe зa eвeнтyaлнa paздялa.", "date": "2020.01.13", "title": "Нисан разваля съюза с Рено?"}
{"url": "https://www.standartnews.com/sport/nash-skior-s-podium-v-zagreb-411722.html", "text": "Състезателят от националният тим в алпйските ски Калин Златков зае днес почетното трето място в слалома от календара на ФИС проведен в Загреб. Българинът завърши само на 0,67 сек от победителя Марко Славич (Босна и Херцеговина). За 18-годишният Калин това е първи подиум за сезона и общо пети за ФИС и общо шести в кариерата му. \r\nЙоан Тодоров също стартира в Загреби бе втори в първия манш. Във втория обаче допусна голяма грешка и остана на 11-о място в крайното класиране. При жените Ева Вукадинова е пета. Утре в Загреб националите ще карат в още един слалом за ФИС. С националите ни в Хърватия са треньорите Сергей Комаров и Мария Киркова.", "date": "2020.01.13", "title": "Наш скиор с подиум в Загреб"}
{"url": "https://standartnews.com/biznes/gabrovo-i-trakiya-ikonomicheska-zona-stanakha-partnori-411727.html", "text": "Меморандум за сътрудничество подписаха на 10 януари кметът на Габрово Таня Христова и председателят на „Клъстер Тракия икономическа зона“ инж. Пламен Панчев. По този начин регионът около Габрово се включва към териториалния обхват на „Тракия икономическа зона”. Според подписания документ страните ще работят за постигане на стратегически цели: привличането на мащабни инвеститори в Габрово; създаване на съвременна бизнес инфраструктура на територията на съществуващите индустриални зони, както и изграждане на нови индустриални зони; съдействие за развитието на високотехнологични компании; създаване на среда, благоприятстваща иновациите; подпомагане разработването на Общи устройствени планове, предвиждащи инфраструктурно развитие на промишлените и индустриални зони; осигуряване на кадри за нуждите на индустрията чрез осъществяване на съвместни проекти в сферата на висшето и средно професионално образование, и ранното кариерно ориентиране; промотиране на региона и интернационализация. Община Габрово и „Клъстер Тракия икономическа зона“ ще работят съвместно за подпомагане на български и чуждестранни инвеститори, привличане на средства за извършване на анализ, проучване и проектиране, активно участие в междуведомствени работни групи, вътрешни и международни икономически форуми. Партньорите ще насочат усилия и към създаване на механизъм за предотвратяване на нелоялна конкуренция между отделните региони при привличане на инвеститори и създаване на възможности за реален и информиран избор при локализиране на мястото за инвестиране. Меморандумът ще послужи за основа за изготвянето на последващо споразумение за осъществяване на публично-частно партньорство между Община Габрово и „Клъстер Тракия икономическа зона”. „Тракия икономическа зона“ доказа на практика не само, че бизнесът и общините могат да работят заедно, но тя е пионер и в обединяването на самите общини“, посочи при подписването на споразумението инж. Панчев, уточнявайки, че към зоната вече се включиха Бургас и Хасково. „Целта на това партньорство е заедно да постигнем реален положителен икономически ефект в развитието на община Габрово“, каза при подписването кметът на града Таня Христова. ТИЗ е успешен модел на публично-частно партньорство. С над 180 предприятия и над 2 млрд. евро инвестиции тя превърна Пловдив в индустриалната столица на страната, благодарение на сътрудничеството между 9 общини - Пловдив, Асеновград, Калояново, Куклен, Марица, Първомай, Раковски, Родопи и Стамболийски, две сдружения - \"Клъстер Тракия икономическа зона\" и \"Клъстер информационни и комуникационни технологии Пловдив\", и бизнеса. „Само за последните две години инвестициите в ТИЗ достигат 300 млн. евро“, конкретизира създателят на най-мащабната и устойчиво развиваща се индустриална зона в Източна Европа инж. Панчев.", "date": "2020.01.13", "title": "Габрово и Тракия икономическа зона станаха партньори"}
{"url": "https://www.standartnews.com/sport/ludogorets-napravi-udar-s-igrach-ot-bundesligata-411735.html", "text": "Шампионът на България Лудогорец осъществи сериозен трансфер. \"Орлите\" привлякоха в състава си Каули Оливейра, който до този момент играеше за тима от Бундеслигата - Падерборн. Очаква се футболистът да се присъедини към новите си съотборници в близките дни. Оливейра на роден на 15-ти септември 1995-та година в бразилския град Порто Сегуро. Освен за Падерборн той е играл и за германските Фортуна Кьолн, както и Дуисбург. През настоящия сезон той записа общи 13 срещи за Падерборн, 8 от които като титуляр. В тези мачове халфът се е отчел и с два гола - съответно срещу Волфсбург и Шалке.", "date": "2020.01.13", "title": "Лудогорец направи удар с играч от Бундеслигата!"}
{"url": "https://standartnews.com/biznes/borisov-iznost-raste-goni-54-mlrd-411736.html", "text": "Премиерът Бойко Борисов се похвали с ръст на износа през миналата година в официалната си страница във фейсбук. \"През периода януари - ноември 2019 г. от България са изнесени стоки за 53 758.2 млн. лв. за ЕС и трети страни, което е с 3.7% повече в сравнение със същия период на 2018 г. За пореден път данните на НСИ - Национален статистически институт показват развитието на българската икономика и положителните тенденции този ръст да продължи. Продължаваме с работата\", написа Борисов.", "date": "2020.01.13", "title": "Борисов: Износът расте, гони 54 млрд."}
{"url": "https://standartnews.com/biznes/185-koraba-na-den-shche-minavat-prez-kanal-istanbul-411738.html", "text": "Целта на проекта за строителството на канала „Истанбул” е да обезпечи сигурността на корабоплаването, защитата на населението и околната среда. Това заяви министърът на транспорта и инфраструктурата на Турция Джахит Турхан за Анадолската агенция. Той обърна внимание на увеличения обем на превозваните през Босфора стоки. Броят на преминаващите през Босфора кораби за 15 г. е намалял с 25 %, а в същото време обемът на товарите се е увеличил с 53%, отбелязва министърът. Според него, пропускателната способност на канал „Истанбул” ще бъде 185 кораба за денонощие, докато през Босфора могат да преминават едва 118 – 125 кораба на ден. Целта на Турция е да създаде изкуствен воден канал – алтернатива на Босфора. „Пропускателната му способност ще бъде почти три пъти по-голяма от тази на Босфора”, заяви Турхан. Според оценката на правителството, доходите от експлоатацията на бъдещия канал „Истанбул” първоначално ще достигнат почти 1 млрд. долара годишно. Максималната пропускателна способност на канала ще бъде 68 000 кораба. При преминаването на 50 000 съда годишно през него постъпленията в турския бюджет се очаква да достигнат 5 млрд. долара.", "date": "2020.01.13", "title": "185 кораба на ден ще минават през канал „Истанбул“"}
{"url": "https://www.standartnews.com/sport/grisho-igrae-utre-sutrin-v-kuyong-411741.html", "text": "Звездата ни в тениса Григор Димитров започва последна подготовка преди участието си на Australian Open, който стартира на 20 януари. Първата ни ракета излиза на корта срещу Борна Чорич в турнира Kooyong Classic във вторник (14 януари). По програма първи от 4,00 (б.в.) ще играят Мария Шарапова и Лаура Зигемунд. Веднага след техния мач е и двубоя на Григор с Чорич. Турнирът в Турак, което е вътрешно предградие на Мелбърн е от 14 до 16 януари. Участие при мъжете са потвърдили още Стефанос Циципас, Ник Кирьос, и Марин Чилич.", "date": "2020.01.13", "title": "Гришо играе утре сутрин в Куйонг"}
{"url": "https://standartnews.com/biznes/mf-prodade-obligatsii-za-200-mln-leva-411753.html", "text": "На 13 януари 2020 г. Министерството на финансите пусна в обращение нова емисия 5-годишни държавни ценни книжа (ДЦК), деноминирани в лева, съобщиха от ведомството. На проведения аукцион  бяха пласирани ДЦК за 200 млн. лв. съвкупна номинална стойност при постигната среднопретеглена доходност в размер на -0,11%. За първи път в този матуритетен сегмент е постигната отрицателна доходност, като спредът спрямо германските федерални облигации със сходен остатъчен матуритет е в размер на 38 базисни точки. Общият размер на подадените поръчки достигна 497,25 млн. лв., което съответства на коефициент на покритие от 2,49. Разпределението на одобреното количество ДЦК по видове инвеститори показва водещо участие от страна на банките, които придобиват  64 % от обема на емисията, следвани от застрахователните дружества с 26,5 % и пенсионните фондове с 9,5 %.", "date": "2020.01.13", "title": "МФ продаде облигации за 200 млн. лева"}
{"url": "https://www.standartnews.com/sport/resheno-barselona-goni-valverde-411752.html", "text": "В Барселона очевидно са взели едно дългоочаквано решение.   Треньорът Ернесто Валверде е бил уведомен днес от ръководството на клуба, че няма да довърши сезона начело на тима и контрактът му ще бъде скъсан. Новината обяви \"Каталуня Радио\", като не става ясно дали специалистът е получил лошата новина на срещата си с президента Хосеп Мария Бартомеу, или на последвалата среща със Съвета на директорите. Според информация от Испания, Валверде се е срещнал първо с Бартомеу за около час и половина. След 15,00 часа пък е било заседанието на Борда. По-рано се появи информация, че агентът на треньора е поискал 27 милиона евро като обезщетение за предсрочното разваляне на контракта и унижението, което испанецът е преживял на \"Камп ноу\". За скорошното уволнение на Валверде се заговори усилено след отпадането от Атлетико М за Суперкупата на Испания.. Заговори се, че той ще бъде заменен от клубната легенда Шави или от бившата звезда на тима Роналд Куман. И двамата, изглежда, са отказали.", "date": "2020.01.13", "title": "Решено - Барселона гони Валверде"}
{"url": "https://standartnews.com/biznes/koy-e-noviyat-shef-na-boing-411761.html", "text": "  Дейвид Калхун вече оглавява американския производител на самолети Боинг, съобщава CNBC. В историята на световния бизнес той попадна като един от непосредствените участници по време на краха на някогашния лидер по пазарна капитализацията – компанията General Electric. Калхун встъпи в длъжност днес като генерален директор на мястото на Денис Мюленбург, който ръководеше Боинг в продължение на 34 години. Оттеглянето му от компанията стана по искане на съвета на директорите като поемане на отговорност за спиране на производството на модела 737 MAX. Това се случи след като този модел на два пъти падна през годината, повечето компании се отказаха да го използват, наложи се повторното му лицензиране, което още не е приключило. На всичкото отгоре по време на последния авиосалон във Франция, Боинг е успял да продаде от този модел едва 200 самолета. Като първа задача Калхун сега си поставя подобряването на взаимоотношенията с компаниите от целия свят и ако успее да я реализира, го очаква бонус от 8 милиона долара. Според анализаторите това е правилният човек за компанията в този сложен момент, още повече, че той е работил в нея вече повече от 10 години. Преди това бе вицепрезидент в General Electric — най-голямата компания в началото на 21 век по пазарна капитализация. За съжаление котировките на акциите й паднаха двойно, а заради продължилата криза през 2018-та година General Electric беше изключена от индекса Dow Jones.", "date": "2020.01.13", "title": "Кой е новият шеф на Боинг"}
{"url": "https://standartnews.com/svyat/srbiya-chaka-185-mln-na-godina-ot-turski-potok-411724.html", "text": "Доходите на Сърбия от транзит на руски газ през сръбския участък на газопровода \"Турски поток\" ще бъдат 185 милиона долара годишно, заяви сръбският президент Александър Вучич снощи по телевизия \"Пинк\". За нас газопроводът е стратегически проект. Ние още през декември построихме 403 километра газопровод на територията на Сърбия, остава да се построят четири измервателни станции и една голяма компресорна станция в Жабари, каза Вучич. По думите на президента \"Турски поток\" има голямо значение за индустриализацията на Сърбия и за привличането на инвеститори. По газопровода Сърбия ще получава предимно руски газ. В Сърбия ще влизат 13 милиарда кубически метра газ, а от тях 3 милиарда ще останат в Сърбия, останалият газ ще отива в Унгария, Босна и Херцеговина и Косово, заяви Вучич, изразявайки надежда, че българите ще завършат строителството на своя участък от газопровода до края на май или юни, така че още от септември или до края на тази година газът ще започне да пристига в Сърбия.", "date": "2020.01.13", "title": "Сърбия чака $185 млн. на година от Турски поток"}
{"url": "https://standartnews.com/svyat/smrtonosna-kitayska-bolest-nakhlu-v-tayland-411734.html", "text": "Китайка е поставена под карантина в Тайланд заради мистериозен щам на коронавирус само дни преди китайската Нова година, когато в кралството има ръст на туристи от Китай, предаде Ройтерс. Това е първи случай на заразата извън Китай. 61-годишен мъж е починал от пневмония в централния китайски град Ухан, след като там бе установено на все още неидентифициран вирус, седем души са в критично състояние, съобщиха здравните власти в Ухан. Тайландските власти, които са в повишена готовност заради новините огнището в китайската провинция Хубей, съобщиха, че жената е била под карантина от сряда и вече може да бъде изписана и да се прибере. Вирусна пневмония в Китай, с която се заразиха над 40 души, вероятно се е разпространила от рибен пазар в Ухан и не се проявява извън територията на града, съобщи по-рано днес Световната здравна организация (СЗО), предаде БТА. Инфекцията породи опасения за потенциална епидемия. В началото на януари властите в Ухан, главен град на китайската провинция Хубей, съобщиха за 44 заразени от неизвестна форма на вирусна пневмония. Болестта се появи в града в последните дни на 2019 г., един от заболелите впоследствие почина. Китайските здравни власти обявиха миналата седмица, че вирусът е от неизвестен досега вид, но е от семейството на вирусите, причинили епидемията от ТОРС (SARS) и близкоизточния респираторен синдром. Затворен е рибният пазар в Ухан, за който „има доказателства, които дават повод да се смята, че заразата е свързана с него“, се пояснява в съобщението на СЗО.", "date": "2020.01.13", "title": "Смъртоносна китайска болест тръгна по света"}
{"url": "https://www.standartnews.com/sport/baltanov-podpisa-nov-dogovor-s-botev-pd-411730.html", "text": "Ботев (Пловдив) удължи договора на Лъчезар Балтанов. Настоящият контракт на \"жълто-черния\" капитан изтичаше през лятото на 2020 година. Новият договор на полузащитника е до 30.06.2022 година. Трима юноши на Ботев (Пловдив) подписаха първите си професионални договори с Клуба. Димитър Тонев, Станислав Работов и Атанас Стоименов парафираха 3-годишни контракти с \"жълто-черните\". Тонев е роден на 15.10.2001 година в Пловдив. Играе на поста полузащитник и дебютира за мъжкия тим срещу Лудогорец на 19.10.2019 г. Работов е роден на 14.06.2002 година в Раковски. Играе на поста защитник, а дебюта си за представителния тим на \"канарчетата\" записа при победата с 2:1 над Славия за Купата на България. Стоименов е роден на 25.09.2002 година в Пазарджик. Играе като външен полузащитник и дебютира за мъжкия тим на \"жълто-черните\" при равенството срещу Арда.", "date": "2020.01.13", "title": "Балтанов подписа нов договор с Ботев (Пд)"}
{"url": "https://standartnews.com/svyat/chlenovete-na-ek-se-zaklekha-pred-sda-na-es-411750.html", "text": "Новият състав на Европейската комисия положи днес клетва пред Съда на ЕС. Председателят на ЕК и всеки от еврокомисарите произнесе клетвата на собствения си език, а след това подписа клетвен лист. „Тържествено поемам задълженията да спазвам договорите и Хартата на основните права на ЕС; да изпълнявам своите задължения при пълна независимост в общ интерес на ЕС; да не искам, нито да приемам насоки от никое правителство, институция, служба или агенция; да се въздържам от всякакви действия, несъвместими с естеството на моите функции или с изпълнението на моите задачи“, гласи клетвата. Еврокомисарите се заклеват да спазват своите задължения включително по въпроса с почтеността и да се въздържат от приемане на определени постове или други облаги, след като напуснат комисията. В своето слово председателят на Европейския съд Кун Ленартс посочи, че новата комисия е съставена от 12 жени и 15 мъже, сред които са бивши министър-председатели и министри, бивши депутати, видни личности от икономическата и финансовата област, дипломати. По неговите думи еврокомисарите имат всички необходими умения, за да намерят решение на предизвикателствата пред ЕС. Сред предизвикателствата той открои оттеглянето на Великобритания, както и измененията в природата, чието преодоляване нарече задача на задачите. По въпроса за миграцията председателят на Съда на ЕС отбеляза настъпилото разделение сред европейците, довело до възхода на национализма. Напоследък в някои държави от ЕС се появи безпокойство за правовата държава, демокрацията, свободите и основните права, добави той. По неговите думи по този въпрос не може да има отстъпки. Миграционната криза и въпросите, свързани с правовата държава, са сред основните причини за евроскептицизма, добави съдия Ленартс. В следващите години предизвикателството пред ЕК и останалите общностни институции ще бъде да обяснят на гражданите с ясни думи какви са ползите от ЕС. Ползите са толкова очевидни, че би трябвало да могат да устоят на фалшиви новини, коментира председателят на съда.", "date": "2020.01.13", "title": "Членовете на ЕК се заклеха пред Съда на ЕС"}
{"url": "https://www.standartnews.com/sport/ludogorets-vze-futbolist-ot-bundesligata-411757.html", "text": "Отборът на Лудогорец осъществи сериозен трансфер. Българският шампион привлече в редиците си футболист oт Бундеслигата. Tова е халфът Каули Оливейра, който до този момент се подвизаваше в елитния германски Падерборн. От този момент нататък правата на футболиста вече са собственост на Лудогорец. Очаква се в близките дни той да се присъедини към новия си клуб. Оливейра е роден на 15-ти септември 1995-та година в бразилския град Порто Сегуро. Освен за Падерборн той е играл и за германските Фортуна Кьолн, както и Дуисбург. През настоящия сезон Оливейра записа общи 15 мача. В тези мачове халфът вкара два гола – срещу Волфсбург и Шалке.", "date": "2020.01.13", "title": "Лудогорец взе футболист от Бундеслигата"}
{"url": "https://www.standartnews.com/sport/cherven-karton-na-vsichki-trenori-vv-voleybola-ni-411726.html", "text": "Нещо като миниреволюция се готви в българския волейбол. Българската федерация по волейбол ще избира седем нови селекционери за различните национални гарнитури. Чрез конкурс ще бъдат избрани новите наставници, като те ще бъдат избрани на база на подадените документи. Това означава, че всички досегашни треньори в съответните възрасти ще бъдат освободени, включително и Силвано Пранди. Договорът на италианеца изтече след олимпийската квалификация в Берлин, където тимът ни отстъпи на полуфиналите от Германия и по този начин пропусна да хване последния влак за Олимпийските игри през 2020 в Токио. \"Процедурата е свързана с новия подход за управление и работен процес във федерацията, както и с необходимостта от пълна прозрачност във всички действия за избори на длъжности и постове, свързани с националните отбори на България\", са казва в официално изявление на БФВ. Необходими документи за кандидатстване: - CV (автобиография), необходимо е да се посочи за коя възрастово селекция и за кой пол (юноши или девойки) се кандидатства - Мотивационно писмо - Диплома за завършено висше образование (треньор по волейбол)или сертификат за завършен курс/семинар на Международната федерация по волейбол FIVB, минимум ниво - 2 Документите на кандидатите ще се приемат до 31 януари (петък)включително в офиса на БФВолейбол, София, ул. Незабравка 25.", "date": "2020.01.13", "title": "Червен картон на всички треньори във волейбола ни"}
