{"url": "https://www.standartnews.com/regionalni/zhiteli-na-obshchina-samuil-na-ekoprotest-v-selo-bogdantsi-379486.html", "text": "Жители на четири села от разградската община Самуил се вдигнаха на екопротест срещу намерението на исперихската фирма „Агротайм” да стои хранилище за течна тор в землището на техните селища. Над сто души от селата хърсово, Кара Михал и Голяма вода се събраха пред кметството в село Богданци, за да обявят несъгласието си с инвестиционното намерение на дружеството, което има свинекомплекс за 45 хиляди прасета и всеки ден изхвърля тонове животински отпадъци.Сред митингуващите бе и кметът на община самуил доктор Бейтула Сали. Той обясни, че неговата администрация не е издала разрешително на „Агротайм” за посторяване на лагуна с обем 20 хил. куб.м течна тор, заради пропуски в представената документация. Засегната компания е завела дело срещу общината в административния съд в Разград. Процесът е насрочен за 4 декември. Митингуващите в Богданци обявиха, че в деня, когато съдът разглежда казуса, ще протестират пред сградата на съда в областния град. Местните хора считат, че складирането на животинска тор в близост до техните домове ще отрови въздуха в селищата им и ще влоши качеството на живот в региона.", "date": "2018.11.29", "title": "Жители на община Самуил на екопротест в село Богданци"}
{"url": "https://www.standartnews.com/biznes/billa-podkrepya-blgarskite-proizvoditeli-379492.html", "text": "BILLA България има дългосрочно партньорство с българските производители и ще продължава и занапред да ги подкрепя и да им осигурява възможност да развиват бизнеса си. Това стана ясно на пресконференция, посветена на сътрудничеството на търговската верига с родни производители. На събитието веригата представи и новата си собствена марка „Българска ферма“, която гарантира на клиентите 100% българско месо с доказан произход. В събитието се включи и министърът на земеделието, храните и горите Румен Порожанов, който приветства усилията на BILLA непрекъснато да увеличава броя на българските продукти в магазините. На пресконференцията присъстваха и представители на фирмите Бони Холдинг, Амета Холдинг (производителят на „Лудогорско пиле“) и Месокомбинат Свиленград, с които компанията си сътрудничи от години. Гостите на събитието имаха възможност да опитат специално приготвени от шеф Виктор Ангелов специалитети от българско месо и така да се убедят лично във високото му качество и уникален вкус. „BILLA работи активно с български производители и им помага да развиват бизнеса си и да се позиционират на пазара. Така не само стимулираме родното производство, но отговаряме на все по-силното потребителско търсене на български стоки. Марката „Българска ферма“ е поредната стъпка, която правим, за да осигурим на клиентите качествени продукти с гарантиран произход“, коментира Бойко Сачански, Управител на BILLA България. „Благодаря на BILLA за това, че в тяхно лице срещаме ценен партньор в мисията ни да предоставяме качествени български продукти на потребителите. Поздравления за новата собствена марка „Българска ферма“, която допринася за увеличаването на дела на българско месо в търговската мрежа. Отчитаме положителни тенденции по отношение на тази категория  – годишно у нас се произвеждат по 210 хиляди тона българско месо, като се очаква тази година количеството да е дори по-голямо“, заяви Румен Порожанов, министър на земеделието, храните и горите. BILLA България работи по редица проекти, насочени към стимулирането на родното производство и към запознаването на потребителите с предимствата на българските продукти. През годините компанията е организирала изложения за представяне на традиционните сурово-сушени месни продукти и на млечните продукти по БДС. Търговската верига развива дългосрочно и инициативата си „BILLA Градини“, в рамките на която си партнира с над 30 родни земеделци, отглеждащи плодове и зеленчуци в повече от 150 градини в страната.", "date": "2018.11.29", "title": "BILLA подкрепя българските производители"}
{"url": "https://www.standartnews.com/svyat/samolett-na-merkel-se-schupi-379499.html", "text": "Самолетът на германския канцлер Ангела Меркел извърши принудително кацане на летището в Кьолн, съобщи Ройтерс. Причината е открит технически проблем, който не е застрашил полета, но отстраняването му е било наложително. Меркел летеше за срещата на Г-20 в Аржентина. По-рано канцлерката участва в германско-украински бизнес форум, където обясни, че въпреки инцидента в Керченския проток Берлин няма да сее откаже от газопровода \"Северен поток -2\".  \"Вие можете да разчитате, че независимо от различията в оценките за \"Северен поток-2\", Германия изцяло ще се застъпи за запазването на газовия транзит през Украйна\", дипломатично разясни Меркел на украинския премиер Владимир Гройсман. ", "date": "2018.11.29", "title": "Самолетът на Меркел се счупи"}
{"url": "https://www.standartnews.com/svyat/salome-zurabishvili-stana-prezident-na-gruziya-379456.html", "text": "Саломе Зурабишвили е избрана за новия президент на Грузия, след като на втория кръг от изборите тя получи подкрепата на 59,5% от избирателите. Според експерта от руския Институт за международни изследвания Николай Силаев Зурабишвили е била избрана не поради това, че е популярна сред гражданите, а защото те не желаят връщането в страната на бившия държавен глава Михаил Саакашвили, предаде РИА Новости. Той стои зад кампанията на опозиционера Григол Вашадзе. На втория кръг Зурабишвили, която е подкрепяна от управляващата партия „Грузинска мечта“, спечели 59,65%. Вашадзе изостана със своя резултат от 40,44%. Партията на Саакашвили управлява в продължение на девет години до изборите през 2012 г. Тогава на власт дойде екипът на грузинския олигарх Иванишвили „Грузинска мечта“, която и до днес е на власт.", "date": "2018.11.29", "title": "Саломе Зурабишвили стана президент на Грузия"}
{"url": "https://www.standartnews.com/svyat/blgarin-be-osden-na-7-godini-zatvor-v-avstriya-379429.html", "text": "Българин бе осъден на 7 години затвор в Австрия, след като у него били открити планове за терористична атака.  Българинът се е завърнал от Сирия през 2015 г. При операция в неговия дом е открита флаш памет, съдържаща инструкции как да се използват взривни вещества и химическо оръжие, включително как да се взривят устройства с мобилен телефон. По същото дело заедно с 24-годишния българин на 8 години затвор е осъден и встрийски гражданин.   ", "date": "2018.11.29", "title": "Българин бе осъден на 7 години затвор в Австрия"}
{"url": "https://www.standartnews.com/svyat/poroshenko-prizova-nato-da-izprati-voenni-korabi-379422.html", "text": "Украинският президент призова НАТО да изпрати военни кораби в Азовско море, за да подкрепи Украйна срещу Русия. В интервю за германското издание \"Билд\" Петро Порошенко заявява, че целта на Владимир Путин е да окупира Азовско море. В неделя Русия задържа три украински военни кораба на път именно за Азовско море близо до анексирания Кримски полуостров. Москва твърди, че корабите са влезли незаконно в нейни териториални води, но Украйна отрича. Министърът на отбраната на САЩ Джеймс Матис коментира конфликта: \"Това беше крещящо нарушаване на международните закони, безцеремонно използване на сила срещу украински моряци. Демонстрирано беше презрително отношение на обичайния начин за разрешаване на подобни проблеми, ако въобще е имало такива. А като помислим, че между двете страни има договор, случилото се показва, че на Русия не може да се вярва\".", "date": "2018.11.29", "title": "Порошенко призова НАТО да изпрати военни кораби"}
{"url": "https://www.standartnews.com/biznes/obk-iska-sinergiya-mezhdu-biznesa-naukata-i-obrazovanieto-379441.html", "text": "Трябва да има синергия между бизнеса, науката, образованието и трудовия пазар. В момента в България те не вървят ръка за ръка. Затова бизнесът заяви, че е необходима спешна промяна – да се чуе гласът на малкия и средния бизнес, каквато е актуалната практика в Европа. Около тази идея днес се обединиха участниците Националния бизнес форум „Бизнес-Наука- Образование- Работна ръка – Малкият и средният бизнес в туризма, земеделието и индустрията“, чийто домакин бе Сдружението за подпомагане на малкия и средния бизнес - Обединени бизнес клубове (ОБК). Партньор на събитието бе Изпълнителната агенция за насърчаване на малки и средни предприятия, със специалната подкрепа на Българска банка за развитие АД. Над 350 представители на бизнеса, Българска академия на науките, научно-изследователски центрове, висши учебни заведения, средни и основни училища, детски градини, образователни и тренировъчни центрове, работодателски и синдикални организации, медии и др. в продължение на няколко часа обсъждаха практики, идеи, възможности и перспективи. „Първото българско Европредседателство беше успешно, защото бизнесът и институциите работеха заедно. Предприемачеството е ключово за работната ръка, а иновация е думата, която обединява този форум днес. ЕС, в който има 23 милиона компании, се сблъсква с нова, глобална вълна – блокчейни, изкуствен интелект и трябва да направи така, че да бъде част от тази вълна. Важно за българския бизнес е да се адаптира успешно. След години 65% от учениците ще работят нови професии, които в момента не съществуват“, заяви Моника Панайотова, зам.-министър на българското председателство на Съвета на ЕС. Тя каза още, че през 2020 г. идва „Хоризонт Европа“ – приемникът на „Хоризонт 2020“, чийто бюджет към момента се обсъжда в размер на 100 млрд. евро. „От Европейския фонд за стратегически инвестиции, по плана Юнкер, в Европа са мобилизирани 360 милиарда евро, насочени към 850 000 МСП, а работните места, които са се открили са 750 000. Очаква се до 2020 г. те да станат 1,4 милиарда“, заяви председателят на УС на ОБК Веселин Халачев. Той бе категоричен, че малкият и средният бизнес трябва да гледа глобално, да чете, да се образова, да се интересува повече, да се интернационализира. Според него у нас трябва спешно да се работи за развитие на предприемаческия дух, защото през 2030г. 60-70% от трудещите се ще загубят работните си места. В момента в Европа е модерно предложенията за развитието и просперитета на бизнеса да идват отдолу- нагоре- първо да се пита бизнесът. В България това не е така и трябва спешно да се промени. „В Европа средният процент, който фирмите отделят за иновации е между 3 и 5 %, в Германия – 8%, а в България – под 1%“, каза зам.-изпълнителният директор на ИАНМСП д-р Александър Минев. „Развитието на науката не е самоцел – съвместно с други министерства, МОН подготвя 11 научни програми, които ще бъдат финансирани с по 20 милиона лева годишно. Те ще разработват проекти от различни области – здравеопазване, хранителни стоки, климат и други, като 9 от тях ще стартират до края на година. Научните изследвания трябва да бъдат приоритет, заяви д-р Милена Дамянова, Директор на дирекция „Наука“ към МОН. По време на Националния бизнес форум предприемачите, хората на науката и образованието се запознаха и с очакванията, прогнозите и тенденциите на Европейските фондове и програми през следващия програмен период 2021-2027г.  „Националният гаранционен фонд подкрепя МСП сектора чрез прилагането на 3 гаранционни схеми с привлечен ресурс, 5 гаранционни схеми за собствен риск и една с контра-гаранция от програма COSME на ЕИФ. За 10 години от създаването си, НГФ е гарантирал 9800 кредита на обща стойност 2 237 млн. лева, издал е гаранции за 1 085 млн. лева, подкрепил е 8 4000 малки и средни предприятия, в които работат над 120 000 човека. 650 кредита на стойност 33,7 млн. лева пък са предоставени чрез микрофинансиращата институция «Джобс», която работи от 2010 г. като част от групата на ББР. Основната й цел е да улеснява доспъпа до финансиране на микро- и малки предприятия, земеделски производители, самонаети лица, занаятчии и др-, койти развиват или стартират бизнес на територията на страната. Чрез МФИ „Джобс“ създаваме условия за успешно развитие на микро- бизнеса, използвайки ефективни модели и практики в сферата на микрофинансирането», заяви Детелин Цветанов от ББР.  Заради огромният интерес към финансовите инструменти и продукти, предлагани от Българска банка за развитие, Национален гаранционен фонд и Микрофинансиращата институция ДЖОБС, както и тези на Фонда на фондовете - \"Фонда мениджър на финансовите инструменти в България\" времетраенето на форума бе удължено. Участнициете в събитието имаха множеството въпроси към Детелин Цветанов от ББР и Ангелина Тодорова от ФМФИБ.   Твърде ползотворни бяха и b2b мачмейкинг срещите, по време на които представителите на бизнеса имаха възможност да намерят нови партньори.", "date": "2018.11.29", "title": "ОБК иска синергия  между бизнеса, науката и образованието"}
{"url": "https://www.standartnews.com/biznes/turski-potok-prez-blgariya-se-zabavya-s-godina-379433.html", "text": "Продължението на газопровода \"Турски поток\" в Европа ще бъде готово с минимум една година забавяне, съобщава руската агенция „Интерфакс”. Причината е забавянето на изграждането на съответната газотранспортна инфраструктура в Централна и Източна Европа. Сръбският и българският участък от продължението на „Турски поток” ще бъдат готови не по-рано от края на 2020 г. и съответно ще могат да заработят през януари 2021 г. В същото време и двете линии на морския газопровод \"Турски поток\" могат да заработят в края на 2019 г., което ще принуди „Газпром” да чака.", "date": "2018.11.29", "title": "Турски поток през България се забавя с година"}
{"url": "https://www.standartnews.com/biznes/lyudmila-elkova-e-noviyat-chlen-na-us-na-bnb-379455.html", "text": "В Българска народна банка се проведе официална церемония по встъпване в длъжност на Людмила Елкова като член на Управителния съвет на БНБ. На церемонията присъства и президентът Румен Радев, който отбеляза, че като доказан професионалист и морален човек, Елкова ще даде своя принос в работата на високо уважаваната институция. Посочи, че БНБ е един от стожерите на държавността у нас. „ През годините на преход и промени Българската народна банка премина през сериозни сътресения. Ще напомня само масовите фалити на банки през 2006 година и кризата с КТБ. Казвам го, защото тези кризи ни напомнят, че БНБ е призвана да бъде един от стожерите на държавата“, подчерта държавният глава. „Голямо предизвикателство е за мен, че се присъединявам в интересен за страната ни и за БНБ, в частност, момент. А именно след като сме заявили желанието за присъединяване на България към Еврозоната и към финансовия механизъм ERM II. Това предполага нови предизвикателства за банката в един много динамичен период“, каза Елкова.", "date": "2018.11.29", "title": "Людмила Елкова е новият член на УС на БНБ"}
{"url": "https://www.standartnews.com/regionalni/yubileyna-pametna-plocha-v-kazanlk-otkrivat-tamplierite-379445.html", "text": "Юбилейна плоча, посветена на 900 години от основаването на Ордена на рицарите-тамплиери на Йерусалим и 10 години от създаването Велик приорат - България ще бъде открита утре в Казанлък. Юбилейният знак ще бъде поставен на сградата на „Алианс Франсез\" в Града на розите, информираха инциаториге от командерия \"Св. Игнатий Старозагорски\". Това е деветата по ред юбилейна плоча, с която бяха ознаменувани годишнините във Варна, Стара Загора и София. На церемонията в Казанлък ще присъства генерал - майор /о.р./ Румен Ралчев Велик Приор I на Велик Приорат България. \r\n  Приоритетите на Ордена на тамплиерите от основаването му до днес не са се променили. Борба за разширен диалог между християнските църкви, изграждане на мостове към други вероизповедания с цел намаляване на напрежението и подпомагане на християни в беда- това е основната ни мисия, казват юбилярите.  ", "date": "2018.11.29", "title": "Юбилейна паметна плоча в Казанлък откриват тамплиерите"}
{"url": "https://www.standartnews.com/regionalni/proizvedeniya-ot-zakharno-testo-v-izlozhbata-moyata-sladka-koleda-379451.html", "text": "Над 10 майсторки на бутикови торти ще представят своите произведения на тема Коледа, след като лятото впечатлиха ценителите с изложбата, наречена \"Моето сладко Габрово\", съобщава topnovini. Творенията, които ще могат да се видят тази вечер, са вдъхновени от наближаващото Рождество. Всички те са излезли изпод ръцете на жени, някои от които признати за таланта си на международно ниво. Събитието е днес, 29 ноември, от 17:30 часа в Тера Мол, етаж 1.    Коледната изложба е сътворена от майсторските ръце на Мария Владимирова-Озтюрк, Албена Божидарова, Йорданка Тошкова, Диана Петракиева, Мария Гечекова, Нели Христова, Светла Павлова, Чочис Кейк, Дарина Карафизиева, Рени Цанкова, Павлина Колева, Анна Петрова и Христина Николова. Съвсем скоро част от участничките се върнаха с награди от шоуто \"Cake International\" в Бирмингам. Организаторите на „Моята сладка Коледа“ изказват своята благодарност на фирма RoCake, Художествена галерия \"Христо Цокев\" - Габрово, Музей „Дома на хумора и сатирата“ и Photoplace.Club за оказаната подкрепа и съдействие.", "date": "2018.11.29", "title": "Произведения от захарно тесто в изложбата „Моята сладка Коледа“"}
{"url": "https://www.standartnews.com/biznes/wizz-air-otkri-nov-trenirovchen-tsentr-v-budapeshcha-379479.html", "text": "Нискотарифният превозвач Wizz Air откри уникален по рода си тренировъчен център в Будапеща, Унгария, разположен на 3800 кв.м. Новата база е ключов етап в развитието на авиокомпанията. Новият тренировъчен център на Wizz Air, разработен от водещата унгарска компания за недвижими имоти WING, е една от най-модерните авиационни бази за обучения в Европа, оборудвана с два симулатора за пълен полет от серията Airbus A320 CAE 7000XR. Като част от 10-годишно споразумение, лидерът в авиационните тренировъчни програми CAE ще предостави обучителни услуги в тренировъчния център на Wizz Air и същевременно ще оперира и поддържа тренировъчното оборудване на авиокомпанията в него. Центърът за обучение разполага също с тренажор за кабинен екипаж за аварийна евакуация на TFC и с последно поколение тренажор за реална противопожарна подготовка V9000 Commander на Flame Aviation. Мястото е интегриран център, където могат да се провеждат всички необходими обучения за пилоти и кабинен екипаж. При пълен капацитет най-новият тренировъчен център в региона може да поеме обучението на до 300 души дневно, идващи от цялата мрежа на Wizz Air, чрез занятия в учебни зали и практически упражнения като симулации в кабина и по време на полет. Първоначалните обучения и системните наземни тренировки, както и квалификационните обучения, също са част от планираната програма. Новият учебен център ще бъде домакин на академията за пилоти на Wizz Air, стартирала през септември в Унгария, в която млади и амбициозни хора без никакъв или с малък летателен опит имат уникалната възможност да получат лиценз за търговски летци и перспективата да работят като пилоти в Wizz Air. В рамките на програмата WIZZ ще подкрепи всички кандидати, включени в нея и отговарящи на определени условия, чрез предварително финансиране на значителна част от техните такси за обучение, за да намали пречките пред тях да стартират кариера като пилот. Комплексните обучения, отговарящи на стандартите на Wizz Air, ще бъдат провеждани от училища за пилоти, с които компанията има договорни отношения. Новият център за обучения на Wizz Air представлява инвестиция в размер на над 30 млн. евро. Той е удобно разположен в сърцето на Централна Европа – Будапеща, и освен финансово вложение, представлява и инвестиция в таланти от световна класа, които сега в този ултрамодерен комплекс ще могат да достигнат мечтата си да станат пилоти или членове на кабинния екипаж. С опция за добавяне на трети симулатор, авиокомпанията е напълно подготвена за бъдещ растеж и за достигане на поставената цел скоро да се превърне в авиокомпания с флотилия от 300 самолета. „Wizz Air се гордее с изключителната си култура на безопасност. Развълнувани сме да отворим този уникален тренировъчен център в Будапеща, като това е ключов момент в историята на авиокомпанията. Новият център, който ще е домакин на академията за пилоти на Wizz Air, както и на системните тренинги на екипа ни, поставя началото на нова ера в обученията за кабинен екипаж и е доказателство за готовността на Wizz Air да се превърне в авиокомпания с триста въздухоплавателни средства и десет хиляди души екипаж, превозваща сто милиона пътници на година. За нас е удоволствие да приветстваме в центъра в Унгария таланти от световна класа от цялата мрежа на WIZZ и че ще обучаваме и създаваме кабинните екипажи на бъдещето в този модерен учебен център, събрал всичко необходимо на едно място“, заяви Йозеф Варади, главен изпълнителен директор на Wizz Air.", "date": "2018.11.29", "title": "Wizz Air откри нов тренировъчен център в Будапеща"}
{"url": "https://www.standartnews.com/biznes/pchelarite-shche-poluchat-finansova-podkrepa-379478.html", "text": "Възможно е пчеларите да бъдат подпомогнати по схемата „де минимис”, след като се направи анализ, който да потвърждава твърденията им за  намалено производство на мед, най-вече заради климатичните условия тази година. Това каза министърът на земеделието Румен Порожанов  по време на официалното откриване на Деня  на българския производител, което се проведе в магазин на търговската верига „Метро“ в София. Събитието е част от кампанията на министерството “Аз подкрепям българските производители, подкрепи ги и ти!” По думите на Порожанов има разминавания в представените данни за смъртност при пчелите  от Българската агенция по безопасност на храните  и  тези на пчеларите. “Имаше среща при зам.-министър Янко Иванов и по данни от Агенцията по храните смъртността съвсем не е 30%, както обявяват пчеларите, а тя клони към нулата. Или по някакви причини пчеларите не обявяват всички смъртни случаи”, каза Порожанов. Той уточни, че е възложил да се направи анализ на  добитото количество мед през 2018 г., тъй като през 2017 г. е отчетен спад в производството му.  „Ако този анализ установи, че по-малкото количество  мед влошава до критично ниво финансовото състояние на пчеларите,  ще им бъде предоставена единствената законово възможна  помощ по схемата „де минимис“, обясни Порожанов.  Земеделският министър подчерта, че в сектор „Пчеларство“ са предприети редица мерки за стабилизирането му, като една от тях е забраната за използването на неоникотиноиди, които увеличават  смъртността  при пчелите. Той допълни, че е необходим стриктен контрол за спазването на рестрикциите. На събитието “Метро” представи обновения си щанд за пчелни продукти, на който се предлагат 52 асортимента български мед. “От две години разработваме програмата „Отгледано с грижа в България”, за да можем да подкрепяме българските производители в създаването на продукти, които запазват автентичния български вкус. Днес съм много щастлив, че програмата се развива устойчиво и в нея участват 300 български земеделски производители с над 500 продукта”, каза Атила Йенисен, главен изпълнителен директор на “Метро България”. “Ако търговските вериги се конкурираме в това да подкрепяме местните производители и фермери, това ще е най-полезната конкуренция за страната”, заключи изпълнителният директор на “Метро”. По-късно през деня, министър Порожанов участва в откриването на  магазин от още една голяма търговска верига - “Билла” в Пловдив, където беше представена и новата им продуктова линия „Българска ферма“.  Той заяви, че е важно да се запази качеството на храните, които се предлагат на българските потребители и да се утвърждават прекрасните вкусови качества на родните продукти. „През последните три години българските производители на месо произвеждат над 210 хил. тона годишно, като през тази година се очаква количеството да бъде по-голямо“, каза още министърът. От своя страна управителят на „Билла“ – България, Бойко Сачански, посочи, че и двете кампании, на Министерството – „Аз подкрепям българските производители, подкрепи ги и ти“ и на търговската верига – „Българска ферма“  стартират по едно и също време и могат да се определят като патриотични.  Кампания „Българска ферма“  ще предлага в магазините само прясно необработвано свинско месо, незамразено, единствено от български производители. Скоро ще се появят и пилешки пресни меса под същата марка.", "date": "2018.11.29", "title": "Пчеларите ще получат финансова подкрепа?"}
{"url": "https://www.standartnews.com/biznes/560-lv-minimalna-zaplata-ot-yanuari-dogodina-379475.html", "text": "Минималният размер на основната заплата за най-ниската длъжност в държавната администрация от 1 януари догодина окончателно ще е 560 лв. Това записаха депутатите с приети на второ четене текстове от закона за държавния бюджет за догодина. Не бе прието предложението на БСП минималното месечно трудово възнаграждение да бъде 640 лв. Базата за определяне размера на основната месечна заплата за най-ниската длъжност по Закона за отбраната и за МВР /по членове от Закона за изпълнение на наказанията и задържането под стража, от закона за ДАНС, за НСО, Държавна агенция \"Разузнаване\"/ е 380 лв. от 1 януари 2019 г. Обща годишна квота за предоставяне на ваучери за храна от 320 млн. лв., одобри парламентът. НС отхвърли предложението на левицата за 360 млн.лв. Георги Гьоков от БСП подчерта, че ваучерите са добър инструмент за мотивация и задържане на персонала, неизбежна част от социалните пакети, като в същото време интересът към този начин за допълнително стимулиране се разширява. Няма да струва много на държавния бюджет, призова той мнозинството да подкрепи идеята на социалистите. Депутатите определиха също 84 млн.лв. за общия размер на сумата, подлежаща за възстановяване на земеделските стопани от акциза за газьола, съгласно Закона за подпомагане на земеделските производители. Не бе прието искането на ДПС за завишаване на средствата с 10 млн. лв.", "date": "2018.11.29", "title": "560 лв. минимална заплата от януари догодина"}
{"url": "https://www.standartnews.com/kultura/silvestr-staloun-se-sboguva-s-roki-379436.html", "text": "Силвестър Сталоун няма повече да се завърне в ролята на култовия Роки Балбоа. Новината съобщи самият актьор в Инстаграм с видео, в което официално предава щафетата на Майкъл Б. Джордан. „В „Крийд 2“ най-вероятно е последният ми път като Роки. Просто не е за вярване. Мислех, че Роки приключи още през 2006-а и бях доволен. И изведнъж, години по-късно, се появи този млад мъж, Джордан, и всичко се промени. Време е за ново поколение с нови проблеми и приключения. Не мога да бъда по-щастлив – отстъпвам мястото си на него, защото моята история вече е разказана. Очаква ви един нов свят, начело с Майкъл. Искам да благодаря на всички фенове, че се включиха в семейството на Роки през последните 40 години. За мен беше чест и привилегия да изиграя този култов и смислен персонаж. Обичам ви, Роки също ви обича. Само напред!“, казва Сталоун в клипа.", "date": "2018.11.29", "title": "Силвестър Сталоун се сбогува с Роки"}
{"url": "https://www.standartnews.com/kultura/oshche-5-zheni-obvinikha-lyuk-beson-379440.html", "text": "Още 5 жени са обвинили режисьора продуцент Люк Бесон в сексуално посегателство, съобщиха медии зад океана. Вече бившата асистентка на кинаджията разкри, че той я принуждавал за интимност чрез шантаж. Според нея Бесон ползва разработена схема за сексуално посегателство. Тя е показала бележка от него, в която той подробно й обяснява какво трябва да направи, докато го чака в хотелския му апартамент. Продуцентката Карин Исамберт пък споделя, че Бесон е влязъл във физически контакт с нея на кастинг през 1995-а. Две студентки от студиото на режисьора и бивша служителка в кинокомпанията EuropaCorp са се присъединили към подалите иск, първа между които през май беше младата и красива актриса Санд Ван Рой.", "date": "2018.11.29", "title": "Още 5 жени обвиниха Люк Бесон"}
{"url": "https://www.standartnews.com/kultura/kuentin-tarantino-se-ozheni-379443.html", "text": "Куентин Тарантино се ожени за гаджето си,  израелската певица и модел Даниел Пик. За церемонията в Лос Анжелис  младоженците са избрали класическа визия – 35-годишната булка е била в дълга бяла рокля и шлейф, а 55-годишният жених с официален костюм и вратовръзка. След разменените брачни клетви купонът е продължил с огромна компания от колеги и приятели.  Тарантино и Пик се запознават през 2009-та, но започват да се срещат чак през 2016-та, а година по-късно  стават годеници на сантиментално тържество в Ню Йорк с участието на тежката кавалерия от Брус Уилис до Ума Търман. Дни преди сватбата Тарантино е завършил снимките на „Имало едно време в Холивуд“ – новия му филм с Брад Пит, Леонардо ди Каприо, Марго Роби и още звезди.     ", "date": "2018.11.29", "title": "Куентин Тарантино се ожени"}
{"url": "https://www.standartnews.com/kultura/skulptor-pravi-pametnik-na-naim-syuleymanoglu-379468.html", "text": "Скулпторът Бехчет Данаджъ, който има реализирани над 30 скулптури у нас и в чужбина, работи по създаване на паметник, посветен на световноизвестния щангист Наим Сюлейманоглу. Това съобщи днес в ефира на Радио Шумен художникът. \r\n Изграждането на монумента се финансира от община Момчилград и ще бъде разположен пред новострояща се спортна зала в в общинския център, която ще носи името на световно известния щангист. Данаджъ щял работи заедно с местния художник Шукри Исмаил. Паметникът ще се извисява на височина 2,20 метра. Очаква се да бъде завършен догодина.  \r\n ", "date": "2018.11.29", "title": "Скулптор прави паметник  на Наим Сюлейманоглу"}
{"url": "https://www.standartnews.com/sport/karlsen-zashchiti-svetovnata-si-titla-po-shakhmat-379418.html", "text": "Норвежецът Магнус Карлсен е новия, стар шампион по шахмат. Той защити за трети път титлата си. В двубоя за трофея игран в Лондон 27-годишният норвежец победи в тайбрека претендента Фабиано Каруана (САЩ) в три партии ускорен шах. До тайбрека се стигна след 12 поредни ремита, а сблъсъкът между двамата шахматисти продължи 20 дни, 773 хода и общо над 51 часа, които бяха изпълнени с нерви и напрежение. Водачът в световната ранглиста на ФИДЕ Магнус Карлсен ще получи 550 хиляди евро от наградния фонд, докато за Каруана остават 450 хиляди евро. За първи път в 132-годишната история на двубоите за световната титла по шахмат се получават 12 ремита от 12 партии.", "date": "2018.11.29", "title": "Карлсен защити световната си титла по шахмат"}
{"url": "https://www.standartnews.com/biznes/ochakvat-stabilen-krediten-pazar-prez-2019-g-379432.html", "text": "Очакванията на експертите са 2019 г. да е стабилна на кредитния си пазар - както по отношение на ипотечните кредити, така и на потребителските. Това заяви в студиото на сутрешния блок на БНТ кредитният консултант Тихомир Тошев. Лихвите в края на тази година са между 2,95% и 3,6%, което отбелязва поредно понижение. Тази година мнозина българи са изтеглили ипотечни кредити, като нивото им е най-високото от 2008 г. , отбеляза Тошев. По думите му, световната тенденция е за покачване на лихвите обаче, но в България се очаква движението по лихвите да е малко, като то може да се случи след средата на следващата година. Желаещите да закупуват жилища са основно в големите градове, но следващата година се очаква пазарът на недвижими имоти да се стабилизира. Трябва да преценим внимателно възможностите си при такава сериозна стъпка, призова Тошев. При изплащане на кредита най-честата формула е вноската да не надвишава 30% от месечните доходи. Кредитният консултант допълни, че не е разумно да се изтегля такъв кредит, ако доходите ни са по-ниски от 1000 лв. При по-високи доходи процента на задлъжнялостта може и да е по-голям. Има ръст при изтегляне на потребителски кредити, като при тях основната грешка е да се теглят кредити, без да има нужда от тях. Това се прави най-често при закупуване на потребителска техника, обзавеждане или екскурзии. Тошев призова в такъв случай това да се прави със спестени пари.", "date": "2018.11.29", "title": "Очакват стабилен кредитен пазар през 2019 г."}
{"url": "https://www.standartnews.com/sport/pszh-tresna-livrpul-379417.html", "text": "ПСЖ удари Ливърпул с 2:1 и нанесе трето поредно поражение като гост на \"червените\" в груповата фаза на Шампионската лига. \"Мърсисайдци\" са и пред прага на отпадане. Миналогодишният финалист отстъпи при гостуването си срещу Пари Сен Жермен на „Парк де Пренс”, което го поставя в позиция да търси задължителен успех с два гола разлика при домакинството срещу Наполи в последния кръг. Френският гранд изнесе много силно първо полувреме, когато паднаха и попаденията на Хуан Бернат и Неймар, който стана най-резултатният бразилец в Шампионска лига. Джеймс Милнър намали от дузпа още преди почивката, ала през втората част мърсисайдци не показаха с нищо, че заслужават да си тръгнат с нещо повече. Така фрапантното поражение в Сърбия срещу тоталния аутсайдер Цървена звезда може да се окаже фатална грешка, ако Юрген Клоп и момчетата му не вземат нужния резултат срещу Наполи в последния си мач. В другия мач от групата италианците закономерно победиха сръбския шампион с 3:1 у дома.", "date": "2018.11.29", "title": "ПСЖ тресна Ливърпул"}
{"url": "https://www.standartnews.com/kultura/zvezdi-risuvat-za-detsata-na-strelcha-379484.html", "text": "Ники Сотиров, Софи Маринова, Ави Бенеди, Натали Трифонова, Тони Стораро, Рени, Ивана, Магда са сред десетките доброволци, които ще рисуват благотворително за сираци, полусираци и деца с увреждания от община Стрелча. Акцията, подкрепена от родните знаменитости, ще финализира с разпределяне на събраните средства между 20 момичета и момчета. Известните дами и господа ще демонстрират таланти и съпричастност на 2 декември, неделя, от 14 часа в столичния хотел „Феста“.  Предстоящото събитие е акция на кмета на община  Стрелча Стойно Чачов и съпругата му Дони Чачова. Над 100  благодетели са заявили участие в инициативата „Звезди рисуват за децата на Стрелча”. Организаторите очакват представители на бизнеса и политиката, както и най-популярните носителки на титлите  „Мисис България“ и „Мисис Баба“. Съпътстващата програма предвижда забавления за най-малките благотворители, които ще създадат обща рисунка на тема „Коледа”, за да я подарят на децата от Стрелча.  Средства ще бъдат събирани и от продажбата на билети за традиционния концерт \"Стрелчанската Коледа\" на 20 декември.", "date": "2018.11.29", "title": "Звезди рисуват за децата на Стрелча"}
{"url": "https://www.standartnews.com/sport/kobrata-zalozhil-na-sebe-si-379448.html", "text": "Най-добрият български професионален боксьор Кубрат Пулев разкри, че е спечелил близо 100 хиляди от залог за себе си в мача с Хюи Фюри, който се проведе в „Арена Армеец“. Кобрата бе попитан за прогноза за предстоящия мач между Дионтей Уайлдър и Тайсън Фюри и отговори: „Мога да кажа, че Фюри ще загуби, Уайлдър ще победи, но няма да му е лесно. Тази прогноза не е 100% сигурна. Хората да внимават как залагат. Но определено Уайлдър ще победи според мен. Видяхте и прогнозата между мен и Фюри, и залозите. Много хора заложиха за мен и победиха. И аз включително заложих, и само от залог спечелих към 100 хиляди лева за мен\". Пулев коментира още в интервю за Канал 3, че следващият му двубой ще е през март догодина в САЩ. „През март месец ще имам мач или в Лас Вегас или в Ню Йорк. Чикаго не отпада. Знаете, че правя всичко възможно да е пред максимална българска публика и общност, но не е само това. Противникът не е ясен, спрягат се няколко имена, но на този етап ще се въздържа да казвам, за да не ви подведа“, сподели Кубрат Пулев и продължи: „Аз съм готов за мач с Антъни Джошуа. Ще се подготвя наистина супер. Надявам се, че няма да имам вече такива контузии. И преди последния мач имах подобна. Обичам да изследвам нещата и аз лично доведох тези контузии до даден извод и вече те няма да бъдат факт. Това е изключително важно, защото такъв тип контузии са имали много спортист. Вече знам къде и как идват този тип контузии. Има шанс за 2019-а, но пак ще кажа, че съм с много енергия, позитивизъм, наистина съм гладен за битки и съм готов да изляза срещу него. Не бързам, нека да се накуми, нека да се наканят, все пак е въпрос на преговори. Готов съм във всеки един момент да изляза срещу него и да го победят. Много хора казват, ама наистина ли. И ще видите как човек от малка България как ще представи България и кои сме. И аз съм млад също, имам много сила, енергия, опит. Смятам, че аз също добивам все повече и повече сила. На него това му е максимумът и да, екипът му работи перфектно, но времето върви в моя полза, защото аз също се обогатявам.“ „Формата ми се дължи на опита, на нещата, които сам осмислям. Ще видите, че и срещу Джошуа ще бъдат много различни нещата и ще го победя. Това ще му е първата загуба в кариерата и аз ще го направя. Вярвам в това нещо и знам как ще се случи. Въпрос на тренировка. Само да съм жив и здрав, и ще го постигна. Винаги съм готов за България да играя и да покажа България пред света. Видяхте каква грандиозна гала направихме. За мен това е едно самочувствие. Нещо подобно не беше правено в България. Имаше много бокс за гледане. Исках да го победя с нокаут, но предпочетох да не рискувам, защото беше много опасно. Много професионално се подготвяше. През цялото време се стремяха да ме саботират, да ми направят да ми е некомфортно, но не успяха, защото аз се храня с тези неща. Това бе държи жив. Тези проблеми ги виждам като тяхна слабост и ми става по-готино“, сподели Кобрата и добави: „Дойдоха на допинг контрола и аз им обясних, говорих им над нещата и смятам, че те ме разбраха. Проблемът беше в тях. Ние се държахме супер гостоприемно. Доста цигански се държаха, което не беше ОК, но това е професионалният бокс. Една добра година изпращам. Много чакане, много тренировка, но не зависеше само от мен. Най-важното е, че победих и донесох радост на българите. Всичко се случи перфектно. Всички чужденци са очаровани\". На въпрос дали му е предлагано да се състезава за друга държава, Кубрат Пулев отговори: „Това няма как да стане. Получавал съм, но това няма как да стане. Не един път съм отказвал. Аз се стремя да повдигна духа на българите, да рекламирам България пред света и винаги ще го правя, защото за мен България е моята любов.“", "date": "2018.11.29", "title": "Кобрата заложил на себе си"}
{"url": "https://www.standartnews.com/sport/biatlonistite-otkrivat-sezona-dnes-379419.html", "text": "България ще участва с пълни отбори в първите два старта за сезона от календара на Международната федерация по биатлон. Идре Фйел (Швеция) приема първия кръг от Купата на ИБУ за тази година, а началото ще бъде дадено още днес, със спринта на 10 км за мъже и на 7.5 км за жени. \r\nВ Швеция ще стартират българите Димитър Парталов, Кристиян Стоянов, Петър Велчев, Владимир Оряшков, Милена Тодорова, Мария Здравкова и Любомира Пехливанска. Стартовете от Световната купа ще започнат на 2 декември. Традиционният Йостерзунд (Швеция) отстъпва място за първия етап на Поклюка (Словения). Причината е, че тази година Световно първенство ще се проведе именно в скандинавската държава. В първите стартове за сезона в Поклюка ще участват Красимир Анев, Владимир Илиев, Антон Синапов, Димитър Герджиков, Емилия Йорданова, Десислава Стоянова и Даниела Кадева. Мъжкият отбор на България провежда лагер в Обертилиах (Австрия), а дамите се готвят в Шушоен (Норвегия). Това са последните предсезонни лагери на мъжете и жените, които ще се съберат за първия кръг от Световната купа в Словения.", "date": "2018.11.29", "title": "Биатлонистите откриват сезона днес"}
{"url": "https://www.standartnews.com/sport/khero-stana-trenor-na-godinata-v-razgrad-379487.html", "text": "Колоездачът Мирослав Минков от спортен клуб „Спринт” , който тази година стана балкански шампион в спринта на 1000 метра е спортис № 1 на Разград за 2018. Класацията за треньори оглави Димитър димитров – херо, който бе един от тримата селекционери, водили „Лудогорец” през бурния за него сезон на изминалата година. Херо бе номиниран за наградата от управата на футболния клуб, с признанието че под негово ръководство зелените са завоювали за седми път шампионската титла на България и са се класирали за турнира на Лига Европа. Седмокласникът Лъчезар Вълчев , който това лято взе два златни и един сребърен медал на Европейските детски атлетически игри в Бърно, бе овявен от местното жури за най-перспективния млад състезател на Разград.", "date": "2018.11.29", "title": "Херо стана треньор на годината в Разград"}
{"url": "https://www.standartnews.com/sport/zvezdite-na-svetovnite-ski-reklamirat-svetovnata-kupa-v-bansko-379473.html", "text": "Най-актуалните звезди от Световната купа по ски начело със 7-кратния носител на Световната купа Марсел Хиршер и норвежкият ас Аксел Лунд Свиндал се включиха в рекламния клип за стартовете в Банско. Новината обяви на пресконференцията на БФСки днес Цеко Минев, председател на БФСки. Освен австриецът в клипа участват още Феликс Нойройтер (Гер), Тед Лигети (САЩ), Алекси Пинтуро (Фр), Манфред Мьолг (Ит), Томи Форт (САЩ), Виктор Муфа Жанде (Фр), българската звезда Алберт Попов и петкратния носител на Световната купа Марк Жирардели. Всички те безплатно рекламират предстоящите стартове за Световната купа в Банско. Клипът е дело за трети път на рекламна агенция Киви. Банско е единственият зимен курорт и домакин на стартове за Световната купа, който прави подобен рекламен клип. Видеото ще се излъчва по всички големи телевизии, а в чужбина по Паневропейския спортен канал - Евроспорт.   \"Поредната световна купа в България е признание, както за страната ни, така и за Българската федерация по ски, че може да организира състезания от най-висок ранг, заяви пред медиите председател на БФСки. - Предизвикателството сега е голямо, защото стартовете за Световната купа при мъжете са предизвикателство от най-висок ранг. С трите старта, които ще организираме от 22 до 24 февруари влизаме в лигата на най-големите, защото толкова стартове имат още само Бийвър Крийк, Венген и Кицбюел. Към момента заявките не само от състезатели са рекордни. Хора от целия свят искат да дойдат в България и да гледат на живо състезанията, защото не се случва често състезания от скоростните и техничните дисциплини да са заедно\". През февруари 2019-а година БФСки и ски курорт №1 Банско ще отпразнуват 10-ата годишнина от първото домакинство на стартове за Световната купа по ски алпийски дисциплини. Досега в курорта са провеждане стартове при жените: 2009 г, 2012 и 2015 г (жени), 2011 и 2012 (мъже). През този сезон стартовете са от 22-и до 24-и февруари. Състезанията тази година ще са: 22 февруари - Алпийска комбинация (Супер-Г и слалом) 23 февруари - Супергигантски слалом 24 февруари - Гигантски слалом   \"През февруари ще честваме един своеобразен юбилей - 10 години Световна купа в Банско, заяви Георги Бобев, зам.председател на БФСки. - За нас този период един много сериозен етап от развитието на българските ски, на ски център Банско, на Българската федерация по ски и създаването на един устойчив продукт, какъвто е Световната купа по ски. Ние смело може да се гордеем с това, което сме постигнали. И тази година се надяваме стартовете в Банско да бъдат видени от над половин милиард зрители, както е било през годините досега, когато сме организирали Световни купи. Другата новост за нас през сезона е влизането на български състезател в зоната на точките за Световната купа. Това което Алберт Попов направи е изключително постижение. Желаем му да върви смело по този път по който е тръгнал. Убеден съм, че тепърва ще има с какво да се гордеем. Радостни сме, че ски център Банско откликна веднага на предложението ни за Зелени състезания, което е част от новата политика на Международната федерация по ски за Зелени политики при организацията на състезанията за Световната купа. В тази връзка от ски център Банско обявиха преди дни политика за неизползване на пластмасовите изделия за еднократна употреба\". Бобев разкри, че и тази година организацията на стартовете минава през изграждането на големи съоръжение, които другите държави имат изградени в центровете на градовете си и ги ползват постоянно, а в Банско ги изграждаме само за състезания в рамките на 3 дни. След това всичко се демонтира. \"Има много неща, които ние трябва да свършим до дните на световната купа, за да се случи тя. Радвам се, че ние през тези 10 години изградихме един високо мотивиран екип, който работи така, че тези състезания да се случат по световните стандарти\", допълни още Бобев. Той очаква стартовете да бъдат посетени и от много български любители на ските и зимните спортове, които да подкрепят българските състезатели, и да видят наживо елита в световните ски.   Още в първия ден от програмата в Банско ще стане ясен и първия носител на малката световна купа за сезона. Това ще е алпийската комбинация на 22 февруари. Първият старт в тази дисциплина е във Венген (18 януари).   Банско заедно с още 4 известни ски курорта са единствените прес сезона, които приемат 3 и повече старта за Световната купа в скоростни и технични дисциплини. Останалите са Бийвър Крийк (САЩ), Венген (Швейц), Кицбюел (Ав) и Солдеу (Андора), където ще се финалите на Световната купа. Общо тези 41 старта за СК при мъжете през този сезон се организират в 22 курорта в 16 държави. За трите старта от програмата в Банско се очаква директно от Световното в Оре да пристигнат над 150 алпийци от цял свят. Основната група от чуждестранни състезатели ще е в Банско на 20-и февруари. Елитът в ските ще бъде настанен по традиция в 4-звездния хотел \"Стражите\". Подготовката на пистите за Световната купа в Банско ще започне на 9 февруари, обяви на пресконференцията Виктор Гичев (шеф на състезанието). Той и Валентин Стефанов (шеф на трасетата) ще ръководят подготовката за най-мащабното спортно състезание в България за 2019-а година. По трасетата ще работят 180 човека. В групата за поредна година ще има екип на \"Юлен\", както и 35 представители на 101-и алпийски полк и студенти от НСА. Сноуконтролът за стартовете в Банско е 10-и февруари.     25 телевизии са заявили към момента желание да предават пряко стартовете от Банско. Още толкова ще излъчват на запис и с репортажи. Картина от Банско ще има от Канада до Япония. Очакванията са над 300 журналисти да дойдат в ски курорт №1 на България, за да отразяват състезанията за Световната купа.   Медиите желаещи да се акредитират и да отразяват стартовете от Световната купа в Банско трябва да го направят през сайта на проявата  . Ръководството на БФСки изказва специални благодарности за голямата подкрепа, която за поредна година получават генералните спонсори Fibank, А1, \"Ауди\" и \"Дженерали\".", "date": "2018.11.29", "title": "Звездите на световните ски рекламират Световната купа в Банско"}
{"url": "https://www.standartnews.com/kultura/sofiya-praznuva-denya-na-tangoto-379459.html", "text": "Денят на тангото за 14-ти път ще бъде отпразнуван през декември в София със специални събития във Френския институт. Тази година честването е посветено на ролята на Париж за популяризирането и разпространението на най-страстния танц в света. В началото на XX век аржентинското танго изминава пътя от Буенос Айрес до Европа, за да покори залите и кабаретата на стария континент. Един от градовете, през които то триумфално влиза в Европа, естествено, е Париж, за да се впише идеално в бохемския дух на великия мегаполис. Неслучайно в България е популярно френското произношение на думата “танго” - с ударение на последната гласна. Но това далеч не е единственият принос на Франция - през годините тя е била неизчерпаем източник на вдъхновение и признание за много от големите музиканти и композитори на танго, а Париж е мястото, където Астор Пиацола отваря нова страница в историята на жанра, създавайки т. нар. “танго нуево”. Да припомним, че Карлос Гардел, иконата на аржентинското танго, е роден в Тулуза като Шарл Гардес. И тъй като празникът на тангото е именно на неговия рожден ден, почит и за Франция! За да акцентира върху френската връзка в тангото, от Париж в София пристига дуото Doble Filo - пианистката Хлое Пфайфер и бандонеонистът Лисандър Доносо. Техният репертоар покрива всички периоди в историята на тангото. Неслучайно са приготвили различни програми. Първото събитие е на 10 декември от 19, 30 часа - “Танго: от Буенос Айрес до Париж” на Doble Filo с класики и съвременни интерпретации, с композиции на легендарния Астор Пиацола. Танцовото шоу е на младите и талантливи Софи Моние от Франция и Влади Петров от България. Второто събитие е на 11 декември от 20 часа - традиционната Гран милонга, посветена на Деня на тангото, на която дуото Doble Filo ще свири за танцуващите. Изпълненията им ще бъдат под формата на “танди” с аранжиментите на великите оркестри от Златната ера, подбрани от чаровната и темпераментна Гергана Боева, известна още като DJ MamaLoca.  Френският дух на тангото ще витае във въздуха на София още от 7 декември, когато танцуващите аржентинско танго ще могат да загреят за празника по време на специален френско-български уикенд с участие на преподаватели на танго от Париж и София.", "date": "2018.11.29", "title": "София празнува Деня на тангото"}
{"url": "https://www.standartnews.com/kultura/priklyuchikha-snimkite-na-otkradnat-zhivot-6-379469.html", "text": "Стотици фенове на най-успешния български медицински сериал се снимаха и получиха автограф от двама от любимите актьори в „Откраднат живот“, Неда Спасова и Емил Марков, на специалната прожекция в Бургас. Те гледаха със зрителите премиерен епизод на голям екран и разкриха интересни детайли около последните снимачни дни и финала на шести сезон.  „Галя Стилянова ще се върне. За къде съм без нея! За сериала бих казал, че е трудно да удържиш толкова ентусиазъм и творческа атмосфера вече три години. Радвам се да видя, че дори доказани актьори, които се включват на по-късен етап, се удивляват от отношенията ни“, разказа Емил Марков, който е и един от сценаристите на хитовата продукция. „Актьорството те дисциплинира изключително в личния и професионалния живот – учи те на толерантност, екипна работа и много други ценни качества“, сподели Неда Спасова. По време на гостуването в своя роден град Емил Марков посети и Английската гимназия, която е завършил преди години, за да поговори с учениците и да ги насърчи да бъдат смели в сбъдването на мечтите си. Снимките на шестия сезон от сагата приключват днес, а зрителите ще видят финала през декември. На терен последна сцена за „Анатомия на гнева“ имат Наум Шопов и Ирина Митева, които представят едни от най-силните емоции от началото на своето присъствие в сериала.", "date": "2018.11.29", "title": "Приключиха  снимките на „Откраднат живот“ 6"}
{"url": "https://www.standartnews.com/sport/pechalbite-v-tototo-minavat-8-645-000-lv-za-nedelya-379495.html", "text": "                След тегленето на печелившите числа в 95-ия тираж на числовите игри на Български спортен тотализатор, джакпотите в тях продължават да нарастват. За следващия тираж в неделя печалбите ще достигнат общо   Джакпотът в играта 6/49 ще бъде   За играта 6/42 джакпотът ще е   В играта 5/50 сумата е до   а в Тото Джокер –         Печалби от играта:               Печалби от играта       :       В тях участваха всички играни комбинации за играта „Тото 2 - 5 от 35” и „Тото 2 – 6 от 49“ за предходния 94-и тираж без допълнителен залог. Утре, 30 ноември, ще бъдат изтеглени печелившите комбинации за 95-ия тираж. Във Втори тото шанс на играта „Тото 2 – 6 от 49“ печалбата ще достигне до 120 000 лева, а в „Тото 2 – 5 от 35“ – до 200 000 лева, отново без допълнителен залог. Единственото условие е да запазите фиша си до тегленето на двете игри на следващия ден= В играта с допълнителни печалби за почитателите на моментните лотарийни игри „ПЕЧАЛБИ ПЛЮС – СУМИ ЗА ДУМИ”, победител стана  който спечели  защото беше по-бърз и съобразителен от своя съперник   който си тръгна с награда от  . В „ПЕЧАЛБИ ПЛЮС – СУМИ ЗА ДУМИ” могат да участват всички, които имат непечеливши талони от моментните лотарийни игри на Български спортен тотализатор. Необходимо е да регистрират кодовете за печалба от всеки талон в своя профил на   и да проследят дали някой от тях няма да бъде определен чрез жребий за участие на живо в предаванията по БНТ - четвъртък или неделя. Печалбата е до 1 000 лева.", "date": "2018.11.29", "title": "Печалбите в тотото минават 8 645 000 лв за неделя"}
{"url": "https://www.standartnews.com/sport/ludogorets-gostuva-na-bayer-tazi-vecher-379488.html", "text": "Тази вечер стартират и решителните битки от предпоследния кръг в турнира Лига Европа. Ще станат ясни много от участниците в плейофната фаза напролет, а други отбори ще се простят с мечтата за участие в 1/16-финалите. За българските фенове най-голям интерес предизвиква двубоят на Лудогорец с Байер Леверкузен от 19,55 часа, който обаче е само за престиж, тъй като \"орлите\" вече нямат шанс да продължат.  \r\nГрупа А \r\n19,55 часа Байер Леверкузен - Лудогорец \r\n19,55 часа ФК Цюрих - АЕК Ларнака \r\nКласиране \r\n1. Байер 10:7 9 \r\n2. Цюрих 5:3 9 \r\n3. Лудогорец 3:5 2 \r\n4. АЕК Ларнака 3:6 2 Група В \r\n19,55 часа Розенборг - Селтик \r\n19,55 часа Залцбург - РБ Лайпциг \r\nКласиране \r\n1. Залцбург 14:5 12 \r\n2. РБ Лайпциг 8:6 6 \r\n3. Селтик 4:6 6 \r\n4. Розенборг 3:12 0 Група С \r\n19,55 часа Бордо - Славия Прага \r\n19,55 часа Зенит Санкт Петербург - Копенхаген \r\nКласиране \r\n1. Зенит 5:3 8 \r\n2. Славия 2:1 7 \r\n3. Копенхаген 3:3 5 \r\n4. Бордо 3:6 1 Група D \r\n19,55 часа Андерлехт - Спартак Търнава \r\n19,55 часа Фенербахче - Динамо Загреб \r\nКласиране \r\n1. Динамо З 11:3 12 \r\n2. Фенербахче 7:6 7 \r\n3. Спартак Търнава 3:7 3 \r\n4. Андерлехт 2:7 1 Група Е \r\n19,55 часа Карабах - Спортинг Лисабон \r\n19,55 часа Ворксла Полтава - Арсенал \r\nКласиране \r\n1. Арсенал 8:2 10 \r\n2. Спортинг Л 4:2 7 \r\n3. Ворскла 4:7 3 \r\n4. Карабах 1:6 3 Група F \r\n19,55 часа Милан - Дюделанж \r\n19,55 часа Бетис - Олимпиакос \r\nКласиране \r\n1. Бетис 6:2 8 \r\n2. Милан 6:4 7 \r\n3. Олимпиакос 8:4 7 \r\n4. Дюделанж 1:11 0 Група G \r\n17,50 часа Спартак Москва - Рапид Виена \r\n22,00 часа Рейнджърс - Виляреал \r\nКласиране \r\n1. Виляреал 10:5 6 \r\n2. Спартак М 7:8 5 \r\n3. Рейнджърс 8:7 5 \r\n4. Рапид Виена 3:8 4 Група Н \r\n22,00 часа Аполон Лимасол- Лацио \r\n22,00 часа Айнтрахт Франкфурт - Олимпик Марсилия \r\nКласиране \r\n1. Айнтрахт 11:4 12 \r\n2. Лацио 8:7 9 \r\n3. Марсилия 5:9 1 \r\n4. Аполон 5:9 1 Група I \r\n22,00 часа Малмьо - Генк \r\n22,00 часа Сарпсборг - Бешикташ \r\nКласиране \r\n1. Генк 8:6 7 \r\n2. Сарпсборг 6:6 5 \r\n3. Малмьо 4:4 5 \r\n4. Бешикташ 6:8 4 Група J \r\n22,00 часа Краснодар - Акхисарспор \r\n22,00 часа Стандард Лиеж - Севиля \r\nКласиране \r\n1. Краснодар 6:4 9 \r\n2. Севиля 15:5 9 \r\n3. Стандарт Л 6:9 6 \r\n4. Акхисар 3:12 0 Група К \r\n22,00 часа Астана - Динамо Киев \r\n22,00 часа Яблонец - Рен \r\nКласиране \r\n1. Астана 7:4 8 \r\n2. Динамо К 9:6 8 \r\n3. Рен 4:8 3 \r\n4. Яблонец 5:7 2 \r\n  \r\nГрупа L \r\n17,50 часа БАТЕ Борисов - Видеотон \r\n22,00 часа Челси - ПАОК \r\nКласиране \r\n1. Челси 6:1 12 \r\n2. МОЛ Види 3:3 6 \r\n3. ПАОК 4:5 3 \r\n4. БАТЕ 4:8 3", "date": "2018.11.29", "title": "Лудогорец гостува на Байер тази вечер"}
{"url": "https://www.standartnews.com/sport/sportt-po-tv-za-29-noemvri-379481.html", "text": "БНТ \r\n18,30 Спорт ТОТО \r\n19,55 Футбол, ЛЕ: Байер - Лудогорец (пряко) bTV \r\n17,50 Спорт тото БНТ3 \r\n19,50 Футбол, ЛЕ: Ворскла - Арсенал; 21,55 Челси - ПАОК (пряко) \r\nbTV Action \r\n18,00 Футбол, ЛЕ: Спартак Москва - Рапид Виена; 20,00 Милан - Дюделанж; 22,00 Рейнджърс - Виляреал (пряко) Ring.BG \r\n19,40 Футбол, ЛЕ: Бетис - Олимпиакос; 22,00 Стандард Лиеж - Севиля (пряко) MaxSport1 \r\n18,30 и 21,30 Волейбол: Световно клубно първенство за жени (пряко) MaxSport2 \r\n22,00 Баскетбол, Евролига: Реал Мадрид - ЦСКА Москва (пряко) MaxSport3 \r\n21,05 Баскетбол, Евролига: Макаби Тел Авив - Байерн Мюнхен (пряко) Kanal 3 \r\n21,15 \"Спорт в обектива\" Eurosport \r\n02,15 Футбол, САЩ, MLS: Ню Йорк Редбулс - Атланта; 04,45 Канзас Сити - Портланд, полуфинали, втори мач (пряко)", "date": "2018.11.29", "title": "Спортът по тв за 29 ноември"}
{"url": "https://www.standartnews.com/sport/blgariya-iska-i-evro-2032-379490.html", "text": "България има намерение да кандидатства за домакинство на европейското първенство по футбол през 2032 година. Това обяви спортният министър Красен Кралев в интервю за \"България Он Еър\". \"Ако си свършим домашното и си направим инфраструктурата, имаме всички шансове да се поздравим с успех. Дори и да не се спечели домакинството на световното, като екип ще имаме готовност да кандидатстваме за Евро 2032. Като имаме готова инфраструктура, не бихме имали проблем. Инвестициите, които ще се направят, ще си оправдаят средствата по категоричен начин\", заяви Кралев. \r\nКакто е известно, преди около месец стана ясно, че България, Гърция, Сърбия и Румъния ще издигнат обща кандидатура за Мондиал 2030. За целта обаче четирите страни ще трябва да построят минимум 16 стадиона, отговарящи на изискванията. Към този момент има само едно такова съоръжение, което е в Румъния.", "date": "2018.11.29", "title": "България иска и Евро 2032"}
{"url": "https://www.standartnews.com/regionalni/elkhata-v-pernik-greyva-na-5-dekemvri-379452.html", "text": "Както и миналата година, така и тази тържественото запалване на коледните светлини ще бъде съпътствано с песни, танци, изненади. Кметът на града Вяра Церовска ще отправи специален поздрав към съгражданите си.. Перничани ще могат също така да изтеглят късмети от огромна коледна баница, нарязана на 1000 парчета. В кутия, поставена под елхата, пък малчуганите ще могат да пуснат своите писма до добрия старец Дядо Коледа. За доброто настроение на всички ще има танцьори, сурвакарчета и коледари,  каза зам.-кметът на Перник Севделина Ковачева.  ", "date": "2018.11.29", "title": "Елхата в Перник грейва на 5 декември"}
{"url": "https://www.standartnews.com/kultura/bnt-puska-tyutyun-v-chest-na-korabov-i-kokanova-379485.html", "text": "БНТ почита Никола Корабов и Невена Коканова с „Тютюн“.  90 и 80 години от рождението на големите кинаджии отбелязваме през декември.  В събота и неделя БНТ2 ще излъчи двете части на игралния филм по едноименния роман на Димитър Димов „Тютюн“. Адаптацията и режисурата са на Корабов, оператор е Въло Радев, а музиката е на Васил Казанджиев. \"Тютюн\" е създаден през 1961-ва, а година по-късно е награден със „Златна роза“ на Варненския кинофестивал. Работата си над сценария Корабов нарича „игра с огъня“ не само заради сложността оригиналния текст да бъде преведен на езика на киното, но и заради мъчителната съдба на самия роман. Той признава, че докато продължават критиките към Димов, той искрено му се е възхищавал. Изборът на Коканова за главната роля също се вписва в драматичната история на лентата. Членовете на Художествения съвет смятат, че младата стажант-актриса в Ямболския театър е неприемлива за образа на Ирина. Някои наричат нея „невзрачна“, а режисьора – „безумец“. Засипват го заплашителни писма, подложен е на безпрецедентен натиск, а срещу кастинга „въстава“ дори киногилдията. Димитър Димов предопределя решението, а ролята на Ирина отваря вратите на Коканова за киното. \"Тютюн\"  е представен на фестивала в Кан през 1963-та заедно с шедьоврите \"Осем и половина\" на Федерико Фелини и \"Гепардът\" на Лукино Висконти. Лично председателят на журито, великият Андре Мороа, посреща екипа с овации и целува ръка на Невена Коканова с думите: „Вие ме впечатлихте!“. Тя минава по червения килим заедно с Клаудия Кардинале, Жана Моро, Грегъри Пек и Бърт Ланкастър. Невена, която през декември можеше да навърши 80, в „Тютюн“ е екранна двойка с Йордан Матев, който си отива от театъра и киното едва на 40. Във филма се снимат Мирослава Стоянова, Стефан Пейчев, Луна Давидова, Волфганг Лангхоф, Петър Слабаков, Георги Стаматов, Цветана Островска, Георги Калоянчев, Григор Вачков, Никола Дадов и Иван Димов, чието име носи днес Хасковския театър. БНТ1 ще излъчи „Тютюн“ седмица по-късно – на 8 и 9 декември от 15 часа.", "date": "2018.11.29", "title": "БНТ пуска „Тютюн“ в чест на Корабов и Коканова"}
{"url": "https://www.standartnews.com/sport/leverkuzen-izmkna-11-vkshchi-s-ludogorets-379496.html", "text": "  Байер Леверкузен се спаси драматично от загуба от българския шампион Лудогорец в предпоследния мач от група А на Лига Европа. Двубоят игран в Германия завърши 1:1. Марселиньо откри за Лудогорец в 69-ата минута. Велсер обаче спаси домакините от Байер с невероятно късметлийски гол в 85-ата. Въпреки, че треньора на Лудогорец пусна доста от резервите българския тим стоеше по-добре през целия мач от домакините. В другата среща от групата АЕК Ларнака би като гост Цюрих с 2:1. В класирането води Байер с 10 т, пред Цюрих - 9. Лудогорец има 3 т. В последния кръг на 13-и декември Лудогорец приема Цюрих, а Байер гостува на АЕК в Ларнака.", "date": "2018.11.29", "title": "Леверкузен измъкна 1:1 вкъщи с Лудогорец"}
{"url": "https://www.standartnews.com/regionalni/bolnitsata-v-montana-s-nova-moderna-tekhnika-379454.html", "text": "Кметът Златко Живков и директорът на МБАЛ ”д-р Ст. Илиев”  в Монтана д-р Тони Тодоров представиха нова  модерна техника  за две отделения. Болницата вече разполага с  трансдюсер / приставка към ехограф/ за интракраниална доплерова диагностика на мозъчно съдови заболявания за неврологично отделение и операционна лампа за хирургията. Медицинската апаратурата от ново поколение  на стойност 50 000 лева е осигурена от община Монтана. Това е доказателство за доброто взаимодействие между местната власт и държавната болница – най-голямата в Северозапада.  Освен собствени средства, община Монтана е инвестирала в МБАЛ „Стамен Илиев” още близо  300 хиляди лева чрез проект по Трансгранично сътрудничество, припомни Златко Живков. „Закупуването на тази лампа от доста съвременно поколение ще улесни доста работата ни”, заяви главният лекар на хирургичното отделение д-р Красимир Каменов. През последните години в отделението се лекуват пациенти от съседните  области Видин и Враца. В болницата работят 592 ма души, 105 от тях лекари. Лекуват се хора от целия Северозапад.  Годишно  през отделенията преминават до 30 хиляди пациенти. За деветмесечието на годината болницата отчита счетоводна печалба от 6 000 лв и няма  задължения към доставчици, заяви директорът  д-р Тони Тодоров.", "date": "2018.11.29", "title": "Болницата в Монтана с нова модерна техника"}
{"url": "https://www.standartnews.com/regionalni/razshiryavat-starozagorskiya-park-artileriyski-379457.html", "text": " Близо 1 млн. лв ще задели община Стара Загора за paзшиpeниeтo нa най-новия пapĸ в града - „Apтилepийcĸи“. Това решиха днес на предпоследното си за годината заседание  общинските съветници. Над 580 000 лeвa пък бяха предвидени допълнително зa тeĸyщ peмoнт нa yлици, пoдмянa нa acфaлтoви и тpoтoapни нacтилĸи в ceлaтa. С 305 000 лeвa щe ce peмoнтиpa чeтвъpтoĸлacнaта пътнa мpeжa в общината.  Дo ĸpaя нa тази ще бъде завършена и нoвaта yлицa „Πeтĸaнa Зaxapиeвa“ в ĸвapтaл „Жeлeзниĸ“ в областния център. За това са предвиждат 260 000 лв. пo ĸaпитaлoвaтa пpoгpaмa на общината.Зaдeлят ce дoпълнитeлно и зa тeĸyщи peмoнти нa читaлищaтa в ceлaтa Mиxaйлoвo, Cтpeлeц, Гopнo Бoтeвo и Kaлитинoвo, нa пeнcиoнepcĸитe ĸлyбoвe в Лoзeн, Πлocĸa мoгилa и Бopoвo и нa здpaвнитe cлyжби в Maлĸa Bepeя, Πшeничeвo, Ocтpa мoгилa и Cлaдъĸ ĸлaдeнeц. \r\n Допълнителните средства в края на годината в общинcĸaтa xaзнa - над 1,4 млн. лeвa, са oт пpoдaжбaтa нa aĸциитe oт ĸaпитaлa нa „Бopca – Cтapa Зaгopa“ AД. \r\n ", "date": "2018.11.29", "title": "Разширяват старозагорския \"парк Артилерийски\""}
{"url": "https://www.standartnews.com/regionalni/koleden-bonus-za-kmetove-379453.html", "text": "Кметовете и кметските наместници на старозагорските села ще получат допълнително възнаграждение, в размер на половината от работната им заплатата. Това решиха на днешното си заседание общинските съветници в местния парламент на старозагорци. С коледната добавка към заплатата се разминаха само двама от 49-те селски първенци с наказания. На кмета на село Памукчии е бил със съставен протокол за отсъствие от заеманата длъжност, а кмета на Яворово, който е бил санкциониран заради неизпълнение на проект по ПУДООС. \r\n ", "date": "2018.11.29", "title": "Коледен бонус за кметове"}
{"url": "https://www.standartnews.com/sport/tibo-kurtoa-e-vratar-1-v-sveta-379498.html", "text": "Вратарят на Белгия и спортРеал (Мадрид) Тибо Куртоа беше определен за най-добър на своя пост за отиващата си 2018-та година според Международната федерация по футболна история и статистика. Куртоа, който това лято смени Челси с Реал (Мадрид), е на 1-ата позиция със 181 точки. Куртоа е третият вратар от Белгия в 32-годишната история на анкетата, който получава наградата след Жан-Мари Пфаф през 1986-та и Мишел Прюдом през 1994-та година. Второто място остана на вратарят на световните шампиони Юго Льорис, който пази на Тотнъм. Трети е италианският ветеран Джанлуиджи Буфон, защитавал вратата през годината на любимия си Ювентус, а сега и на Пари Сен Жермен.", "date": "2018.11.29", "title": "Тибо Куртоа е вратар №1 в света"}
{"url": "https://www.standartnews.com/regionalni/reka-veleka-zatvori-ptya-akhtopol-sinemorets-379466.html", "text": "По наводнената пътна отсечка можели да се движат само коли с висока проходимост. \r\nРека Велека преляла и затворила за пътя Ахтопол - Синеморец. Това съобщиха от областна администрация в Бургас. По наводнената пътна отсечка можели да се движат само коли с висока проходимост. \r\n Областният управител Вълчо Чолаков е организирал спасителен сапьорски екип, но към момента няма нужда от взривяване. \r\n ", "date": "2018.11.29", "title": "Река Велека затвори пътя Ахтопол - Синеморец"}
{"url": "https://www.standartnews.com/regionalni/profesor-e-buditelyat-na-rusenskiya-universitet-379460.html", "text": "Проф. Даниел Братанов е Будителят на Русенския университет. Това определиха с гласуване студентите от висшето училище. Номинацията му от възпитаниците на  Факултета по обществено здраве и здравни грижи, е подкрепена и от останалите студенти. Проф. Братанов е заслужил наградата заради благородния жеста към студент, пострадал при катастрофа, наложила ампутация на едната му ръка. Месеци наред колеги на студента организират дарителски кампании за събиране на средства за купуване на протеза на момчето. Помощта на проф. Братанов при финалното осигуряване на необходимата сума и избора на модел на протезата се оказали решаващи. Работата на учения в областта на роботиката е помогнала много за точния избор на протезта, с която студентът постепенно свиквал.  \r\n ", "date": "2018.11.29", "title": "Професор е Будителят на Русенския университет"}
{"url": "https://www.standartnews.com/regionalni/studt-otlaga-zapalvaneto-na-kolednata-elkha-379476.html", "text": "Заради очакваното застудяване утре отлагат запалването на коледната елха и празничните светлини във Велико Търново. Според метеоролозите темепратури щели да паднат до -9 и -6 градуса, съчетани и със снеговалеж.Детският празник и запалването на елхата бяха предвидени за петък привечер, но кметът на старопрестолния град Даниел Панов е разпоредил отлагането им за 4 декември /вторник/, отново пред сградата на общината. За тогава метеорологична прогноза сочела омекване на времето и температури малко над нулата.Отложено за същия ден е и дефилето на духовия оркестър на средното училище „Емилиян Станев\", който ще създаде празнично настроение за посетителите на Коледния базар в парк „Марно поле“. \r\n ", "date": "2018.11.29", "title": "Студът отлага запалването на коледната елха"}
{"url": "https://www.standartnews.com/regionalni/iranskiyat-poslanik-v-blgariya-e-rayat-379472.html", "text": "С идването си в България стъпих в Рая. Това заяви посланикът на Ислямска република Иран у нас Сейед Мохаммад Джавад Расули, който има зад гърба си над 35-годишен стаж в областта на дипломацията, при днешната си визита в Стара Загора. Дипломатът се срещна и разговоря с областния управител Гергана Микова, която го започна с икономиката на Старозагорска област, по-важните исторически и туристически забележителности в региона. Тя покани Негово превъзходителство на Празниците на розата в Казанлък през пролетта на следващата година.  \r\nСъщо като България Иран е известен с розопроизводството си. Там се произвеждат 90 процента от розовата вода в света. Според първия ирански дипломат у нас организирането на общ форум на български и ирански розопроизводители и преработватели би било полезно и за двете страни. Областният управител предложи домакин на бизнес срещата да бъде столицата на розите Казанлък и тя да се проведе в началото на следващата година", "date": "2018.11.29", "title": "Иранският посланик: В България е раят.."}
{"url": "https://www.standartnews.com/regionalni/vtoroklasnitsi-namerili-i-vrnali-pari-379483.html", "text": " Двама второкласници от средното училище \"Св. Климент Охридски“ в Ловеч - Виктор Яворов Митев и Ивайло Миленов Георгиев, са намерили пари в двора на школото и със съдействието на учител са ги върнали на притежателя им. Това съобщава днес електронния сайтgimnaziata.net.  сайт  \r\n Двете момчета са наградени от директора на училището с грамота за честност и добрина. \r\n ", "date": "2018.11.29", "title": "Второкласници намерили и върнали пари"}
