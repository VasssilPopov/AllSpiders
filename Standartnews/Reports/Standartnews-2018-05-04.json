{"url": "http://standartnews.com/biznes/beh_puska_obligatsii_za_e500_mln__-371157.html", "text": "Българският енергиен холдинг (БЕХ) се подготвя да пусне облигации на стойност 500 млн. евро, съобщиха от холдинга. Листването е планирано както на Ирландската, така и на Българската фондова борса. С набраните от облигационната емисия средства ще бъде рефинансирана предишната емисия, чийто падеж е през ноември 2018 г. Тя беше пусната през 2013 г. и постигна доходност от 4,28 на сто, като със събраните тогава средства бяха покрити задължения по проекта АЕЦ \"Белене\". БЕХ вече избра като консултанти за предстоящата си облигационна емисия Citigroup Global Markets Ltd. и \"Първа финансова бокерска къща\", като по информация от холдинга в процедурата са се явили седем кандидата. За листването на предстоящата облигационна емисия съобщи още през февруари изпълнителният директор на БЕХ Петьо Иванов.", "date": "2018.05.03", "title": "БЕХ пуска облигации за E500 млн."}
{"url": "http://standartnews.com/biznes/vivacom_s_56_rast_na_prihodite_kam_mart-371154.html", "text": "​VIVACOM запазва лидерска позиция на българския телеком пазар, отчитайки най-големи общи приходи за първото тримесечие на 2018 г. - 223 млн. лв., което е с 5.6% ръст спрямо същия период на 2017-а. Компанията е реализирала печалба  ., или с 11.6% нагоре. Увеличават се приходите от мобилни услуги и в края на март 2018  г.  От тях 89% са на абонаментен договор. Делът на приходите от мобилен интернет в общите приходи от мобилни услуги продължава да се увеличава, като през първото тримесечие на 2018 г. достига 41% спрямо 34% за същия период на 2017 г. Принос за положителната тенденция има  , измерено от GWS. VIVACOM е оператор номер 1 в предоставянето на най-модерната телевизионна услуга – интерактивна телевизия (IPTV). 47% от общо 451 000 клиенти с абонамент за платена телевизия към края на първо тримесечие на 2018 г. са избрали интерактивната телевизия, което представлява   спрямо същия период на предходната година.", "date": "2018.05.03", "title": "Vivacom с 5.6% ръст на приходите към март"}
{"url": "http://standartnews.com/biznes/punktove_za_tehnicheski_pregledi_ukrili_19_mln-371160.html", "text": ". Причината за това са колосалните разлики между подадените в транспортното министерство данни за броя на проверените автомобили и данните от фискалните им устройства. . Първоначалните оценки сочат, че общата сума на укритите приходи е в размер на 19,4 млн. лв. Ако тези несъответствия се потвърдят, на фирмите, които стопанисват пунктовете, могат да бъдат наложени и ревизии, допълват от НАП. Освен това приходната агенция ще проверява и за внесени осигуровки на работещите в пунктовете.", "date": "2018.05.03", "title": "Пунктове за технически прегледи укрили 19 млн."}
{"url": "http://standartnews.com/biznes/izprashtat_mostri_na_rakiya_za_svetoven_konkurs-371152.html", "text": "Българските производители на високоалкохолни напитки изпращат мостри за участие в един от най-авторитетните международни конкурси за спиртни напитки в света - 19-тото му издание ще се проведе от 21 до 23 август 2018 г. в Пловдив. „Българската високоалкохолна индустрия предлага напитки на високо ниво. Малцина знаят, че  , в сравнение със 120 милиона литра вино на година. Една от основните цели на Spirits Selection е да запознае международното жури с нови производители и с автентични напитки, каквито са произведените у вас.  и българската индустрия на спиртни напитки\",  коментира Тиери Хейнс, Директор на Spirits Selection. . Целта е да се рекламира страната-домакин, нейното производство, традиции, история и култура,\" допълва Меглена Михова от „Пробежекс\", представител на Конкурса в България. „Отличените с медал от Spirits Selection напитки повишават продажбите си с 20-25%\", пояснява тя. . Регистрацията за участие в Spirits Selection by Concours Mondial de Bruxelles 2018 се прави на онлайн на   Всеки производител трябва да изпрати по 2 бутилки от 1 мостра до: M&M Militzer & Muench BG Co Ltd., София 1336, ул. „Андрей Германов\" 11. Таксата за участие с една мостра е 186 евро, а за всяка мостра след третата има нарастваща отстъпка. . Родни производители на високоалкохолни напитки и на вино могат да предоставят за дегустация, както и да презентират своите напитки, още на 20 август 2018 г., на тържествената вечеря преди официалното откриване на Spirits Selection. „Това е прекрасна бизнес възможност за пряк контакт с  членовете на журито от цял свят – вносители, енолози, специализирани журналисти, лидери на мнение\", заключава Кристоф Сепулведа от „ Пробежекс\".  Успеваемостта на страната ни (спечелени отличия спрямо подадени мостри) e между 30% и 40%. През 2017 г., когато  1200 мостри от 54 страни се борят за отличие, българска напитка е отличена за първи път с Grand Gold медал. Spirits Selection е единственият пътуващ конкурс в света и единственият, който прави проверка на качеството на наградените напитки. Последните три държави-домакин на Spirits Selection са Чили (2017 г.), Мексико (2016 г.) и Китай (2015 г.). Представителят на Конкурса за България е „Пробежекс\".", "date": "2018.05.03", "title": "Изпращат мостри на ракия за световен конкурс"}
{"url": "http://standartnews.com/biznes/musala_soft_naema_450_novi_sluzhiteli-371158.html", "text": "Една от водещите български софтуерни компании - \"Мусала Софт\", планира да отвори нови офиси, включително и извън Европа, да назначи над 450 нови служители и почти да удвои настоящия си екип до 1000 души през следващите 2 г. \"Мусала Софт\" има офиси в София, Русе и Бургас, както и в Скопие, в които работят близо 550 служители. През последната година към фирмата са се присъединили 170 души. \"Мусала Софт\" има 21.4 млн. лева приходи и 1.6 млн. лева печалба за 2016 г., което я нарежда сред най-големите софтуерни компании в България. Повече от 90% от приходите й се дължат на стратегическите й клиенти. Около 20% са от проекти, свързани с интернет на нещата, 27% с обработката и анализирането на големи бази данни и над 10% с облачни услуги. Разработването на корпоративни ИТ системи формира около 30% от приходите й.", "date": "2018.05.03", "title": "Мусала Софт\" наема 450 нови служители"}
{"url": "http://standartnews.com/kultura/sara_dzhesika_parkar_shie_bulchinski_gashterizoni-371166.html", "text": "Сара Джесика Паркър работи върху колекция сватбени рокли и обувки за \"неконвенционални\" булки заедно с американския онлайн търговец \"Гилт\". 53-годишната актриса и дизайнерка, която през 2014 г. създаде собствената си линия обувки SJP, този път ще си партнира с уебсайта за онлайн пазаруване и лайфстайл, за да проектира 10 различни рокли, между които бъдещите булки да могат да избират. Освен самите рокли обаче колекцията ще предлага на жените и елегантни бодита, поли и модерни гащеризони във всевъзможни цветове, предназначени за онези жени, които искат да бъдат наистина различни и открояващи се на големия си ден. Дизайните на облеклата ще бъдат допълнени и от 15 стила обувки, създадени с обещанието да покрият всички бюджети и стилове.", "date": "2018.05.03", "title": "Сара Джесика Паркър шие булчински гащеризони"}
{"url": "http://standartnews.com/mneniya/bryuksel_shte_ostavi_bez_hlyab_300_hilyadi_nashi_semeystva-371155.html", "text": "На 15 и 16 май всички превозвачи излизаме на общонационален протест против опитите на Брюксел да въведе сериозни рестрикции на автомобилния пазар. Рестрикции, които неминуемо ще доведат до лавина от фалити на стотици хиляди български превозвачи. Затова ще блокираме столицата, всички магистрали, основни пътища и входно-изходните артерии на страната. Ненапразно сме избрали датите 15-и и 16-и май, тъй като именно тогава се очаква в София да дойдат един куп отговорни люде от Европейския съюз. В сряда на среща с парламентарната транспортна комисия призовахме депутатите и правителството да ни подкрепят, като застанат начело на нашия протест. Вече срещнахме пълна подкрепа в лицето на министър Ивайло Московски, който заплаши да подаде оставка, но да не застане срещу българските превозвачи, както и сред много депутати. Проблемът идва от т.нар. \"Първи пакет за мобилност\" и \"Втори пакет за мобилност\", които вече са изготвени, обсъждат се и скоро трябва да бъдат внесени в Европейския парламент. И двата пакета Казвам основно против България, защото всички останали страни отдавна работят за решаване на проблема и се договарят на най-високо ниво. А приемат ли се тези \"мобилни пакети\" в този вид, който досега се коментира, между 200 хиляди и 300 хиляди български семейства ще останат без хляб. Тава са семейства на водачи на товарни автомобили и автобуси, чиито работодатели след приемането на двата пакета ще фалират. Причината за това са новите изисквания относно времето за работа и почивка на шофьорите, които драстично ще увеличат разходите на превозвачите и ще предизвикат лавина от фалити. Като се започне от това, че след всеки две седмици работа шофьорът трябва да се върне в България, за да почива, и то без някой да го пита самият той има ли желание да за това, или не. На второ място - на водачите трябва да бъде осигурен хотел за 45 часа седмична почивка, разходите за който, разбира се, трябва да поемат превозвачите. Аз дори и не искам да коментирам дали водачът, достигнал лимита си от работни часове в някое село или малко градче, ще намери там хотел и дали в него ще има свободни места. Според мненията на много от самите водачи обаче, които от години работят на Запад, условията в поне половината от хостелите са много по-лоши от тези в шофьорската кабина, в която водачът си има и интернет, и телевизия, и хладилник, и удобно легло, и всички нормални условия за почивка. Но някой в Еврокомисията е решил, че на водачът му е зле да си почива в кабината за да печели икономиката на някои държави. Същото се отнася други нововъведения, като това за размера на командировъчните например, които трябва да са еднакви с тези на страната, на чиято територия в момента е водачът, и пр., и пр. И всички тези нови, уж \"хуманни\" за водачите условия, се правят само и само, за да изгонят българските превозвачи от техния пазар. Изобщо всичко в тези два т.нар. \"пакета за мобилност\" е един тюрлюгювеч, който един човек, въпреки иначе доброто си отношение към ценностите на Европейския съюз, не може да го приеме. Как да го приеме, след като зад него прозират икономически интереси на няколко конкретни държави, като Германия и Франция, а не на някаква политика, основаваща се на старите общоевропейски ценности. Най-малкото, защото така съставени, тези два \"мобилни пакета\" рязко противоречат на основната цел на ЕС за свободното движение на хора, стоки и капитали. И най-големият майтап е, че същите тези европейски чиновници по един начин разсъждават за товарните превози, а по коренно различен - за автобусните превози. Така например товарните превозвачи вече ще имат право да извършват каботажни превози само в рамките на 3 дни, докато за автобусите каботажът е напълно либерализиран. Което означава, че силните превозвачи от някои държави като Холандия и други ще изнесат автобусите си да работят по Испания, България и др. държави, докато ние нашите камиони не можем да ги изнесем по ЕС и ще фалираме.", "date": "2018.05.03", "title": "Брюксел ще остави без хляб 300 хиляди наши семейства"}
{"url": "http://standartnews.com/svyat/petima_zaginaha_pri_katastrofa_na_voenen_samolet_v_sasht__-371134.html", "text": "Авио инцидент в Съединените щати – петима души загинаха при катастрофа на военнотранспортен самолет. Машината се е разбила близо до летището на град Савана в американския щат Джорджия. Трагедията се е разиграла със самолет на Националната гвардия на Пуерто Рико. Той е изпълнявал тренировъчен полет и е паднал на пътно кръстовище. Същевременно самолет на авиокомпанията „Саутуест еърлайнс\" извърши извънредно кацане в Кливланд заради пукнатина на един от илюминаторите. Няма пострадали.", "date": "2018.05.03", "title": "Петима загинаха при катастрофа на военен самолет в САЩ"}
{"url": "http://standartnews.com/svyat/nominirat_donald_tramp_za_nobelova_nagrada_za_mir-371135.html", "text": "Американският президент Доналд Тръмп ще бъде номиниран за Нобелова награда за мир. Инициативата е на американски конгресмени, които изпратиха писмо до нобеловия комитет в Осло. Аргументът на 13-те конгресмени е, че Тръмп е заслужил наградата заради усилията за помиряване на двете корейски държави, премахването на ядрените оръжия от полуострова и постигането на мир. Любопитното е, че Тръмп беше номиниран за Нобел и през миналата година. Неговият предшественик Барак Обама получи наградата в същата година, когато встъпи в длъжност, което предизвика противоречиви реакции по света.", "date": "2018.05.03", "title": "Номинират Доналд Тръмп за Нобелова награда за мир"}
{"url": "http://standartnews.com/sport/v_roma_besni_na_kalpavite_referi_-371156.html", "text": "  Президентът на \"Рома\" Джеймс Палота поведе поредната доза мнения, че системата за видеопомощ на съдиите (VAR) трябва да се използва в Шампионската лига. \"Римляните\" бяха сериозно ощетени в реванша срещу \"Ливърпул\", след като съдията Дамир Скомина на няколко пъти сбърка в техен ущърб. И в крайна сметка англичаните ще играят финал след като спечелиха първия у дома с 5:2, а на реванша в Италия загубиха с 2:4. \"Вече стана абсолютно ясно, че системата е необходима в Шампионската лига, за да не се случват подобни неща. Свирят несъществуваща засада на Джеко, след това всички виждат играта с ръка, само не и съдиите. Знам, че е трудно да обвиняваш реферите, особено след като си загубил след два мача, но \"Ливърпул\" трябваше да остане с човек по-малко още в 63-ата минута. Поздравявам ги за класирането на финала, имат отличен отбор. Ако не се приложи скоро ВАР, такива неща превръщат Шампионската лига в посмешище\", коментира Палота. Алесандро Флоренци също се присъедини към мнението на шефа си. Според него при наличието на ВАР в срещите от Шампионската лига, финалът е щял да бъде друг. \"Горчивината остава. Особено, след като не беше отсъдена дузпа в наша полза, при която на съперник можеше да се покаже и червен картон. Ако беше станало 3:2 по-рано, можеше да се опитаме да сътворим чудото. Допуснахме седем гола в два мача, но при един от тях Мохамед Салах беше в засада. В реванша имаше доста спорни ситуации. Чистата дузпа срещу Един Джеко, която не беше дадена заради несъществуваща засада, очевидната игра с ръка в наказателното поле... Ако в Шампионската лига се използваше системата за видеоповторения (ВАР), то може би финалът щеше да бъде друг, а не \"Ливърпул\" - \"Реал\" М. ВАР отстранява много съмнения\", добави той. Съдията Дамир Скомина, който ръководи полуфиналния реванш от Шампионската лига между Рома и Ливърпул (4:2) е бил съкрушен в съблекалнята на „Олимпико\", след като осъзнал грешките си. „Реферът Дамир Скомина се е чувствал сломен в съблекалнята, след като осъзнал грешките си. Признал, че е сбъркал\", обяви италианският журналист Танкреди Палмери на профила си в „Туитър\".", "date": "2018.05.03", "title": "В \"Рома\" бесни на калпавите рефери"}
{"url": "http://standartnews.com/kultura/hilda_seche_meratsite_na_rachkov_shtastliva_e_s_priyatelya_si_plamen-371165.html", "text": "Хилда Казасян, която е  доста се забавлява с предложението за брак от водещия Димитър Рачков. Според новата сюжетна линия на шоуто актьорът няколко пъти публично демонстрира желанието си да се ожени за нея. \"Хубаво е на сцената винаги да правиш нещо ново, защото така е по-интересно. Не само за зрителите, но и за нас. А истината е, че в екипа всички сме приятели и просто се забавляваме\", обяснява певицата пред списание Love style. \"Много приятно върви връзката ни - спокойно, щастливо и хармонично. Най-ценното е, че всеки уважава и стимулира работата на другия. Безумно щастлива съм, че срещнах такъв мъж, защото тези хора наистина са рядкост\". , но двамата не сключиха брак, защото не искат да променят нещо, което смятат за хубаво. \"Единствената причина, поради която бихме вдигнали сватба, е да направим купон за приятелите ни. Иначе не виждам потребност. И аз, и той сме се женили и имаме приказни деца\", категорична е Хилда. , но Хилда ще я остави сама да избере своя професионален път, защото не е амбициозен родител. \"При всички положения, от това, което виждам, ще се занимава с нещо, свързано с изкуство. В нейната астрологична карта се вижда, че тя много ще пътува и за добро или за лошо има желание да учи в чужбина\", казва още Казасян.", "date": "2018.05.03", "title": "Хилда сече мераците на Рачков, щастлива е с приятеля си Пламен"}
{"url": "http://standartnews.com/biznes/prevedoha_na_fermerite_441_mln_za_zeleni_plashtaniya-371159.html", "text": "Държавен фонд  „Земеделие\" изплати над 441.2 млн. лева за Кампания 2017 по Схемата за плащане за селскостопански практики, които са благоприятни за климата и околната среда - зелени директни плащания (ЗДП). Подпомагане по схемата за зелени директни плащания получават 56 972 земеделски стопани. Фермерите, които имат право на плащане по СЕПП, трябва да спазват в рамките на всички свои хектари, отговарящи на условията за подпомагане, селскостопански практики благоприятни за климата и околната среда. Площите, заети с трайни насаждения нямат приложими зелени изисквания. Тези кандидати получават зелени директни плащания за допустимите си площи с трайни насаждения.", "date": "2018.05.03", "title": "Преведоха на фермерите 441 млн. за зелени плащания"}
{"url": "http://standartnews.com/mneniya/kachestvoto_na_zdraveopazvaneto_ne_zavisi_samo_ot_parite-371127.html", "text": "- Истината е тази, която вече навсякъде е казана. Става въпрос за пациентка в много тежко състояние, с последна степен на сърдечна недостатъчност на базата на аортен порок. Тя е била показана за точно такава щадяща интервенция като поставянето на аортна клапа без катетър и не е показана за конвенционално хирургично лечение. В края на изследванията, когато се събра консилиум, както се прави винаги, той взе решението, че тя е показана поне за това, но на следващия ден пациентката почина. Т.е. не се стигна до подаване на документи в Здравната каса, за да получим нейното одобрение за извършване на тази интервенция. Това са високорискови пациенти, те понякога умират и без лечение, понякога и с лечение. Това е истината. НЗОК направи проверка. Тази проверка може да бъде направена само по атрибутите, но не и за качеството на работата. Това, което установи Касата, е,  че на направената ехография има подпис на специализант, а няма подпис на специалист. Естествено, всеки специализант има ръководител и не може да направи каквото и да е изследване без ръководителят му да го наблюдава. Накрая, консилиумът, който е разглеждал целия случай, е от четирима професори, които са сложили подписите си. - До момента нито една от фирмите не е заявила, че ще приеме тази цена. Всичките фирми казват, че в момента са в преговори с производителите и ако те им дадат по-ниски цени и могат да се вместят в тази цена, ще се вместят. Една от фирмите категорично каза, че няма да се помести в тази цена. Обсъждахме вариант и с по-стара клапа - дали нейната цена може да бъде намалена. За нас е важно да има поне един такъв продукт поне на една фирма, за който да не се доплаща. Има хора, които не могат да си позволят това, а същевременно има показания, които не бива да се отлагат. И когато има поне една фирма с тази цена, която Здравната каса реимбурсира, може да не е най-доброто качество на продукта, но все пак спасява живот. Засега още нямаме такъв положителен отговор от никоя от фирмите. Логично е в такива случаи хората да доплащат. За съжаление, много малко могат да си позволят това. Пратили сме едно писмо до Министерство на здравеопазването, да видим какъв ще е отговорът. В края на краищата отговорността е на изпълнителния директор на болницата, защото той трябва да вземе решението дали да се доплаща или не и след това да поеме отговорността. И тук вече е препъникамъкът. Защото, ако той вземе решението да се доплаща, може да влезе в конфликт с работодателя си, т.е. с министъра на здравеопазването. Ако вземе решение да не се доплаща, тогава влиза в друг конфликт, защото това води до негативен финансов резултат на края на годината. Това е положението. - В момента имаме 16 одобрени пациенти, на които не сме поставили клапа, защото трябва да се реши въпроса с цената и т.н. Чакаме отговор от фирмите. - Здравната каса е длъжна да изпълнява бюджета, който е гласуван от парламента, и тя се опитва да преразпредели пари за повече консумативи, продукти и дейности. Би било жалко, ако парите, които се „спестяват\", се преразпределят за лекарства. Защото съотнешението между лекарства и болнична помощ е почти едно към едно, което никъде го няма. А иначе – няма нищо лошо да се опита да намали реимбурсираните цени. Предварително обаче трябваше да го знаем. Защото ние не можем да нямаме на склад тези консумативи.  Дали са стентове, клапи или протези – не може да ги нямаме на склад и то минимум по един брой от всеки номер и от всеки вид. Защото, когато пациентът е на масата – дали с интервенция, или с хирургия, ние не знаем кой номер ще е клапата, стента или протезата.  Ако знаехме предварително, че ще има намаление на цените, щяхме да вземаме тези продукти на протокол и нямаше да ги фактурираме. И тези, които сложим, щяхме да ги плащаме по старата цена. Но тези, които не сме сложили, и има нова цена, щяхме да ги фактурираме по новата цена. Така болницата нямаше да калкулира загуби. Това е много просто, ако знаехме предварително. Второ, според мен, Здравната каса би трябвало да направи един търг с тези компании за съответните продукти и на най-ниската цена да реимбурсира. Но ние ще знаем, че има един продукт, който е на тази цена. Вярно, може да не е с най-доброто качество, но ще знаем, че има един такъв продукт и хората няма да доплащат. Ако искат да имат нещо по-качествено, нека да си доплатят. Но няма да се постави на карта техния живот заради въпрос на доплащане. И аз мисля, че с течение на времето ще се намерят такива продукти. Пак казвам, ние сме писали до всички фирми, които снабдяват болницата. Първите отговори, които дойдоха от всички, бяха, че не могат на този етап да ги намалят. Една част казват, че са в преговори с фирмите-производители. Мисля, че в рамките на една-две седмици ще имаме яснота кои фирми могат да доставят тези продукти на цената, която Касата реимбурсира. И тогава нещата ще се уравновесят. Като, разбира се, ще остане загубата за болницата от това, че сме фактурирали на старите цени и след това няма как да ги променим с новите. - Има еволюция в моето виждане. Не забравяйте, че съм бил директор и на Здравната каса. Навремето бях напълно убеден, че не трябва да се премахва монопола на Касата в една малка държава, която вече няма и 7 милиона. Защото имахме лошия пример от Чехия и Унгария, където така се разбиха касите и след това фалираха. Сега вече съм по-склонен да мисля, че трябва да се премахне монопола. Но тука искам да отваря една скоба и да кажа едно голямо „но\". Това не може да стане с директива, не може да стане с нареждане. Това трябва да стане по естествен път. Как ? Като пакетът със задължително здравно осигуряване, който и без това е изключително раздут, се редуцира съобразно бюджета, който Касата има. За тази цел най-напред трябва да се остойностят дейностите. Всички медицински услуги трябва да бъдат реално остойностени, като в тях се включва и труда, а не само консумативите и материалите. Защото тези цени, които сега са за различни медицински услуги, са много стари. Оттогава минималната заплата нарасна повече от два пъти, да не говорим за цени на ток, вода и т.н. за съжаление, нищо не е свалило цените си – нито лекарствата, нито консумативите. Така че това са просто нереални цени. След като се намали пакетът, Касата ще заплаща монополно целия пакет. Но остава една голяма ниша, за която хората трябва да започнат да доплащат. Тази ниша може да се поеме от здравноосигурителните фондове, които сега се казват здравно-застрахователни фондове. Те могат да поемат тази ниша и постепенно в годините ще се види кои от тези здравно-застрахователни дружества са направили мрежа в цялата страна, имат най-много граждани, които са записани при тях, най-много опит. Следващият етап, след три-четири години, е, че ще може да се каже: тези граждани, които са записани като допълнително осигуряване при тях, на тях може да се поеме и основният пакет. И така по естествен път Касата няма да е  монопол. Някои от функциите й като контрагент на европейските дружества трябва да останат. Така че някои от нейните функции ще си останат монополни, защото другояче не може да бъде. Това, според мен, е пътят. - Парите са важни, но качеството не зависи само от парите. То зависи от много неща, едно от които са парите и те не са маловажни. Какво всъщност е здравеопазването? Нито Касата знае за какво плаща, нито пациентите знаят за какво получават услуга.  Стастиката показва, че пациентите си доплащат 40%. Никъде в Европа няма такова нещо. Максималното доплащане или съучастие е  20%, повече от тези проценти няма. Нашите хора плащат 40% и за съжаление голяма част от тези пари ги плащат под масата. Основните недостатъци на тази система са няколко. Първият е, че не се знае реалната цена на услугите. Това трябва да се направи най-напред. Вторият е, че хората доплащат без да знаят за какво доплащат, т.е. нерегламентираните плащания. Третият е, че никой не говори за качество. На четвърто място бих казал, че Националната здравна карта трябва да влезе в сила, но не само със задължителен характер, а и с възможността да актуализира сегашното състояние. Тоест, там, където няма предлагане на определени специалности, да се обяви инвестиция, за да могат да се развият тези специалности. Дали държавата ще намери пари, или частния капитал ще инвестира, няма никакво значение. Собствеността по конституция е равнопоставена, така че няма никакво значение. Там, където предлагането на услуги е повече от търсенето, Касата трябва да каже: ще сключим договор само за определен обем дейност и само с тези, които отговарят на определени изисквания за качество. По този начин ще се създаде известен ред. Защото всички знаем, че 400 болници са прекалено много за държава като България – 110 хил кв метра площ и по-малко от 7 милиона население. И това е, защото няма регулация. Никъде по света медицината не е чисто свободен пазар. Дори в Америка, където беще най-свободният пазар, започнаха да го регулират. Ако отидете в Париж и кажете: имам 120 милиона, искам да построя детска болница, ще ви отговарят: Не може, но по нашата карта има нужда от такава услуга в Северна Франция, отидете там да я направите. Тоест, има регулация. Такава в България няма. Както навремето във всеки гараж изниквна магазин за хранителни стоки, така сега и в какви ли не помещения – апартаменти, стари магазини за коли и т.н., се развиват болници. Това никъде по света го няма. На пето място бих посочил неефективното изразходване и на тези пари, които ги има.  Никой не може да каже дали те са много или малко, защото никой не е остойностил реално услугите. Когато се остойностят тези услуги и се види техният обем средностатистически за годините, тогава ще се прецени дали парите са много или не достигат, държавата не може да отпусне повече и трябва да се знае, че пациентите трябва да доплащат. Но не повече от 20% в зависимост от цената на една услуга. Колкото по-скъпа е услугата, толкова по-малък трябва да е процентът, за да могат хората да си го позволят. - През 2004 г. имаше такава идея. Когато министърът на финансите ме попита с колко ще се увеличи разходът, му казах  - около 30%. Отговорът беше, че това е ужасно много и не може да се въведе. Оттогава най-малко три пъти се увеличи разходът. И най-лошото е, че тези пари не се изразходват ефективно. Всички знаем, че се отчитат дейности, които въобще не са извършени и за тях се дърпат пари от Касата. Или пък, което е най-лошото, се отчитат дейности, които не са показани да се извършват. Ако първият път е чисто източване на Касата, вторият път се застрашават здравето и живота на пациента. И никой не контролира тези неща. Много е важно също така, пак повтарям, липсата на контрол на качеството. - За това е Националната здравна карта. Дали са общински болници, областни, университетски или частни няма никакво значение. Всичките трябва да са равнопоставени. В момента има една нелоялна конкуренция между частните и държавните болници, а трябва да са равни. Когато от картата знаем, че в една област са необходими някакви услуги, трябва да видим какво е качеството, да преценим какво трябва да се направи. Ако е нужно – двама души, например, да отидат да специализират еди-къде си и трябва да се купи еди-какъв си апарат. Ако държавата има пари, ще инвестира, ако няма, обявява къде има възможност да се инвестира и инвеститорите ще си направят сметката имат или нямат интерес. Там, където има свръхконцентрация на предлагане на медицински услуги като София, Пловдив, Варна и т.н. също са нужни мерки. Какво значи това да има шест кардиохирургии в София? Във Виена и Берлин има по две, а в София – шест. Да се каже – ще останат две. Има си конкурс по 12 показателя – смъртност, усложнения, инфекции и т.н., обем на дейности, каква апаратура има, и може да се реши кои да останат. Не се ли реже до живо, няма спасение. Това е единственият път. Няма нищо страшно и ще ви дам един пример. Кицбюел – един от най-добрите зимни курорти в Австрия, си затвори болницата. Прецениха, че не е ефективно съществуването й там, въпреки че само туристите са половин милион. Беше казано, че Инсбрук е само на стотина километри. Разбира се, има хеликоптери, много бързи линейки, аутобан, който отива до там. И никой не протестира срещу затварянето на тази болница. В Швейцария в рамките на осем години се съкратиха 18-20% от болниците. И това в страна, в която бюджетът за здравеопазване се равнява на БВП на България. Защо богатите могат, а ние, бедните, не можем? - Защото трябва да има политически консенсус. Защото политиците, като дойде време за такива промени, казват, че наближават избори. На изборите губят, идват другите, те на свой ред губят и т.н. Това е популизъм. Става въпрос за първично непопулярни мерки, които дават резултат в рамките на една-две години. И хората ще бъдат много щастливи след това, защото няма да ги карат да плащат под масата, ще знаят къде отиват парите и защото, когато има това доплащане, той ще има три ефекта. Първият е контролен. Когато знаеш, че вадиш от джоба си пари, се замисляш – трябва ли да ми правят дадена манипулация, чакай да взема второ мнение. Друг позитив – ако някой тръгне да лъже с ЕГН-то ви, той трябва да плати допълнителните пари, за да извърши такава измама. Вторият ефект ще е възпитателен – когато трябва да се застраховаш някъде или да отделяш бели пари за черни дни, започваш да се замисляш малко повече как живееш. Не е случайно това, че на българина като му бръкнат в джоба, тогава има ефект – така е и по отношение на спазването на правилника за движение по пътищата. Третият ефект е, че се отваря нишата за здравно-осигурителните фондове. - Защото не са ни в ред нещата. Защото все още диагностиката и лечението на тези заболявания не е навременна. Хората късно посещават лекар, тъй като са свикнали да търпят и да не обръщат внимание на здравето си. Да не говорим пък за здравословния начин на живот, той касае профилактиката. Когато късно ходим на лекар, тогава рисковете от усложнения са много по-големи. Ако пък и не сме правилно диагностицирани в началото, тогава рисковете стават още по-големи. Ако сме лекувани не по правилата на добрата медицинска практика, рисковете също се увеличават. В Европа има препоръки за лечението на сърдечно-съдовите заболявания. И двете дружества в България – по кардиология и по кардиохирургия, сме ги приели, но имам наблюдения, че не винаги се спазват. Това е нормално, след като никой не следи за тяхното спазване. Изпълнението на препоръките е гаранция за качеството, но в България няма оценка на качеството. Иначе постигнахме големи резултати в лечението на инфаркта. Програмата „Stent for life\" допринесе много хора да не бъдат инвалидизирани. - Бог да я прости, Баба Ванга можеше да каже. Аз не мога със сигурност да кажа такова нещо. Шансът на по-младите е по-голям да доживеят. Но за да доживеем реформата, трябва да има политически консенсус и хора, които знаят как и какво да направят.", "date": "2018.05.03", "title": "Качеството на здравеопазването не зависи само от парите"}
{"url": "http://standartnews.com/mneniya/bsp_vdigna_shum_no_ne_uluchi_kozovete-371128.html", "text": "БСП постигна доста шум с първомайския митинг. Броят на участниците не беше малък, а и други години събитието минаваше по-незабелязано, което означава, че има известна мобилизация.  Парадоксално, както често става, третата силна страна на митинга беше, че правителството даде пресконференция срещу него. По този начин го легитимира. Отново влязохме в добре познатата спирала: акция- контраакция, скандал - контраскандал, което стяга и двата лагера. Като минус за БСП може да се отчете, че изведе на преден план темите за бедност, корупция и т.н., а в същото време отдавна не е имало толкова позитивни масови възприятия за икономиката на страната и респективно - за качествен живот. А това прави тезата на социалистите за антисоциално управление на кабинета \"Борисов 3\" малко по-слаба. Напротив, това даже е управление, което в общи линии гледа не само да не намалява никакви разходи, а дори е доста разточително по някои параграфи. Само и само властта да не се разклати, само и само да няма претенции към нея. В общи линии, който каквото иска, го получава. В този смисъл социалните козове малко са иззети от ръцете на  БСП. Но малко. В момента опозицията е може би най-силна от доста време насам. Всъщност големият въпрос пред БСП е дали може да бъде управляваща партия, т.е. дали се възприема като потенциално управляваща. Защото отговор на въпроса как БСП се възприема като опозиция вече имаме. Възприема се с авторитет, особено на фона на БСП отпреди две години. Водената от Корнелия Нинова има ярко поведение, но въпросът е дали е алтернатива Нещо, което тепърва ще се разбере. БСП има много голям шанс, че идват точно местни избори. И този шанс се нарича балотаж. На втория тур на кметските избори могат да се случат неща, подобни на тези, които видяхме на президентските избори и на извънредния вот в столичния квартал \"Младост\". Пробив в системата е възможен по една много проста логика. На балотажа всичките опозиции се събират в едно. Получава се антивот срещу фаворита. В момента имаме силен ГЕРБ, по-слаба от него БСП и много по-слаба друга опозиция: синьо-зелено- виолетова. Тя е доста шумна, креативна и дразни Борисов и другите, но във всеки случай не е много силна. Ако като свои кандидати за местния вот БСП излъчи по-консенсусни фигури, а не някакви социално-консервативни радикали, обърнати на Изток, като нищо на балотажа ГЕРБ може да има доста сериозни проблеми. Защото и малките опозиционни партии може да подкрепят, макар и с отвращение, червения кандидат в името на победата над ГЕРБ. Друг аргумент в полза на соцпартията е, че има много сериозно износване в управлението. То се видя точно от пробиви като при избора за президент на Румен Радев, както и на Десислава Иванчева за кмет на \"Младост\". Уж всичко изглежда спокойно, а накрая се стига до изненада. Очаква се появата на нещо напълно ново Видя се как преди президентските избори ГЕРБ не на шега водеше с 2:1 в проучванията, но в един момент се появи човек като летеца Румен Радев и като нова алтернатива буквално за един месец обърна резултата. Казусът \"Иванчева\" беше същият. Видя се как в един момент моделът на местно самоуправление на ГЕРБ въобще не е тази крепост, която са си мислели. За да преодолее това износване Борисов измисля нови и нови сюжети. Преди беше отмъстител, после строител, после помирител, после вече - международен помирител. Но все пак това не е Борисов от 2009 г.  Той вече е статукво, а не протест. Не бих казал, че премиерът губи рейтинг, защото той се е опрял на твърдия електорат на ГЕРБ. Въпросът е, че рейтингът му е по-нисък от този на хора като Румен Радев и Мая Манолова и вече се мери със Слави Трифонов и по-ярките министри. С други думи в България има протестни настроения дори само от дългия престой на това управление. Нормално е да има трупане на раздразнение от целия политически елит. Но това, което спасява Бойко Борисов, освен споменатите по-горе превъплъщения, е, че БСП трудно може да събере някаква голяма периферия и да се позиционира като управленска алтернатива. Спасява го това, че икономическите показатели са добри. Спасява го, парадоксално, напрежението по света, което кара хората да се държат по-скоро за сигурното. Съжалявам за битовия израз, но вероятно Борисов ревнува от Радев. Президентът малко се  позиционира като един рестартирал Борисов. Пак мъжки образ, пак с пагони, пак на вълната на протест и то този път актуален, като че ли малко по-източно звучащ. Като цяло това е една нормална ситуация. Мисля, че Борисов е помъдрял политически и отдавна е наясно, че новото се котира повече. Затова са и атаките на ГЕРБ, които целят да влизат в сражения и да потапят президента. За момента не успяват, но битката продължава.", "date": "2018.05.03", "title": "БСП вдигна шум, но не улучи козовете"}
{"url": "http://standartnews.com/mneniya/pozitivite_ot_priemaneto_na_evroto__shte_se_usetyat_oshte_s_vlizaneto_v_erm_ii-371148.html", "text": "Позитивите за икономиката на България от присъединяване към еврозоната са както краткосрочни, така и дългосрочни. Те ще започнат да се усещат още в момента, в който официално започне процеса на присъединяване и страната влезе в чакалнята на еврозоната (ERM II). Това се посочва в доклад на Института за пазарна икономика за ефектите за българската икономика от присъединяване към ERM II и еврозоната, приключил в края на април. Покачването на кредитния рейтинг в повечето страни се наблюдава първо още при влизането в чакалнята на еврозоната, ERM II, а допълнително повишение обичайно има и при приемането на еврото. Вдигането на рейтинга води до по-ниски лихви за държавата, бизнеса и гражданите и осигурява по-лесен достъп до финансиране и повече инвестиции в икономиката. По-важното следствие е, че подготовката на България за влизане в ERM II и еврозоната ще даде тласък за реформи. Влизането в ERM II ще е свързано с поемане на ангажименти за структурни промени, които да гарантират „висока степен на устойчива конвергенция\", както изисква чл. 140 от Договора за функционирането на ЕС. Очакваният положителен ефект може да се сравни с подготовката за членство в ЕС – десетилетието от 1997 г. до 2007 г. беше най-доброто за растежа на България. За местните банки приемането на еврото ще означава и автоматично включване в Европейския банков съюз, който се изгражда от 2014 г. насам в рамките на еврозоната. Влизането в еврозоната и достъпът до общите ѝ фондове пък е застраховка срещу бъдещи кризи (например, 700-милиардния Европейски механизъм за стабилност, единния механизъм за преструктуриране на проблемни банки и достъпа до ликвидност и рефинансиране от ЕЦБ). Това ограничава силно рисковете за банковата система, а за фиска осигурява по-лесно преминаване през периоди на кризи. Влизането в еврозоната намалява и транзакционните разходи по обмен на валута и таксите по банкови преводи. По изчисления на ИПИ, само спестените разходи по обмяна на валута за целите на външната търговия надхвърля 450 млн. евро на година. Това е близо 1% от БВП и е равносилно на намаление на данъка върху печалбата на фирмите наполовина. Спестените по този начин близо 1 млрд. лева ще останат в българските фирми. Отделно, присъединяването към еврозоната ще доведе до намаление на таксите по банкови преводи към еврозоната. Това ще спести разходи за българския бизнес и граждани от порядъка на 5-6 млн. евро всяка година. Митовете около членството в еврозона са силно преувеличени или несъстоятелни. „Инфлацията ще скочи\" - опасенията от висока инфлация са силно преувеличени. Според анализите на ЕЦБ, ОИСР и други институции, проинфлационният ефект, ако въобще го има, не надхвърля 0,3 пр. пункта в отделните страни, което е много под 1%; „Растежът на българската икономика ще се забави\" - сравнение между страните от ЦИЕ в еврозоната и тези извън нея не показва какъвто и да е негативен ефект върху ръста на икономиката от влизането в еврозоната; „България ще се превърне във втора Гърция\" – двете страни имат фундаментална разлика и в добрите, и в лошите времена; всяка година България има по-висок икономически растеж от Гърция, а българският държавен дълг е седем пъти по-нисък от гръцкия. Страната ще пропусне много, ако отложи кандидатстването или се забави. В настоящите добри времена за европейската и българската икономика вероятността за положително решение при кандидатстване в ERM II е по-голяма. ERM II или т.нар. „чакалня на еврозоната\" не е приемала страни повече от десетилетие именно заради кризата и затова сегашният благоприятен момент трябва да се използва. България също е в по-добра позиция – страната вече излезе от групата на страните с прекомерни макроикономически дисбаланси, наскоро беше повишен кредитният ѝ рейтинг, а през януари 2018 г. пое и председателството на ЕС. Междувременно еврозоната непрекъснато се променя. Еврозоната се интегрира по-бързо от останалата част на ЕС и се създава реален риск от Европа на две скорости. Изпусне ли се възможността сега, България може да чака дълго за следващ благоприятен момент.", "date": "2018.05.03", "title": "Позитивите от приемането на еврото  ще се усетят още с влизането в ERM II"}
{"url": "http://standartnews.com/balgariya/chudo_s_dazhd_se_sluchi_v_kraevo-371162.html", "text": "Чудо се случи в ловчанското село Краево навръх 2 май, когато светата ни православна Църква чества паметта на Св. Цар Борис. Ловчанският митрополит Гавриил посети селото, чийто храм носи името на Покръстителя на българския народ, и възглави архиерейска света литургия. В нея съслужиха председателят на църковното настоятелство при храма ставрофорен свещеноиконом Алекси Александров и ставрофорен свещеноиконом Кънчо Кабадийски от Ловеч. В своята проповед митрополит Гавриил изтъкна равноапостолния подвиг на св. цар. Борис, благодарение на който България е станала християнска държава. Владиката припомни, че блаж. Теофилакт Български пише, че мощите му са били открити нетленни, което разкрива неговата святост. Председателят на църковното настоятелство при храма ставрофорен свещеноиконом Алекси Александров благодари на хората, направили възможно обновлението на храма в Краево, като мнозина освен със средства се включили и с личен безвъзмезден труд. И сподели, че наскоро, преди самото боядисване на храма, се помолил дръвчетата около църсвата да бъдат напоени, защото заради сушата са щели да се разболеят. „Господи, аз ще боядисам храма, а Ти полей дърветата\", споделя отец Алекси. Той и местните хора засвидетелстват, че след това е започнал да вали дъжд единствено в църковния двор, който полял дърветата. По този начин, според вярващите, Бог ги укрепил в Православната вяра.", "date": "2018.05.03", "title": "Чудо с дъжд се случи в Краево"}
{"url": "http://standartnews.com/balgariya/_chas_po_pravoslavie_vavezhdat_vav_vidin-371161.html", "text": "От началото на новата учебна година във видинските училища и детски градини започва изучаване на предмета \"Религия и православие\". Това съобщиха на съвместна пресконференция кметът на Видин Огнян Ценков, Видинският митрополит Даниил, богословът и преподавател по \"Религия и православие\" в община Кюстендил Ивелина Николова и началникът на Регионалното управление на просветното министерство Веселка Асенова. Инициативата за преподаване на \"Религия и православие\" в учебните заведения на Видин е на митрополит Даниил, който зае поста през февруари тази година. На среща с директори на училища и детски градини беше разяснена необходимостта от изучаване на предмета в училище, както и провеждането на разяснителна кампания сред родителите от началото на новата учебна година. \"Опитът ни показа, че въпреки съществуващата нормативна база за преподаване на предмета \"Религия и православие\" в училище, въпреки че има и учебни помагала, от огромно значение за началото на този процес е подкрепата на местната власт и Регионалното управление на образованието\", каза митрополит Даниил. В няколко общини в страната предметът \"Религия и православие\" се изучава в учебните заведения и детските градина с подкрепата на местната власт. Това са Кюстендил, Петрич, Русе, Бургас, Пловдив, София и Варна, каза Ивелина Николова. От началото на новата учебна година предстои провеждането на родителски срещи в учебните заведения и детските градини, където ще бъде разяснена формата, съдържанието и представени преподавателите по предмета в учебните заведения, добави Веселка Асенова.", "date": "2018.05.03", "title": "Час по православие въвеждат във Видин"}
{"url": "http://standartnews.com/balgariya/mladezh_prebi_meditsinska_sestra_v_svoge-371144.html", "text": "22-годишен мъж е пребил медицинска сестра в Своге, съобщават от Областната дирекция на МВР в града. Побоят станал около 16 часа в  сряда. Към 16.20 часа на телефон 112 постъпил сигнал, според който мъж е нанесъл побой на дежурната медицинска сестра в многопрофилната болница в града. На мястото пристигнал екип на полицията. Униформените установили, че жената е пребита и взели показания от нея. Мъжът я е удрял с ръце и крака. Започнало е разследване по случая и установили самоличността на извършителя - 22-годишен местен жител. Нападателят е задържан за срок до 24 часа. По случая е образувано и досъдебно производство. Работата по случая продължава.", "date": "2018.05.03", "title": "Младеж преби медицинска сестра в Своге"}
{"url": "http://standartnews.com/balgariya/do_10_000_lv_ot_lidl_za_obshtestveni_proekti-371153.html", "text": "\".До 20 юни граждански организации могат да кандидатстват със свои проекти с предложения до 10 000 лв. през сайта на инициативатa  . Целта на най-голямата социално отговорна инициатива на Лидл България е да допринася за един по-пълноценен и по-качествен начин на живот на хората в различните региони в страната. Инициативата се реализира в партньорство с Фондация „Работилница за граждански инициативи\" и Български дарителски форум. „Успехът на първото издание на програмата ни мотивира да я продължим и през тази година и да дадем възможност на още организации да участват и да спечелят финансиране за  . През изминалата година получихме 425 кандидатури, от които с помощта на експертно жури избрахме 31. Те получиха финансиране на обща стойност малко над 250 хил. лева. Очакваме още повече кандидатури във второто издание, които могат да бъдат изпращани до 20 юни. Вярваме, че когато добрите идеи срещнат подкрепата и енергията на хората, можем наистина да направим живота по-добър\", коментира Милена Драгийска, главен изпълнителен директор на Лидл България. \". През него преминаха близо 80 учители и по този начин успяхме да стигнем до над 15 600 ученици само за една учебна година\", каза Димитър Желев от Сдружение български географски портал „Географ БГ\". . Чрез мобилна апликация, бийкъни и печатни материали с иновативен и интересен дизайн, направихме посещението в музея не само по-приятно, но и по-пълноценно\", представи проекта си Камен Козарев от Сдружение „Приятели на Регионален природонаучен музей – Пловдив\". И тази година Лидл България запазва мащаба на инициативата, областите, в които организациите могат да подават проекти, както и националния обхват на програмата,  В периода от 14 май до 10 юни 2018 г.  . Със събраните средства компанията поема ангажимента да финансира проекти, свързани с образователни инициативи, опазване на околната среда, култура и историческо наследство, както и активния начин на живот.  - наличност на цялата изисквана документация, оценка по качествени критерии, включително устойчивост, иновативност, и значимост на идеята  за местните общности. Всички проекти, отговарящи на административните критерии, ще бъдат оценявани от експертно жури - утвърдени лидери на обществено мнение с експертиза в оценяването на социални проекти. В третия етап избраните проекти ще бъдат оценени от служителите на Лидл България.", "date": "2018.05.03", "title": "До 10 000 лв. от Лидл за обществени проекти"}
{"url": "http://standartnews.com/balgariya/ananiev_nyama_da_se_spestyavat_pari_ot_speshnata_pomosht-371147.html", "text": "Няма да се спестяват пари от спешната помощ, каза министърът на здравеопазването Кирил Ананиев по време на заседание на парламентарната комисия по здравеопазване. Сумата за спешната помощ през тази година за областните болници няма да бъде по-малка, отколкото през миналата година, увери той. Министър Ананиев допълни, че ще се сключат договори с всички спешни центрове, с които е имало договори и през миналата година. Може да има промяна във финансирането на един или друг център, но то ще бъде на база преминал болен, каза още той. По думите му в момента се събира информация и ще се направи анализ, за да може от следващата година да има диференцирано плащане на база качество и количество оказана помощ. Министър Ананиев каза още, че са подписани договори с държавните и общински лечебни заведения и вече им е изпратен аванс. Започваме ритмично финансиране на тези лечебни заведения на месечна основа, за да има регулярни плащания, каза още той.", "date": "2018.05.03", "title": "Ананиев: Няма да се спестяват пари от спешната помощ"}
{"url": "http://standartnews.com/balgariya/nap_s_masovi_proverki_na_punktovete_za_godishni_tehnicheski_pregledi-371146.html", "text": "НАП започва масови данъчни проверки в пунктовете за годишни технически прегледи (ГТП). Освен за издаването на касови бележки и отчитането на оборота, инспекторите ще следят и за спазването на осигурителното законодателство. Това съобщават от пресцентъра на НАП. Обобщените данни за извършените прегледи, които всички пунктове за ГТП подават към Министерство на транспорта, информационните технологии и съобщенията, са анализирани в приходната администрация, като са съпоставени с данните от фискалните им устройства. При 326 пункта са установени значителни разлики между подадената информация за прегледаните автомобили и отчетените приходи на касовите апарати. Първоначалните оценки сочат, че общата сума на укритите приходи е в размер на 19,4 млн. лв. Ако тези несъответствия се потвърдят, на фирмите, които стопанисват пунктовете, могат да бъдат възложени и ревизии, допълват от НАП. От приходната администрация напомнят на клиентите на пунктове за ГТП, че за всяка заплатена от тях такса за преглед задължително трябва да получат и касова бележка. За нарушения на данъчните изисквания могат да се подават сигнали на телефона на НАП 0700 18 700.", "date": "2018.05.03", "title": "НАП с масови проверки на пунктовете за годишни технически прегледи"}
{"url": "http://standartnews.com/balgariya/borisov_dobriyat_dialog_s_turtsiya_da_se_zapazi_zaradi_sporazumenieto_za_migrantite-371145.html", "text": "Премиерът Бойко Борисов се срещна с президента на Австрия Александър ван дер Белен, който е на официално посещение в България. Двамата обсъдиха обстановката на Балканите и перспективата пред страните от региона за постигане на стабилност, транспортна и дигитална свързаност и икономически растеж. Темата е приоритет за Българското председателство на Съвета на ЕС и е във фокуса и на бъдещото Австрийско председателство. Министър-председателят Бойко Борисов информира австрийския президент за проведените срещи с лидерите от региона, както и с международните финансови институции, които се ангажират с реализацията на инфраструктурните проекти на Балканите. Обсъдени бяха и възможностите, които предоставя Дунавската стратегия като инструмент за насърчаване на икономиката и връзките между страните. Ван дер Белен приветства усилията на България за опазването на външната граница на Европейския съюз и задържането на миграцията до нулеви нива. Премиерът Борисов подчерта, че една от причините да се запази добрият диалог с Турция е споразумението за мигрантите да остане работещо. „Това е беше и целта на лидерската среща във Варна на 26 март, когато се договорихме диалогът да се възстанови и споразумението за мигрантите да продължи действието си\", посочи българският премиер. Българският премиер и австрийският президент обсъдиха и развитието на двустранните търговско-икономически отношения, които оцениха като отлични. Отчетен беше ръст на износа за Австрия от близо 7% за последната година и доброто партньорство между български и австрийски компании в сферата на инфраструктурата и комуникациите.", "date": "2018.05.03", "title": "Борисов: Добрият диалог с Турция да се запази заради споразумението за мигрантите"}
{"url": "http://standartnews.com/balgariya/dyado_yoan_otsluzhi_liturgiya_v_golyamata_bazilika_v_pliska-371163.html", "text": "На 2 май 2018 г., когато Православната църква отбеляза навършването на 1153 години от покръстването на България и 1111 години от успението на светия благоверен цар Борис-Михаил, Негово Високопреосвещенство митрополит Йоан възглави светата Литургия в Голямата базилика в Плиска. Заедно с него в празничното богослужение взеха участие Негово Високопреподобие архимандрит Емилиан - официален гост от Доростолска епархия, както и десетки духовници от епархията, сред които ставрофорен иконом Димитър Стоев - протосингел на Варненска и Великопреславска света митрополия, ставрофорен иконом Димитър Николов - архиерейски наместник на Шуменска духовна околия, ставрофорен иконом Иван Дойчев - архиерейски наместник на Добричка духовна околия, ставрофорен иконом Славчо Проданов - архиерейски наместник на Търговищка духовна околия, ставрофорен иконом Дончо Александров - епархийски съветник, ставрофорен иконом Петко Минчев - епархийски надзорник, протойерей Георгий Стоименов - архиерейски наместник на Провадийска духовна околия и иконом Андрей Стефанов - председател на храм „Свети цар Борис\" - Плиска. Въпреки делничния ден, множество християни присъстваха на светата литургия, песенно украсена от мъжкия църковен хор при митрополитския катедрален храм „Успение Богородично\" с диригент Валентин Кубратов. Сред официалните лица бяха Милена Недева, кмет на  Каспичан, и Тонка Начева, кмет на Плиска. Митрополит Йоан насочи вниманието на всички присъстващи към повода за отслужване на светата Литургия в пределите на древната базилика - свети цар Борис-Михаил Покръстител. „Днес е Преполовение или преполовяване на дните от празника Възкресение Христово до празника Петдесетница, или припомнянето на онези събития, които се случиха и които са описани от свети Йоан Богослов в шестата, седмата и осмата глава на неговото свето Евангелие... Много ясно прозвучаха думите на този евангелист на любовта, Христовия ученик, за да стане ясно, че чрез този празник Преполовение напълно се утвърждава мисълта, че Иисус е Христос, че Иисус е Божият Помазаник, че Иисус е Месията на света, че Иисус е Синът Божий, и Неговото Богосиновство се засвидетелства с всичко онова, което Той върши в името на Бог Отец и за което Отец свидетелства. Следователно този празник е особено важен, защото той отново препотвърждава нашата вяра във Възкръсналия Спасител, в Неговата мисия в света и най-вече Неговото Божествено достойнство - Месията, Изкупителя, Спасителя, Сина Божий\", каза архиереят. Митрополитът отбеляза още, че днес празникът Преполовение се съчетава с успението на светия благоверен цар Борис-Михаил Покръстител български и че мястото, където се отслужва Литургията е свято - древната базилика в старославна Плиска. Архиерят изрази своята благодарност към всички присъстващи и допринесли за отслужването на светата богослужба, пожелавайки здраве и духовни сили на всички. Митрополитският дякон Любомир Георгиев произнесе многолетствие за всички празнуващи своя имен ден днес, за всички духовници и християни.", "date": "2018.05.03", "title": "Дядо Йоан отслужи литургия в Голямата базилика в Плиска"}
{"url": "http://standartnews.com/balgariya/angelkova_ochakva_pouspeshen_leten_sezon_ot_minalogodishniya-371143.html", "text": "Ще има засилен и постоянен контрол. Ще извършваме внезапни проверки на местата за настаняване и хранене, в които ще участват и екипи на министерството на туризма. Ще бъдем безкомпромисни, за да не ставаме свидетели на места като така наречените \"хотели на ужасите\". Това заяви във Варна министърът на туризма Николина Ангелкова. След среща с кмета на града Иван Портних и областния управител Стоян Пасев, министър Ангелкова изрази увереността си, че този летен сезон ще бъде по-силен от миналогодишния. \"За месеците юли и август високата категория хотели по Северното Черноморие са напълно резервирани, а извън двата месеца резерваиите са вече на 90%. Министерството няма начини да стимулира собствениците на хотели да повишат категорията си, но се работи активно по облекчаването на процедурите и значителното намаляване на необходимите документи\", обясни Ангелкова. По нейните думи интересът на чуждестранните и на нашите туристи все повече е насочен към хотели с по 4 или 5 звезди. Освен това вече била облекчена и процедурата за наемане на сезонни работници извън рамките на Европейския съюз, което привличало работници от Русия, Украйна и Молдова по нашето Черноморие. За активния летен сезон и това лято във Варна ще бъдат командировани 120 полицаи от вътрешността на страната, а в курортните комплекси отново ще има техни колеги от Румъния и Германия. \"Надяваме се този сезон наистина да е по-успешен от миналогодишния. Само за първите 4 месеца на тази година чуждестранните туристи, които са пристигнали във Варна са с 27% повече от първите четири месеца на 2017-а. Затова сме оптимисти\", допълни кметът на Варна Иван Портних. Според министър Ангелкова и кметът Портних максимум до края на другата седмица ще бъдат приключени ремонтите на пътищата от републиканската пътна мрежа. А от 1-и юни ще започнат масовите проверки по Черноморието по заведения и хотели. Ще има изнесени виртуални приемни на Комисията за защита на потребителите, в които всеки може да подаде сигнал за нарушение.", "date": "2018.05.03", "title": "Ангелкова очаква по-успешен летен сезон от миналогодишния"}
{"url": "http://standartnews.com/balgariya/parlamentat_shte_obsazhda_deputatskite_zaplati_i_vakantsii-371131.html", "text": "Очаква се депутатите да обсъдят промени в парламентарния правилник. Според предложението на БСП депутатските заплати трябва да бъдат намалени с близо 600 лева, а почивките да са съобразени с официалните празници. Социалистите предлагат още да има фиксирана заплата за този парламент от около 2900 лв. Сега депутатите получават над 3500 лева, защото възнаграждението е обвързано със средната работна заплата. Още при внасянето на промените от ГЕРБ отговориха, че заплатите пазят депутатите от това да бъдат подвластни на икономически кръгове. За три години депутатските заплати са скочили с 30%.", "date": "2018.05.03", "title": "Парламентът ще обсъжда депутатските заплати и ваканции"}
{"url": "http://standartnews.com/balgariya/mrasniyat_vazduh_ubiva_7_miliona_godishno-371108.html", "text": "Седем милиона души умират всяка година от болести, свързани с излагането на замърсен въздух, съобщават ДПА и ТАСС, позовавайки се на Световната здравна организация (СЗО). Външното замърсяване на въздуха е отговорно за 4,2 милиона смъртни случая годишно, а домашното - за 3,8 милиона случая. Мръсният въздух вече е изпреварил тютюнопушенето като основен причинител на Хроничната обструктивна белодробна болест, Според СЗО нивата на замърсяване на въздуха остават опасно високи в много части от света. От организацията отчитат, че девет от десет души дишат силно замърсен въздух. От СЗО отбелязват също, че замърсяването на въздуха е съществен рисков фактор за незаразни заболявания и причина за 24 процента от смъртните случаи от сърдечносъдови болести, 25 процента - от инсулт, 43 процента - от хронична обструктивна белодробна болест и 29 процента - от белодробен рак. Над 90 процента от смъртните случаи в резултат на излагането на замърсен въздух се регистрират в страни с ниски и средни доходи, основно в Азия и Африка, следвани от Източно-Средиземноморския регион, Европа и Америка.", "date": "2018.05.03", "title": "Мръсният въздух убива 7 милиона годишно"}
{"url": "http://standartnews.com/balgariya/dps_tova_e_gerb__ednite_im_partnyori_iskat_da_izlezem_ot_es_drugite__ot_nato-371142.html", "text": "Ярка демонстрация на популизъм. Така председателят на ДПС Мустафа Карадайъ нарече идеята на Веселин Марешки за референдум за излизане от НАТО. \"Това е ГЕРБ - едните им партньори искат да излезем от ЕС, другите им партньори от НАТО\", коментира Карадайъ. И напомни, че затова и миналата седмица, и сега ДПС предупреждава, че се случват опасни за страната неща. По време на посещението на президента на АЛДЕ и форума на либералите от движението изказаха притеснението си от изказването на АТАКА за Крим, а Ханс Ван Баален дори призова премиера да извади хората на Волен Сидеров от властта. \"Това е много опасно, но ГЕРБ не променят, а подменят. Те въвеждат двойните стандарти\", допълни лидерът на ДПС. И заключи:\"Това им е ценностната система и коалиционната култура\". Преди него лидерът на БСП Корнелия Нинова даде да се разбере, че за нея изказването е несериозно, а и социалистите принципно не коментират изказвания на Веселин Марешки.", "date": "2018.05.03", "title": "ДПС: Това е ГЕРБ - едните им партньори искат да излезем от ЕС, другите - от НАТО"}
{"url": "http://standartnews.com/balgariya/ibryama_s_kontsert_na_gergyovden_v_kardzhali-371122.html", "text": "На 6 май в Кърджали ще свирят виртуозните солисти Иво Папазов – Ибряма, кларинет, и акордеонистът Нешко Нешев в чест на празниците Гергьовден и Хъдърлез. Концертът на оркестър „Тракия\" ще  започне  след  тържествената  служба в  централната градска църква „Св. Георги  Победоносец\", съобщават от общината. Ще участват още народната певица Мария Карафезлиева и фолклорна формация „Беломорка\". Сред интересните акценти  на празника ще бъде интеркултурна люлка „Гергьовден/Хъдърлез\". „Уникалният дизайнерски проект, посветен на християнския празник Гергьовден и на празника на хората с мюсюлманско вероизповедание Хъдърлез, ще се бори да бъде една от местните туристически атракции\", обясниха организаторите на  инициативата „Мултикултурният град\". На откриването на  интеркултурната люлка ще бъдат показани празнични обичаи, танци и музика, които се изпълняват традиционно на този ден в културния контекст на християнската и мюсюлманската традиция в селищата на общината. На двойния празник и християни, и мюсюлмани ще се заловят на голямо общо хоро.", "date": "2018.05.03", "title": "Ибряма с концерт на Гергьовден в Кърджали"}
{"url": "http://standartnews.com/balgariya/leten_chetvartak-371103.html", "text": "Летен четвъртък ни очаква днес. Минималните температури сутринта ще са между 8 и 13 градуса. Ще бъде предимно слънчево. Временни увеличения на облачността ще има над Западна България, но само на отделни места след обяд в планинските райони ще превали и прегърми. Ще духа слаб до умерен вятър от изток-североизток. Максималните температури ще са между 25 и 30 градуса, малко по-ниски по Черноморието. Атмосферното налягане ще бъде близко до средното за май и ще остане без съществена промяна.", "date": "2018.05.03", "title": "Летен четвъртък"}
{"url": "http://standartnews.com/balgariya/nyakolko_sela_na_protest_zaradi_ogromni_dupki_po_patya-371130.html", "text": "Жителите на няколко села излизат на протест заради огромни дупки по пътя. Проблемният участъкът е от 16 километра от Гулянци до Никопол. Пътят е важен, защото по него минават тежкотоварни автомобили. Протестите продължават вече 10 дни. Жителите на околните села го затварят за по 6 часа всеки ден в района на село Милковица. Протестът им продължава от 10:00 до 16:00 часа. На протестите ходят и кметовете на няколко села. „Не може да определим къде има добър участък, целият път е компрометиран. На няколко места има участъци от по 100-150 метра, които могат да се ремонтират. Всичко друго е за основен ремонт\", заяви Лъчезар Яков, кмет на община Гулянци. От АПИ отговарят, че в момента се актуализира технологичния проект за ремонт на пътя Гулянци-Никопол. Освен това заявяват, че през април най-големите неравности са били запълнени с фрезован асфалт. А през 2006 година пътят е бил частично ремонтиран.", "date": "2018.05.03", "title": "Няколко села на протест заради огромни дупки по пътя"}
{"url": "http://standartnews.com/balgariya/yordan_isaev_se_izpravya_otnovo_pred_sada-371132.html", "text": "Йордан Исаев, който рани с бобмичка двама полицаи по време на дербито ЦСКА – „Левски\", се изправя отново пред съда. Защитата на 25-годишния футболен фен обжалва пред Апелативния съд наложената от по-долната инстанция мярка за неотклонение – задържане под стража. Според обвинението обаче Исаев представлява обществена опасност поради характера на тежкото престъпление, което е извършил. В съда преди 10 дни младежът се разкая за постъпката си и се извини на служителката на жандармерията Гергана Зашева. Нейното зрение пострада сериозно от стъкло, врязало се в окото ѝ след взрива от бомбичката. Няколко дни след инцидента Исаев доброволно се предаде в полицията и беше задържан.", "date": "2018.05.03", "title": "Йордан Исаев се изправя отново пред съда"}
{"url": "http://standartnews.com/balgariya/avstriyskiyat_prezident_pristiga_na_ofitsialno_poseshtenie_u_nas-371129.html", "text": "Президентът на Австрия пристига на официално посещение у нас по покана на държавния глава Румен Радев. Церемонията по посрещането на Александър Ван дер Белен ще се проведе на площад „Св. Александър Невски\" в 10:00 часа. Президентите на България и Австрия ще проведат от 10.25 часа среща на „четири очи\" на „Дондуков\" 2, след което ще се състоят пленарните разговори на официалните делегации на двете държави. Румен Радев и Александър Ван дер Белен ще дадат съвместна пресконференция. Двамата президенти ще направят изказвания пред участниците в Българо-австрийския бизнес-форум, който ще се проведе в зала „Средец\" на столичния хотел „Балкан\". На 4 май Александър Ван дер Белен ще участва в неформалната среща на президентите на България, Румъния и Австрия в град Русе. По време на срещата се очаква да бъде потвърдена политическата воля на трите държави, които последователно ще председателстват Съвета на Европейския съюз, за приемственост по ключови теми като европейската перспектива за Западните Балкани, бъдещето на кохезионната политика, енергийната и транспортна свързаност в Дунавския регион. В рамките на визитата си в България президентът Александър Ван дер Белен ще проведе среща и с министър-председателя Бойко Борисов.", "date": "2018.05.03", "title": "Австрийският президент пристига на официално посещение у нас"}
{"url": "http://standartnews.com/balgariya/radev_poslednoto_neshto_koeto_mozhe_da_se_namali_sa_sredstvata_za_koheziya-371139.html", "text": "Смятам, че европейската сигурност и отбрана са абсолютен приоритет, но без кохезия, без реална конвергенция рискуваме да се задълбочи разделението вътре в Европа. А това е недопустимо, защото в такава ситуация отбраната и сигурността губят своя смисъл. Това коментира президентът Румен Радев в отговор на въпрос на пресконференция с австрийския си колега Александър ван дер Белен, който е на официално посещение в България. Затова България е на позиции, че последното нещо, което може да се намали, това са средствата за кохезия, заяви президентът Радев на въпрос за идеята на ЕК за следващия финансов период да се увеличат средствата за сигурността и да се намалят за кохезия и земеделие. По темата за присъединяването на страните от Западните Балкани към НАТО и ЕС президентът оцени действията на българското правителство.  \"Не искам да предвиждам конкретни дати и срокове, най-важното е да се работи за ясна европейска перспектива пред Западните Балкани и смятам, че българското правителство се справя изключително добре\", каза Румен Радев, цитиран от Канал 3. \"Дадохме един брилянтен пример за това как трябва да си сътрудничим и как бихме могли да забравим лошите примери от нашето общо минало и да даваме добър пример на останалите страни в региона. Защото не бива да вкарваме вътрешните си проблеми в Европа\", посочи държавният глава. \"Сърбия и Черна гора са страните, които са най-напред на челно място за влизане в ЕС. Преговорите вече са в перспектива за 2025 г. - доста амбициозна цел, но и не невъзможна\", посочи Радев. \"Но това зависи от тяхна страна – трябва да се изчистят проблемите между Сърбия и Косово, както и всички гранични спорове да бъдат решени. Следващите стъпки идват с Македония и Албания – въпросът е кога ще започнат преговорите с тях\", каза още Радев и уточни, че очаква от срещата на върха в България през май напредък в тази посока. Пред австрийския гост президентът Радев наблегна на стокообмена между нашите две страни, който възлиза на 1,2 млрд. евро и който \"превръща Австрия във водещ чуждестранен инвеститор в България\". \"За последните 7 месеца това е нашата трета среща, което е свидетелство за засиления интерес и волята на двете страни да задълбочават и развиват своите отношения, базирани на приятелство и взаимно доверие\", продължи Радев и даде за пример провеждащия се днес бизнес форум, фокусиран върху транспортната инфраструктура. \"А тя е изключително важна за нашата свързаност\", каза още Радев и отбеляза, че посещението на президента на Австрия е кулминацията на посещенията на европейския дневен ред след това на Меркел.", "date": "2018.05.03", "title": "Радев: Последното нещо, което може да се намали, са средствата за кохезия"}
{"url": "http://standartnews.com/balgariya/ep_ni_dade_za_primer_kak_se_harchat_pari_za_infrastruktura-371141.html", "text": "Инфраструктурни проекти в България бяха обявени за образцови от ЕП. Това стана с приемането на доклада за насърчаване на устойчивия транспорт и премахване на участъците с недостатъчен капацитет в ключови мрежови структури. Той е изготвен от българския евродепутат Андрей Новаков и получи повече от 73  процента одобрение. От 650 гласували \"за\" бяха 475, \"против\" 153, \"въздържали се\" 22. В доклада са включени и инфраструктурни обекти в други страни от Източна Европа. Сред посочените за пример са жп линията София-Пловдив, метрото и магистрала \"Тракия\", като е проучено еврофинансирането за периода 2007 - 2014 г., поясни Новаков.  Те са образци как се управляват еврофондове, заяви той. Те показват как се строи в България, такова е мнението и на ЕП. С това мнозинство за доклада става ясно че за последните 10 години в България се строи по учебник, поясни Новаков. Според него 25 те процента против доклада показват, че тези, които са против кохезионната политика, са малцинство. Кохезионната политика трябва да я има, допълни Новаков. Ще изпратим доклада до ЕК и ЕП, за да покажем, че има смисъл и да тя продължи, особено финансирането на обезлюдените райони и че не трябва да се делим на държави във и извън Шенген. Както и че фондовете не трябва да се използват като морков и тояга, обобщи Новаков.", "date": "2018.05.03", "title": "ЕП ни даде за пример как се харчат пари за инфраструктура"}
{"url": "http://standartnews.com/balgariya/rumen_rusev_shte_e_id_kmet_na_mladost-371137.html", "text": "Другата седмица софийският район \"Младост\" ще бъде управляван от другия заместник на арестуваната за подкуп Десислава Иванчева – Румен Русев. Причината е подадената оставка на и. д. кмета Владимир Клисуров, който излиза отпуск от понеделник, стана ясно на брифинг в сградата на столичния район Младост, предаде Канал 3. Клисуров обясни, че е депозирал молбата си за напускане пред кмета Йорданка Фандъкова, СОС и самата Иванчева, която е в ареста. Той призна, че не е наясно какво се случва, ако няма кой да приеме оставката му. \"Технически днес си подадох оставката като кмет на район \"Младост\", каза Владимир Клисуров, и. д. кмет на район „Младост\". \"Донякъде съжалявам, че попаднах в центъра на този медиен интерес, но район \"Младост\" има страхотни проблеми. Част от проблемите са бъдещи сгради\", подчерта Клисуров. По думите му оставката вече е официално депозирана, но приемането ѝ се оказва проблем. \"Наистина, малко технически е сложен въпросът с това кой всъщност е кмет на района, който би могъл да ми приеме оставката, изобщо като цяло е сложен въпросът. Оставката ми е с днешна дата и не зная дали г-жа Иванчева би я приела. Не съм говорил с нея. Ако оставката не бъде приета по закона за местно самоуправление, по Кодекса на труда съм си пуснал заявление за напускане без предизвестие. Това е моя воля, че искам да бъда освободен, не мога от нейно име да кажа дали ще я подпише. Сега съм с правата на кмет, технически следващата седмица, за да може в това време да се види какво ще става, съм в отпуска. Паралелно с това съм си пуснал и молбата за освобождаване. Г-н Русев ще бъде с пълни права на кмет, през това време той е кмет на района. Аз съм го упълномощил с моя заповед, при мое отсъствие, той да ме замества. Отпуската съм я пуснал на уведомителен режим към г-жа Фандъкова и е за следващата седмица. От друга страна съм на трудов договор, избран от районната администрация – съответно съм пуснал и заявление за напускане до районния кмет\", каза още Клисуров. „Посочих, че не се чувствам готов за тази работа, образователният ми ценз е съвсем различен, не съм се занимавал със строителни процедури. Архитект Румен Русев и архитект Стефан Стефанов за мен са много компетентни хора. В случая, архитект Русев би могъл да се справи с естеството на работа, за което му благодаря\", каза още Клисуров. Русев пък обеща, че ще пусне всички забавени преписки, отлежавали с месеци при Иванчева. \"Всички забавени преписки, ако са законосъобразни, ще бъдат придвижени - аз ще си изцапам ръцете\", обеща арх. Румен Русев, зам.-кмет на район \"Младост\". \"Ако придвижа преписки, които не отговарят на закона, аз ще си изцапам ръцете, но аз няма да го направя. Ще придвижа тези, които са законосъобразни. Ставало е дума за натрупаните преписки\", продължи арх. Русев. \"Написахме една заповед, която трябваше да придвижва по-малки обекти, да кажем 5-та или 6-та категория, такива по-елементарни преписки, свързани със строителството да идват директно към мен, но така и не я подписа тази заповед г-жа Иванчева. Имало е желание от зам.-кметовете работата да върви по-бързо, но не знам защо това наше желание не се осъществи\", допълни още Русев. \"Аз не искам да изместя г-жа Иванчева, искам да се спазва законосъобразността в район \"Младост\". Преписките са противно на волята на гражданите. Аз придвижвам преписките към главен архитект, тогава може да кажем дали има забележки или не. Преписката на \"Ваклин груп\" вече е придвижена\", подчерта арх. Русев.", "date": "2018.05.03", "title": "Румен Русев ще е и.д. кмет на \"Младост\""}
{"url": "http://standartnews.com/balgariya/mareshki_poiska_da_izlizame_ot_nato-371138.html", "text": "Референдум за излизане на България от НАТО ще прави лидерът на партия \"Воля\" Веселин Марешки, обяви самият той пред БНР. \"Това ще бъде една от големите ни инициативи в кампанията за европейските избори. Ние считаме, че НАТО на практика нищо не ни дава, а ни ограбва. В момента се говори за няколко милиарда, които трябва да се вземат от българския народ и да се дадат за безсмислена купчина желязо, от която българският народ нищо няма да види\", заяви Марешки. По думите му, ако НАТО иска да бъде наш партньор, те спокойно могат да ни подарят няколко самолета, а не последните български пари от най-бедната държава в Европа да ги изсмучат и на практика да хвърлят народа в още по-голяма бедност. Той не уточни дали иска България да обяви неутралитет или предпочита страната ни да бъде към клуба на страните от Общността на независимите държави (ОНД).", "date": "2018.05.03", "title": "Марешки поиска да излизаме от НАТО"}
{"url": "http://standartnews.com/balgariya/tsvetanov_poryaza_mareshki_balgariya_ne_mozhe_da_napusne_nato-371140.html", "text": "България никога не може да започне процедура по излизане от НАТО. Това категорично заяви председателят на ПГ на ГЕРБ Цветан Цветанов пред журналисти в парламента по повод намерението на Веселин Марешки да прави референдум за излизане на страната ни от Алианса. Изненадва ме, защото тази тема никога не е чувана от опозиция. Трябва да бъдем категорични и много ясни - България никога не може да започне процедура по излизане от НАТО, защото той е част от националната сигурност и гарантиране на всичко това, с което можем да се защитим като държава членка на НАТО\", каза Цветанов. И допълни: \"Подобни анонси биха довели само до определени спекулации и внушения. Убеден съм, че демократичната общност, която съществува вече 27 г., дава подкрепата си за всички правителства именно заради това\".", "date": "2018.05.03", "title": "Цветанов поряза Марешки: България не може да напусне НАТО"}
{"url": "http://standartnews.com/balgariya/simeonov_hazartat_e_pandemiya_koyato_obhvashta_balgariya-371136.html", "text": "„Хазартът е болестно състояние. Това е пандемия, която обхваща България. А печалбите се рекламират с олигофренски усмивки\". Това заяви вицепремиерът Валери Симеонов пред БНТ по повод предлаганата от него забрана за рекламата на игрите на щастието и ограничаването на продажбата на талончета. Той пак се възмути, че талоните се продават навсякъде. \"Само Българската православна църква не продава талони в храмовете\", заяви Симеонов. Според него Комисията по хазарта е пробита и обслужва хазартните олигарси. \"Очаквам удари под кръста срещу мен и дори посегателства и срещу семейството ми\", призна вицепремиерът. Той разясни аргументите си срещу масовото рекламиране  Той изложи за пореден път основните си мотиви да иска забрана на рекламата за хазартните игри: „Хазартът е болестно състояние, определено от СЗО като патологично разстройство. Държавата го подпомага със своята пасивност. Това е пандемия, която обхваща България. Разрушава се ценностната система на нацията. Внушава се, че без труд може да се успява в живота. Ежедневно сме свидетели, че възрастни жени пазаруват по 5-6 лева в магазина и за 10 лева си взимат талончета\", обясни Симеонов. Той цитира социологически проучвания, според които 48% от децата споделят, че семействата им редовно играят. \"На това трябва да се сложи край\", категоричен беше вицепремиерът. Той се възмути, че на частните игри първо им е разрешена рекламата и второ въртят 3 милиарда лева, а единственото им задължение е да платят 15% такса по Закона за хазарта. Лидерът на НФСБ съобщи, че до края на седмицата ще получи отговор от коалиционните си партньори в \"Обединени патриоти\" дали ще подкрепят предлаганите от него промени. Предстои и отговорът от страна на ГЕРБ.", "date": "2018.05.03", "title": "Симеонов: Хазартът е пандемия, която обхваща България"}
{"url": "http://standartnews.com/balgariya/zapochva_stroitelstvoto_na_bronzovata_kashta-371133.html", "text": "Започва строителството на Бронзовата къща на мястото на бившия мавзолей в центъра на София. Работата по издигането ѝ ще бъде проследена от президента на Австрия Александър Ван дер Белен и кметът на София Йорданка Фандъкова. Проектът се реализира с австрийска финансова подкрепа. Бронзовата къща е вдъхновена от традиционната българска архитектура и по-специално от Хрельовата кула от Рилския манастир. С тази арт-инсталация Столична община поставя символично началото на своя проект за превръщането на пространството в галерия за съвременно изкуство.", "date": "2018.05.03", "title": "Започва строителството на Бронзовата къща"}
{"url": "http://standartnews.com/balgariya/150_chevermeta_varti_zlatograd-371121.html", "text": "  150 чевермета ще се завъртят в парка на Златоград на празника на града на 5 май. Това ще стане под звуците на 110 каба гайди, съобщи кметът Мирослав Янчев. На празника на \"Златоградското чеверме\" малкото градче се пука по шевовете, всички хотели бяха на 100% ангажирани още преди седмици. Фолклорни групи ще се грижат за отличното настроените на туристите до късна доба в събота. Гостите ще гледат как се приготвят традиционни родопски ястия. Майстори ще показват как се правят пататник, клин и месо под чуруп (връшник), който се засипва с жар. Най-малките пък ще се учат да бият масло Дрескодът е народна носия, независимо от кой край. Искаме този ден да се превърне не само в кулинарен празник на чевермето, а и на традициите и носиите, уточни Янчев.", "date": "2018.05.03", "title": "150 чевермета върти Златоград"}
