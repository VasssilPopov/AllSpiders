{"url": "https://standartnews.com/regionalni/obnovyavat-tsentrovete-za-speshna-pomoshch-vv-vratsa-i-regiona-404645.html", "text": "В Центъра за спешна помощ във Враца ще бъде направено преустройство на съществуващата база с усвояване на допълнителни площи от съществуващи сгради, след като МЗ откри процедура по избор на изпълнител за СМР за структурите на Спешната помощ в Северозапада. Дейности по реконструкция и обновяване предстоят и в сградите на филиалите за спешна медицинска помощ в Мездра и Бяла Слатина. Във филиала за спешна помощ в Козлодуй ще бъде извършено преустройство на съществуващата база с промяна на функционалността на обектите и помещенията в тях. Общата стойност на модернизирането е 898 491 лева. \r\n  \r\nПредвижда се строителство на нови сгради на филиалите за спешна помощ в градовете Роман, Оряхово и Криводол на обща стойност 932 438 лв. \r\nМаксималният срок за изпълнение на дейностите е 8 месеца. Инвестициите по процедурата за модернизация на спешната помощ се финансира по линия на управляваната от Министерството на регионалното развитие и благоустройството Оперативна програма „Региони в растеж“ 2014-2020 г., приоритетна ос 4 „Регионална здравна инфраструктура” с общ  бюджет 163,9 млн. лв. Бенефициент е Министерството на здравеопазването. Проектът „Подкрепа за развитие на системата за спешна медицинска помощ“ обхваща цялата страна, а целта е да бъде осигурена подходяща, ефективна здравна инфраструктура. В рамките на дейностите по проекта, за област Враца е предвидено и закупуването на 12 линейки, три от които вече са доставени в ЦСМП – Враца. Модернизацията на здравната инфраструктура в спешните центрове ще допринесе за изпълнението на навременна и качествена спешна помощ, с грижа за пациента и отговаряща на най-добрите европейски практики и изисквания, а медицинският персонал ще работи пълноценно в съвременни условия.  ", "date": "2019.10.22", "title": "Обновяват центровете за спешна помощ във Враца и региона"}
{"url": "https://standartnews.com/regionalni/simitli-se-sdobi-s-nova-zala-za-tantsi-404654.html", "text": "С водосвет днес в Симитли бе открита модерна многофункционална зала за танци. Началото на бъдещите прояви в залата дадоха със свои изпълнения шампиони по танци. Ритуалният водосвет бе отслужен от отец Спас. Веднага след него млади танцьори от града оживиха залата със своите изпълнения. Ансамбъл \"Веселие\" подари на гостите на тържеството вълнуващи мигове с изпълненията си на български народни песни и танци. Залата е направена със спечелен проект по Програма за развитие на селските райони 2014-2020 и е за всички малки и големи танцьори на общината.", "date": "2019.10.22", "title": "Симитли се сдоби с нова зала за танци"}
{"url": "https://standartnews.com/svyat/v-apartament-na-uzhasite-otkrikha-dete-maugli-404670.html", "text": "\r\n  Момиче със съдбата на детето от джунглата Маугли е открито от московските власти в апартамент на ужасите – скимтяща сред купчини боклуци. Нейното име е Люба. Ужасяваща история на момичето, което руските медии кръстиха на героя на Ридиър Киплинг Маугли, потресе цяла Русия, защото Люба не може да говори, издава само нечленоразделни звуци. \r\n \r\nТя не може да се храни и се страхува се от водата. Люба има признаци на анорексия. Когато я открили, спасителите й дали вода. Момиченцето набързо изпило 2 чаши. Когато я приели в болницата, лекарите се разплакали при вида на детето. С усилия я накарали да легне на леглото. В жилището малката спяла само на пода, сред купчините с боклуци. Люба е изключително мнителна към хората – разбираемо, след като друг човек освен майка си не е виждала, пише в. \"Дейли мирър\". \r\n \r\nОколо вратлето на изтощеното дете, почти врязан на шията, имало… ластик за коса. Според психолозите родната майка на детето изглежда напълно нормална. Ирина Гаращенко е жена на 45 години, безработна. \r\n \r\nАпартаментът на ужасите се намира в покрайнините на Москва. Съседите знаели, че Ирина има проблеми с плащането на наема. Питали майката защо от жилището се разнася лоша миризма. Тя им отговаряла, че има проблем с тръбите за канализацията и това им било достатъчно като обяснение. Майката вече е арестувана.", "date": "2019.10.22", "title": "В апартамент на ужасите откриха дете \"Маугли\""}
{"url": "https://standartnews.com/svyat/dshcheryata-na-iranskiya-poslanik-otkrita-mrtva-404672.html", "text": "Дъщeрятa нa ирaнcкия пocлaник в Руcкaтa фeдeрaция бeшe oткритa мъртвa, прeдaдoхa руcкитe мeдии. Инфoрмaциятa бeшe пoтвърдeнa oт ирaнcкaтa диплoмaция. 28-гoдишнaтa Aрaфe Caнaи, e пoчинaлa oт инcулт, cъoбщихa oт диплoмaтичecкaтa миcия нa Тeхeрaн в Мocквa. Руcки мeдии cъoбщихa, чe млaдoтo мoмичe e пaднaлo oт прoзoрeцa нa къщa, cлeд кoeтo ce e удaрилo в пaркирaн дoлу aвтoмoбил. Ирaнкaтa e пoчинaлa нa мяcтo. РEН ТВ прeдaдe, чe тя e билa в руcкaтa cтoлицa oт 4 мeceцa. Пo нeпoтвърдeнa инфoрмaция тя e пoceщaвaлa пcихoлoг. Дългo врeмe e пиeлa уcпoкoитeлни, кoeтo cъбуди cъмнeниятa зa caмoубийcтвo. „Интeрфaкc“ цитирa изтoчник, cпoрeд кoгoтo мoмичeтo e cтрaдaлo oт дeпрecия. Cпoрeд ирaнcкoтo пocoлcтвo oбaчe cтaвa въпрoc зa инcулт. Нe ce рaзкривaт пoвeчe пoдрoбнocти oкoлo трaгeдиятa.  ", "date": "2019.10.22", "title": "Дъщерята на иранския посланик открита мъртва"}
{"url": "https://standartnews.com/svyat/poroi-v-severna-italiya-vzekha-dve-zhertvi-404671.html", "text": "Поройните дъждове в областите Пиемонте, Лигурия и Ломбардия в Северна Италия взеха най-малко две жертви, съобщи италианската телевизия \"Ти Джи ком 24\", цитирана от ТАСС. Тялото на таксиметров шофьор, чиято кола била завлечена от водните потоци, бе намерено в района на Каприата д'Орба. Другата жертва е възрастен мъж, чиято кола се обърнала на хлъзгав път недалече от Страмбино. Департаментът за гражданска защита на Италия съобщи за евакуацията на близо 130 души в провинция Алесандрия в областта Пиемонте. Началникът на департамента Анджело Борели съобщи и добрата новина, че хора, обявени за изчезнали, са били открити живи. Ситуацията се следи от министъра на вътрешните работи на Италия Лучана Ламорджезе. Областният управител на Пиемонте Алберто Чирио възнамерява да поиска да бъде въведено звънредно положение в областта. Има информация за свлачища, наводнени пътища и прекъсвания на електрозахранването, а в Алесандрия са затворени училищата. Според данни на асоциацията на земеделските производители \"Колдирети\" за последните 24 часа нивото на водата на една от главните водни артерии на Апенините - река По, се е вдигнало с повече от 3,5 метра. Според в.\"Кориере дела Сера\" в градчето Кампо Лигуре в областта Лигурия свлачище е разрушило църква, но при инцидента няма пострадали.", "date": "2019.10.22", "title": "Порои в Северна Италия взеха две жертви"}
{"url": "https://www.standartnews.com/sport/srbiya-otnese-edin-mach-za-rasizm-404593.html", "text": "УЕФА наказа Сърбия да играе следващия си домакински мач без публика. Причината са расистките прояви на феновете по време на европейската квалификация срещу Португалия (2:4) на 7 септември. Така двубоят Сърбия - Люксембург на 14 ноември ще се играе при закрити врата, а към санкцията има и глоба от 33 500 евро, както и един мач условно, който ще влезе в сила при повторно провинение в следващата една година. На следващото заседание на Дисциплинарната комисия на УЕФА на 28 октомври се очаква да бъде обявено наказанието за БФС за расистките прояви на български фенове по време на мача с Англия миналата седмица.", "date": "2019.10.22", "title": "Сърбия отнесе един мач за расизъм"}
{"url": "https://standartnews.com/svyat/putin-i-erdogan-se-sreshchat-v-sochi-404680.html", "text": "В Сочи започнаха преговорите в тесен формат между държавния глава на Руската федерация Владимир Путин и турския му колега Реджеп Тайип Ердоган, предават РИА Новости и Агенция \"Фокус\". Разговорът ще бъде „задълбочен и сложен, няма да се бърза“, двамата лидери ще трябва да обсъдят много теми, поясни говорителят на Кремъл Дмитрий Песков пред репортери по-рано. Владимир Путин определи ситуацията в Сирия като „сложна“ и подчерта, че в тази връзка консултациите му в Сочи с турския президент Реджеп Тайип Ердоган са „належащи“. „Ситуацията в региона е много сложна. Всички ние разбираме това – подчерта Путин в началото на разговора с Ердоган. – Мисля, че нашата среща днес, нашите консултации са много належащи.“ Лидерът на Кремъл изрази надежда, че „нивото на руско-турските отношения, което е постигнато в момента, ще играе роля за решаването на всички сложни въпроси, които са се развили в региона“. Той изрази надежда, че срещата в Сочи ще позволи да се намерят отговори на всички въпроси, както в интерес на Турция и Русия, така и в интерес на всички страни от региона. Путин горещо приветства турската делегация и благодари за решението ѝ да дойде в Сочи. Освен Ердоган в нея са включени министърът на отбраната на Турция Хулуси Акар, първият дипломат на Анкара Мевлют Чавушоглу, министърът на финансите Берат Албайрак, говорителят на президента Ибрахим Калън и директорът на разузнаването Хакан Фидан. Очаква се основният фокус на разговора да бъде насочен към ситуацията в Сирия с оглед военната операция на Анкара и споразумението на Турция и САЩ за прекратяване на огъня в северната част на страната, което изтича тази вечер. Преди началото на преговорите в Сочи Путин нарече ситуацията на сирийско-турската граница „остра“ и призова за диалог. Ден преди срещата си с Путин Ердоган заяви, че Анкара ще „предприеме стъпки“ по казуса Сирия след разговорите си с руския президент. Турският президент обяви също, че възнамерява да обсъди с руския си колега следващата фаза от процеса на създаване на зона за сигурност в Северна Сирия. Кремъл очаква турският президент Реджеп Тайип Ердоган да информира държавния глава на Руската федерация Владимир Путин за бъдещите си планове за военната операция „Извор на мира“. „Русия иска да обсъди ситуацията в Североизточна Сирия, по-добре да разбере какво се случва, да получи информация за плановете на Турция и да я сравни с общите планове за развитие на политическото споразумение в Сирия“, заяви говорителят на руския президент Дмитрий Песков.", "date": "2019.10.22", "title": "Путин и Ердоган се срещат в Сочи"}
{"url": "https://standartnews.com/biznes/ekspert-balkanski-potok-shche-smkne-tsenata-na-gaza-404604.html", "text": "Най-важната роля, която газопроводът „Балкански поток“, който ни обединява, е че България остава на газовата карта на Европа. Друго предимство е възможността той да доведе до понижаване на цената на природния газ. Това каза в сутрешния блок на БНТ енергийният експерт проф. Атанас Тасев. „Оттук нататък трябва да забравите понятието „Турски поток“. Премиерът Бойко Борисов вложи в „Балкански поток“ геополитически смисъл, т.е. това е потокът, който ни обединява“, добави професорът. „Този малък участък от 11 км, който е готов вече, е изключително важен за България. Първо слагаме край на сагата „Турски поток II“ - дали ще мине през страната ни или не. Поставяме началото на „Балкански поток“. Идеята за газопровода я правим необратима като проект“, заяви експертът. Дълбоко пазена в държавата тайна е, че падна вчера мораториума и държавните чиновници спокойно могат да спят, защото трябваше да се реши дали ще има или няма да има газ от 1 януари заради особените отношения между Русия и Украйна, добави той. „С тази отсечка и готовността на 140-километровата по „Турски поток II“ каквото и да се случи между Москва и Киев, от Нова година е гарантирано, че ще получим необходимите ни количества газ, които са около 3,5 милиарда годишно“, обясни проф. Тасев. „Ние обръщаме потока на газа от север – юг на юг – север, т.е. увеличаваме ролята на южният газов коридор. Най-важното е, че оставаме на газовата карта на Европа. Освен това приходната част от „Балканския газопровод“ ще бъде по-голяма отколкото на трансбалканския газопровод. Около 360 милиона на година ще получаваме за този транзит“, заяви експертът.", "date": "2019.10.22", "title": "Експерт: Балкански поток ще смъкне цената на газа"}
{"url": "https://www.standartnews.com/sport/beroe-ostana-bez-trenor-404616.html", "text": "Футболният Берое остана без треньор. Това стана часове след загубата в Стара Загора от Славия с 1:2 в мач от 13-ия кръг на efbet Лига. Оставки пред ръководството на клуба са подали спортният директор Валентин Грудев, старши треньора Александър Томаш и неговите помощници Константин Мирчев и Тодор Кючуков. Решението е продиктувано предвид незадоволителните резултати напоследък и по повод създалото се напрежение във футболната общественост в Стара Загора.", "date": "2019.10.22", "title": "Берое остана без треньор"}
{"url": "https://standartnews.com/biznes/kitay-udari-sashch-v-zemyata-po-broy-bogatashi-404625.html", "text": "Продължаващата търговска война между Вашингтон и Пекин и забавящата се китайска икономика не пречат Китай да има повече по-богати граждани отколкото САЩ. Това показва ново проучване на швейцарската банка Credit Suisse. Публикуваният в понеделник доклад установи, че 100 милиона китайци вече са в топ 10% от световното богатство, в сравнение с 99 милиона американци, които са в челните 10 процента на най-богатите. Изискват се лични спестявания в размер на поне 109 450 щатски долара, за да бъдат включени дадени лица в първите 10% от най-богатите хора в света. \"Въпреки търговското напрежение между Съединените щати и Китай през последните 12 месеца, и двете страни са постигнали сериозни резултати в създаването на богатство, допринасяйки съответно 3,8 трлн. и с 1,9 трлн. долара през последните 12 месеца\", отбеляза Нанет Хечлер-Файдхербе от Credit Suisse. Докато Китай изпревари Америка по отношение на тази класация, САЩ все още водят що се отнася до свръхбогатите, представляващи 40% от световните милионери, като в същото време 40% от тези американски богаташи са и сред първия 1% по глобално разпределение на богатството, се посочва в доклада на швейцарската банка. Броят на доларовите милионери в САЩ се е увеличил спрямо миналата година с 675 000 до 18,6 милиона. Това означава, че близо един от всеки 14 възрастни в Америка е милионер.", "date": "2019.10.22", "title": "Китай удари САЩ в земята по брой богаташи"}
{"url": "https://standartnews.com/biznes/domuschiev-se-sreshchna-s-italianskite-rabotodateli-404678.html", "text": "При изключителен интерес от страна на италианския бизнес в Рим се проведе кръгла маса, на която бяха представени възможностите за развитие на българо-италиански бизнес проекти през новия програмен период 2021 - 2027 г. Българската бизнес делегация, водена от председателя на КРИБ Кирил Домусчиев, представи виждания за партньорство, като бяха очертани конкретни бизнес перспективи. Домусчиев се срещна в Рим с президента на Конфиндустрия Винченцо Боча, със сенаторите Адолфо Урсо и Андреа де Бертолди, с председателката на групата за приятелство с България в италианския парламент Симона Виетина, с депутати и с членове на ръководството на Конфиндустрия – италианската асоциация на работодателите, една от най-големите асоциации на предприятия на европейско ниво. Огромна подкрепа за развитието на бизнес отношенията между КРИБ и Конфиндустрия гарантира участието в кръглата маса на сенатор Адолфо Урсо, вицепрезидент на Парламентарната комисия за службите за разузнаване и сигурност и за държавния контрол на разузнаването (COPASIR), бивш заместник-министър на външната търговия, на сенатор Андреа де Бертолди, генерален секретар на Комисията по финанси и член на Парламентарната комисия по данъчен одит и на Симона Виетина, председател на групата за приятелство с България в италианския парламент, както и на българския посланик в Италия Тодор Стоянов. Председателят на КРИБ Кирил Домусчиев подчерта тясното сътрудничество между КРИБ и Конфиндустрия през последните 12 години, както и изключително градивното партньорство с Конфиндустрия България, Асоциацията на италианските предприятия в България, като благодари на нейния президент Мария-Луиза Мерони. „Вярвам, че всичко това, което сме постигнали досега в нашето сътрудничество, ни позволява да гледаме заедно напред към разширяване на бизнес възможностите между нас“, посочи г-н Домусчиев. Той отправи покана към президента на Конфиндустрия да посети България и КРИБ в най-скоро време, която бе приета от г-н Боча.", "date": "2019.10.22", "title": "Домусчиев се срещна с италианските работодатели"}
{"url": "https://standartnews.com/biznes/kupete-grazhdanska-otgovornost-po-rano-pestite-pari-404626.html", "text": "Защитата срещу бъдещи негативни събития чрез застраховки не е новост за българската действителност и все повече българи се възползват от тях. Целите, за които се сключват застраховки, почти не се променят. Все още се отделя повече внимание на защитата на дома и автомобила. „Гражданската отговорност“ също има задължителен характер за водачите на автомобили, поради което и нейният дял е висок. Как да спестите и да осигурите спокойствие за себе си и автомобила? Въпреки че краят на годината обичайно е време, в което се харчи повече, има начин да намалим някои от разходите си. Обикновено в края на годината всички застрахователи повишават тарифите си по задължителната \"Гражданска отговорност\", а това е и времето, в което много собственици на автомобили подновяват полиците си. Дружествата обаче предлагат възможност да сключите застраховката си по-рано на старите и съответно по-ниски тарифи, а тя да влезе в сила от декември или януари. Офертите на част от компаниите позволяват договорите да влязат в сила до 15 дни след сключването им. По-малко са дружествата, които предлагат застраховки, сключени сега, да влязат месец по-късно. Друг изгоден начин е да изберете да подновите полицата си онлайн. Когато удобната услуга влезе в сила преди няколко години, тя даде допълнителен тласък и на сключването на и други застраховки по електронен път. Принципът е ясен, скъсяването на веригата между вас и застрахователя заради липсата на физическа среща с служител на компанията, води до намаление и на цената. Но колко точно? Ако преди три години процентът е бил над 15 на сто, то сега намалението от стойността на застраховката е 10 на сто. Плащането на цялата сума по полицата също ще ви спести пари, всяко издаване на картончета, стикери и лепенки са и повече левове, които ще излязат от джоба ви. Издължаването наведнъж на дължимото ще ви спести и разхождане до брокера или застрахователя. А времето, както е знаем, също струва пари. Система за предотвратяване на инцидентите и тежките катастрофи може освен да спаси живот, но и да намали цените на застраховките с до 25 на сто. Продуктът с изкуствен интелект помага на водачите като действа като „трето око“ чрез непрекъснато наблюдаване на пътя чрез камера. Тя подпомага предотвратяването или смекчаването на сблъсъци, като идентифицира потенциално опасни ситуации и се получа аудио и видео сигнализация към водача. Процентът на намаляване на леките инциденти е почти 90%, а тежките се намаляват с около 45 на сто. Устройството, което ще се инсталира задължително в новите автомобили, се предлага на цена 850 евро. Монтажът му може да спести до 25 на сто от каското на автомобила и до една четвърт от стойността на задължителната полица „Гражданска отговорност.", "date": "2019.10.22", "title": "Купете Гражданска отговорност рано - пестите пари"}
{"url": "https://www.standartnews.com/sport/speshen-izplkom-zaradi-noviya-trenor-404627.html", "text": "Изпълкомът на БФС в оставка се събира на извънредно заседание днес от 15:30 часа, съобщава Gong.bg. На него изпълняващият длъжността президент на централата Михаил Касабов и колегите му ще разискват само една точка, а именно назначаването на нов треньор на националите. По настояване на първия вицепрезидент Йордан Лечков за поста е предложен Георги Дерменджиев. Избирането му обаче минава през одобрение от Изпълкома. Футболните функционери бързат заради малкото време до следващите мачове на България, които са на 14 ноември срещу Хаити и на 17 ноември с Чехия.", "date": "2019.10.22", "title": "Спешен Изпълком заради новия треньор"}
{"url": "https://standartnews.com/kultura/malinko-i-gero-vzrivyavat-zad-kanala-404617.html", "text": "Малин Кръстев и Герасим Георгиев са в стихията си в „Стриптийз покер“ – премиерният атрактивен, абсурден и парадоксален спектакъл на Малък градски театър „Зад канала“. Малинко и Геро взривяват не само чувствата и пространството на героите си, но и публиката – с каламбурите и смешките на Жан-Пиер Мартинес. Не по-малко забавни са и техните партньорки – Василена Атанасова и Христина  Караиванова. Но – колкото е странно, толкова е и закономерно – пиесата на французина е колкото смешна, толкова и тъжна. Отдавна сме свикнали от добрата драматургия да очакваме тъкмо това – контрастните емоции от човешкия спектър, полюсните изненади. Между тях мотивите за обратите и интригите на сцената традиционно са следните: младежки кретенизми, изхабен брак, провалена любов, изневери, лош късмет, изумителни съвпадения, отчуждение – от себе си и от обществото и така до безкрайност. А, както се знае, няма по-велик сценарист от живота. Дори когато те отвежда между четири стени, които приличат на лудница. Ето какво казва и режисьорката Надя Асенова, която толкова е харесала текста на Мартинес, че го е превела от раз. „Вероятно всеки от нас е чувал сентенцията ,,Случайността е начинът Бог да остане анонимен“. За първи път работя пиеса на Мартинес. Харесах я, защото на фона на бликащия хумор усетих препратка към мисълта за голямото - за Бог или съдбата, ако предпочитате. На пръв поглед ординерна ситуация събира две двойки на вечеря. Събитията, които произтичат от тази среща, водят до неудобство, конфуз, безкрайно смешни ситуации и дори парадоксалност в общуването. Докато се смеем и си мислим ,,Това никога няма да се случи на мен!“, се пораждат мисли за рутината, неудовлетвореността, лъжата в семейството и в обществото. Защо лъжем, какво прикриваме, кого лъжем в крайна сметка – другия или себе си? Не сме ли замръзнали в социална мимикрия, която може да бъде много смешна за чуждия и много тъжна за нас… Такива въпроси ме вълнуваха, докато работех. Зареждах се от неизчерпаемия талант на Геро, от интелигентната провокация на Малин, от деликатността на Василена, от лудостта на Христина. Вярвам, че тази своеобразна амалгама от индивидуалностите на тези творци плюс комедийно-абсурдната ситуация от автора и моята натрапчива мисъл, че съдбата винаги си знае работата, родиха ярък, смешен, парадоксален спектакъл. След представлението може да си тръгнете с усещането, че много сте се забавлявали, а може да се приберете и с някои въпроси, водещи към самоанализ. Каквото и да вълнува нас, творците, в крайна сметка, го правим за вас - публиката. ,,Добър е всеки театър, който не е скучен.“", "date": "2019.10.22", "title": "Малинко и Геро взривяват „Зад канала“"}
{"url": "https://standartnews.com/kultura/dzharo-i-galya-aleksandrova-razsmyakha-sofiya-404615.html", "text": "Михаил Билалов и Галя Александрова, която напоследък става все по-известна заради своята героиня в „Пътят на честта“ – отвратителната и отмъстителна свекърва Бонка, разсмяха София. Двамата са сред звездите в „Енергични хора“ – спектакъла на Николай Урумов по пиесата на Василий Шукшин за афиша на старозагорския театър. Отличната постановка гостува в Армията и вдигна рейтинга на трупата от града под липите. Билалов пък за пореден път доказа, че ужасно го бива в комедията – особено когато е в стила, в който твори Шукшин: тъжен смях и тотален сарказъм към човека, това не докрай усъвършенствано Божие творение, което не само е пълно с грехове, но продължава да трупа и още. Сюжетът е известен – шестима съветски граждани се борят със социализма и с пораженията, които той нанася  на психиката и бита им. Билалов е Аристарх – тарторът на бохеми, които – ако случайно са трезви, най-вече крадат. Всичко се лее по водка, докато Вера Сергеевна не реши да раздаде женско правосъдие. И тогава става страшно, защото намирисва на милиция. И, естествено, се оказва, че измамената жена – колкото и да е изморена от \"бизнеса\" на мъжа си и разгулния му живот, няма как да разбули действителността и да разкрие същността на тези „енергични мошеници”, защото истината не винаги е най-доброто решение. Николай Урумов е постигнал перфектно равновесие между сатирата и драмата, между зрелището и тънкия психологизъм. Следващото представление е на 30 октомври в Стара Загора.      ", "date": "2019.10.22", "title": "Джаро и Галя Александрова разсмяха София"}
{"url": "https://www.standartnews.com/sport/obyavikha-nominiranite-za-zlatnata-topka-404618.html", "text": "Френското списание „France Football“ обяви номинираните за най-престижното индивидуално отличие във футбола - “Златната топка”. \r\n \r\n30 играчи претендират за приза, като сред финалистите не попадна миналогодишният носител на Златната топка Лука Модрич. За първи път от 26 години актуалният носител на трофея не е номиниран на следващата година. За приза ще спорят: Душан Тадич (Аякс), Садио Мане (Ливърпул), Серхио Агуеро (Манчестър Сити) Френки де Йонг (Аякс/Барселона), Юго Лорис (Тотнъм), Килиан Мбапе (ПСЖ), Пиер-Емерик Обамеянг (Арсенал), Марк-Андре тер Стеген (Барселона) Дони ван де Беек (Аякс), Трент Александър-Арнолд (Ливърпул), Кристиано Роналдо (Ювентус), Алисон Бекер (Ливърпул), Матайс де Лихт (Аякс/Ювентус) Карим Бензема (Реал Мадрид), Жоржиньо Вайналдум (Ливърпул), Вирджил ван Дайк (Ливърпул), Роберт Левандовски (Байерн), Бернардо Силва (Манчестър Сити), Хюн-Мин Сон (Тотнъм) Роберто Фирмино (Ливърпул), Лионел Меси (Барселона), Рияд Марез (Манчестър Сити), Кевин Де Бройне (Манчестър Сити), Калиду Кулибали (Наполи), Антоан Гризман (Барселона) Мохамед Салах (Ливърпул), Еден Азар (Челси/Реал Мадрид), Маркиньос (Пари Сен Жермен), Жоао Феликс (Атлетико Мадрид) и Рахийм Стърлинг (Манчестър Сити) Победителите ще бъдат определени след гласуване на специално жури от 180 журналисти от целия свят. Церемонията по награждане ще се състои на 2 декември в Париж.", "date": "2019.10.22", "title": "Обявиха номинираните за \"Златната топка\""}
{"url": "https://standartnews.com/balgariya-obshtestvo/borisov-stroim-zavod-sled-zavod-404640.html", "text": "Строим завод след завод. Графикът за откриване на нови до края на тази година е пълен. Висококвалифицирани българи започнаха да се завръщат у нас. Това заяви премиерът Бойко Борисов на откриването на ново турско предприятие край Куклен, където ще се произвеждат стопове за световно известна марка немски автомобили.  \"Преди 4-5 години БВП на страната ни беше петдесет и няколко милиарда лева, а тази година е 120 млрд. лв.\", заяви Борисов в слово си на официалната церемония. \"От Пловдив до Истанбул и от Пловдив до Белград имаме пътища. За това идват инвестиции. Научихме се от старите грешки. Всички парцели имат ток вода, даваш им парцел, а те идват да си строят. Сега, когато почнахме пътя Ботевград - Мездра и ремонта на АМ \"Хемус\", инвеститори от Кърджали отидоха във Враца и строят 5 завода\", каза още той. \"Ако слушахте внимателно, през 1934 г. турците са започнали да работят с \"Мерцедес\". Колко години са пред нас в производството на такива авточасти. Сега, да повдигна и нашето българско самочувствие, само преди седмица открихме над 200 работни места на Bocsh в София. Най-скъпото оборудване за всички електрически автомобили се пише в България, 40 човека в софийския център измислят дизайна, които работниците произвеждат\", каза премиерът. На откриването присъстваха още вицепремиерът Томислав Дончев, министърът на икономиката Емил Караниколов и турския посланик Хасан Улусой и кметът на град Пловдив Иван Тотев.", "date": "2019.10.22", "title": "Борисов: Строим завод след завод"}
{"url": "https://www.standartnews.com/sport/distsiplinarnata-komisiya-globi-loko-pd-s-2000-lv-404655.html", "text": "  Решения на дисциплинарната комисия на БФС след 13-ия кръг на efbet Лига: За обидни и нецензурни скандирания, на основание чл.37, ал.1, т.26 от ДП /2019/2020/ – ДК наказва ПФК Ботев гр. Пловдив  с имуществена санкция в размер на 1000 лева. За обидни и нецензурни скандирания, на основание чл.37, ал.1, т.26 от ДП /2019/2020/ – ДК наказва ПФК Левски гр. София  с имуществена санкция в размер на 1000 лева. За хвърлени предмети, на основание чл.37, ал.1, т.4, б. А, предложение 2 от ДП /2019-2020/ ДК наказва ПФК Локомотив гр. Пловдив с имуществена санкция в размер на 2000 лева. За нерегламентирано използване на факли и димки, на основание чл.37, ал.1, т.22.2, б. А от ДП /2019/2020/ – ДК наказва  ПФК Берое гр. Стара Загора с имуществена санкция в размер на 300 лева. За нерегламентирано използване на факли, на основание чл.37, ал.1, т.22.2, б. А от ДП /2019/2020/ – ДК наказва  ПФК Славия гр. София с имуществена санкция в размер на 300 лева.", "date": "2019.10.22", "title": "Дисциплинарната комисия глоби Локо (Пд) с 2000 лв"}
{"url": "https://standartnews.com/kultura/bdi-kinoman-na-godinata-404622.html", "text": "Киномания обяви награда за Киноман на годината, посветена на Георги Ангелов, който ни напусна тази година. Критикът на седмото изкуство е кръстникът на Киномания, която е започна преди 33 години като „Световна кинопанорама“, а през 1993-а  промени името си по негово предложение. Георги Ангелов е роден през 1947 година и е известен със страстта си към киното. През годините е работил в националната филмотека и системата на популярните през 80-те кино-видеоклубове. Ежегодно публикува в списание „Кино” своята анкета сред критиците за най-добрите филми от селекцията на водещите фестивали у нас. През 2005-а режисьорът Петър Одажиев и сценаристът Боряна Матеева му посветиха документалната лента “Един киноман в началото на века”. А сега всеки зрител на Киномания може да получи наградата, след като изгледа хитовете от програмата от фестивала във всички кина в София, Пловдив, Варна, Велико Търново и запази билетите си от прожекциите. Зрителят с най-голям брой билети ще получи приза „Георги Ангелов“ за Киноман на годината – безплатен достъп до всички филми за Киномания през следващата година.", "date": "2019.10.22", "title": "Бъди Киноман на годината"}
{"url": "https://standartnews.com/kultura/gledame-ruski-kinokhitove-v-sofiya-i-plovdiv-404624.html", "text": "Традиционната Седмица на руското кино в България ще се проведе в София и Пловдив от 23 до 31 октомври като акцент в програмата за честването на 140 години от установяването на дипломатически отношения между двете страни. В афиша са включени прожекциите на творби, произведени през последните две години: „Бик“ на Борис Акопов, „Вечният живот на Александър Христофоров“ на Евгений Шелякин,  „Керосин“ на Юсуп Разиков,  „Любовници“ на Елена Хазанова, „Трудностите на оцеляването“ на Евгений Торес,  „Чернова“ на Сергей Мокрицки,  „Аз отслабвам“ на Алексей Нужний. За събитието идват известни режисьори и артисти, сред които са Борис Акопов, Никита Волков, който играе главната роля в „Чернова“, Евгений Торес... Тържественото откриване е на 23 октомври в голямата зала на Руския културно-информационен център в София, а в Пловдив - на 25 октомври в Дома на киното „Lucky“. Филмите са със субтитри на български език. Ето и няколко от сюжетите. „Бик“ е история за 90-те. Икономическа бездна.  Криминални драми се разгръщат буквално на всеки ъгъл. Младият лидер на престъпна банда Антон Биков, по прякор «Бик», е принуден да припечелва по всякакъв начин, за да осигури семейството си. След районна бандитска престрелка Антон се озовава в отделение на милицията, откъдето го измъква един от московските босове. В замяна той иска от него съвсем малка, но опасна услуга. В „Аз отслабвам“ Аня най-много обича гаджето си Женя и храната. Но момъкът спортис хич не е доволен от апетита на изгората си. Той й предлага да се разделят, но Аня не е готова просто така да се предаде. С подкрепата на най-добрата си приятелка и добродушния Коля - фен на здравословния начин на живот, тя се впуска във вълнуващо приключение, за да отслабне и да намери истинска любов и щастие. „Вечният живот на Александър Христофоров“ е за ветеран в театъра и киното, който вече работи като аниматор в курортно градче. Бившият актьор обаче не се отчайва – живее тук и сега. И въпреки че бившата му жена крои интриги, а синът му го избягва, Христофоров упорито продължава напред. След скандалното му уволнение фортуната го дарява с приказен подарък под формата на любима жена. В „Любовници“ три обикновени московчанки — медицинска сестра, студентка и актриса — случайно се срещат в бар и откриват, че всяка една от тях току-що се е разделила със своя приятел, разбирайки, че е женен. Като за начало девойките решават да отмъстят на бившите си. Но когато постигат целта си, у приятелките се ражда идея: използвайки своята изобретателност и артистичните си умения, да помагат на такива като тях сестри по нещастие,  да изобличават неверните съпрузи и да наказват двуличните любовници.", "date": "2019.10.22", "title": "Гледаме руски кинохитове в София и Пловдив"}
{"url": "https://standartnews.com/kultura/nadya-koseva-snima-irina-kray-blato-404632.html", "text": "„Ирина“ – дебютният игрален филм на Надежда Косева, който обиколи фестивали из цял свят, тръгва по БГ екраните от 25 октомври. На въпросните форуми в Европа, Азия и Африка младата актриса Мартина Апостолова регистрира рекорд – 8 награди за своята главна роля на жена, която става сурогатна майка, за да спаси семейството си от провинциалната мизерия. Защото Ирина, която живее в малък миньорски град и работи в крайпътна кръчма, в един и същи ден е сполетяна от две драми - мъжът й е осакатен в злополука, а тя е уволнена. И се съгласява да износи детето на непознати хора срещу заплащане. Постепенно Ирина открива какво значи да обичаш и да прощаваш. „Животът на всяка жена се променя, след като роди – моят също. Няма как да правиш кино, ако не разкажеш нещо лично. Но филмът не е феминистки, а е за прошката, за преоткриването на света чрез новия живот…  Поетичен поглед към свят, в който на пръв поглед липсва всякаква поезия. Стремили сме се към максимална автентичност и искреност на образите. Това е история, която поставя морални и етични въпроси, но едновременно с това ни води на място, където отговорите им губят своето значение. Място, на което прошката е единственият начин за превъзмогване на отчаянието, болката и гнева. Единственият начин да оцелееш“, казва Надежда Косева. Тя посвещава много време и енергия, за да открие подходящи места за снимки. Камерата се върти в супер жега и в тотален мраз в пернишкия квартал „Църквата“.  „Снимахме в къща без тоалетна. Около нея имаше блато, което през лятото вонеше, а през зимата замръзваше. До нас – коприва. Е, как да направиш „пиш“?“, цветно коментира Касиел Ноа Ашер, която играе сестрата на Ирина. „Не обичам думата кастинг. Разговарях с 4-5 момичета за ролята на Ирина, но в момента, в който се появи Мартина, знаех, че това е моята Ирина. Всичко започна да се подрежда около нея“, казва Надежда Косева. Всъщност ги запознава Снежина Петрова. „Надя ни събра и по тип душевност“, категорична е Мартина, която е обявена за най-добрата актриса във Варна, Варшава, Котбус, Тбилиси, Хонконг, Техеран, Бари, Палич.  „Ирина“ направи световната си премиера още през 2018-а, а от тогава досега има 20 награди от международни фестивали. Във всяка страна, в която екипът представя филма, реакцията е различна. В Маракеш ги питат защо Ирина съобщава на съпруга си, че става сурогатна майка, чак след като е взела това решение и се чудят как на жена е позволено да работи в крайпътна кръчма.  „Архетипната история за майчинството докосва навсякъде по света“, коментира още Надежда Косева. В останалите роли са Христо Ушев, Ирини Жамбонас, Александър Косев, Красимир Доков.  ", "date": "2019.10.22", "title": "Надя Косева снима „Ирина“ край блато"}
{"url": "https://www.standartnews.com/sport/real-madrid-gostuva-na-galatasaray-404639.html", "text": "Най-комерсиалният и гледан клубен турнир по футбол Шампионската лига по футбол се възобновява тази вечер след прекъсването за мачовете за Евро 2020. Двубоите са от груповата фаза и ще се излъчват от Макс Спорт. Сред най-очакваните мачове е този в Истанбул, където Галатасарай приема Реал Мадрид. Пълен успех на Кралския клуб ще му гарантира спокойствие в групата, а също така ще затвърди начело на тима Зинедин Зидан. В 1-ва група са срещите: Брюж – Пари Сен Жермен и Галатасарай – Реал (Мадрид). Във 2-ра: Олимпиакос – Байерн (Мюнхен) и Тотнъм – Цървена звезда. В 3-та: Шахтьор (Донецк) – Динамо (Загреб) и Манчестър Сити – Аталанта. И в 4-та група: Атлетико (Мадрид) – Байер (Леверкузен) и Ювентус – Локомотив (Москва). Срещите в Украйна и Мадрид са с начален час 19,55, а всички останали мачове започват от 22 часа.", "date": "2019.10.22", "title": "Реал Мадрид гостува на Галатасарай"}
{"url": "https://standartnews.com/sport/yordan-stalev-veche-ne-e-shef-na-sdiite-404667.html", "text": "Шефът на съдийската комисия Йордан Сталев няма да продължи работата си. Това стана ясно след днешния извънреден Изпълком на БФС. Сталев е временно отстранен. А в същото време бе приета молбата за напускане на мениджър \"Съдии\" Илонка Джалева. Функциите на Йордан Сталев временно ще бъдат изпълнявани от председателят на съдийската комисия към Зоналния съвет в София Костадин Стоичков.", "date": "2019.10.22", "title": "Йордан Сталев вече не е шеф на съдиите"}
{"url": "https://standartnews.com/sport/srbiya-otnese-edin-mach-za-rasizm-404593.html", "text": "УЕФА наказа Сърбия да играе следващия си домакински мач без публика. Причината са расистките прояви на феновете по време на европейската квалификация срещу Португалия (2:4) на 7 септември. Така двубоят Сърбия - Люксембург на 14 ноември ще се играе при закрити врата, а към санкцията има и глоба от 33 500 евро, както и един мач условно, който ще влезе в сила при повторно провинение в следващата една година. На следващото заседание на Дисциплинарната комисия на УЕФА на 28 октомври се очаква да бъде обявено наказанието за БФС за расистките прояви на български фенове по време на мача с Англия миналата седмица.", "date": "2019.10.22", "title": "Сърбия отнесе един мач за расизъм"}
{"url": "https://www.standartnews.com/sport/ventsi-predlaga-nikolay-kirov-za-natsionalen-selektsioner-404653.html", "text": "Президентът на Славия и член на Изпълкома на БФС - Венци Стефанов разкри, че ще предложи Николай Киров за селекционер на националния отбор на България. Това ще стане на днешното заседание на изпълнителния комитет. \"Ще предложа Николай Киров за селекционер на националния отбор. Той е треньор, който може да обедини тима. Точно такъв специалист ни трябва. Това, че Лечков е работил с Дерменджиев, не означава, че трябва да го назначаваме. Всички помним как Ботев Пловдив на два пъти победи Лудогорец\". \"Тогава Ботев бе воден от Белия, а Лудогорец от Гошо Дерменджиев. Каква е тази шуробаджанащина? Аз не предлагам треньор на Славия, а такъв, който е побеждавал нашия отбор. Киров има качествата да води България. Трябват ни нови хора\", добави Венци пред \"Гонг\". И аз мога да стана Треньор на годината в България, с футболистите на Лудогорец. Ако съм треньор на Лудогорец, с тези играчи, с които разполагаше Дерменджиев, една точка нямаше да загубя в нашия шампионат. Щях да стана номер едно безапелационно\", заяви Стефанов.", "date": "2019.10.22", "title": "Венци предлага Николай Киров за национален селекционер"}
{"url": "https://standartnews.com/sport/obyavikha-nominiranite-za-zlatnata-topka-404618.html", "text": "Френското списание „France Football“ обяви номинираните за най-престижното индивидуално отличие във футбола - “Златната топка”. \r\n \r\n30 играчи претендират за приза, като сред финалистите не попадна миналогодишният носител на Златната топка Лука Модрич. За първи път от 26 години актуалният носител на трофея не е номиниран на следващата година. За приза ще спорят: Душан Тадич (Аякс), Садио Мане (Ливърпул), Серхио Агуеро (Манчестър Сити) Френки де Йонг (Аякс/Барселона), Юго Лорис (Тотнъм), Килиан Мбапе (ПСЖ), Пиер-Емерик Обамеянг (Арсенал), Марк-Андре тер Стеген (Барселона) Дони ван де Беек (Аякс), Трент Александър-Арнолд (Ливърпул), Кристиано Роналдо (Ювентус), Алисон Бекер (Ливърпул), Матайс де Лихт (Аякс/Ювентус) Карим Бензема (Реал Мадрид), Жоржиньо Вайналдум (Ливърпул), Вирджил ван Дайк (Ливърпул), Роберт Левандовски (Байерн), Бернардо Силва (Манчестър Сити), Хюн-Мин Сон (Тотнъм) Роберто Фирмино (Ливърпул), Лионел Меси (Барселона), Рияд Марез (Манчестър Сити), Кевин Де Бройне (Манчестър Сити), Калиду Кулибали (Наполи), Антоан Гризман (Барселона) Мохамед Салах (Ливърпул), Еден Азар (Челси/Реал Мадрид), Маркиньос (Пари Сен Жермен), Жоао Феликс (Атлетико Мадрид) и Рахийм Стърлинг (Манчестър Сити) Победителите ще бъдат определени след гласуване на специално жури от 180 журналисти от целия свят. Церемонията по награждане ще се състои на 2 декември в Париж.", "date": "2019.10.22", "title": "Обявиха номинираните за \"Златната топка\""}
{"url": "https://standartnews.com/sport/real-madrid-gostuva-na-galatasaray-404639.html", "text": "Най-комерсиалният и гледан клубен турнир по футбол Шампионската лига по футбол се възобновява тази вечер след прекъсването за мачовете за Евро 2020. Двубоите са от груповата фаза и ще се излъчват от Макс Спорт. Сред най-очакваните мачове е този в Истанбул, където Галатасарай приема Реал Мадрид. Пълен успех на Кралския клуб ще му гарантира спокойствие в групата, а също така ще затвърди начело на тима Зинедин Зидан. В 1-ва група са срещите: Брюж – Пари Сен Жермен и Галатасарай – Реал (Мадрид). Във 2-ра: Олимпиакос – Байерн (Мюнхен) и Тотнъм – Цървена звезда. В 3-та: Шахтьор (Донецк) – Динамо (Загреб) и Манчестър Сити – Аталанта. И в 4-та група: Атлетико (Мадрид) – Байер (Леверкузен) и Ювентус – Локомотив (Москва). Срещите в Украйна и Мадрид са с начален час 19,55, а всички останали мачове започват от 22 часа.", "date": "2019.10.22", "title": "Реал Мадрид гостува на Галатасарай"}
{"url": "https://standartnews.com/sport/speshen-izplkom-zaradi-noviya-trenor-404627.html", "text": "Изпълкомът на БФС в оставка се събира на извънредно заседание днес от 15:30 часа, съобщава Gong.bg. На него изпълняващият длъжността президент на централата Михаил Касабов и колегите му ще разискват само една точка, а именно назначаването на нов треньор на националите. По настояване на първия вицепрезидент Йордан Лечков за поста е предложен Георги Дерменджиев. Избирането му обаче минава през одобрение от Изпълкома. Футболните функционери бързат заради малкото време до следващите мачове на България, които са на 14 ноември срещу Хаити и на 17 ноември с Чехия.", "date": "2019.10.22", "title": "Спешен Изпълком заради новия треньор"}
{"url": "https://www.standartnews.com/sport/blgarin-specheli-evropeyskata-kupa-po-dzhudo-404656.html", "text": "Българинът Борис Георгиев спечели титлата в категория до 100 килограма на Европейската купа по джудо в Малага (Испания). Георгиев победи на финала с оценка \"вадзари\" шведа Емил Матсон и така заслужи златото. Преди това той постигна чисти победи с \"ипон\" над Радек Хецл (Чехия), Пол Дево (Франция) и Давиде Поци (Италия) на полуфиналите, както и с \"вадзари\" над Педро Силва (Португалия) във втория кръг. \r\n ", "date": "2019.10.22", "title": "Българин спечели европейската купа по джудо"}
{"url": "https://www.standartnews.com/sport/resheno-dermendzhiev-e-noviyat-natsionalen-selektsioner-404666.html", "text": "Георги Дерменджиев е официално новия национален селекционер на България. Това бе взето като решение след днешния извънреден Изпълком на БФС. Очаква се бившият старши треньор на Лудогорец и Левски в най-скоро време да бъде представен пред медиите и да обяви своя екип. Договорът на Георги Дерменджиев е за 6 месеца с опция да бъде продължен за 2 години.", "date": "2019.10.22", "title": "Решено: Дерменджиев ще е национален селекционер"}
{"url": "https://standartnews.com/sport/blgarin-specheli-evropeyskata-kupa-po-dzhudo-404656.html", "text": "Българинът Борис Георгиев спечели титлата в категория до 100 килограма на Европейската купа по джудо в Малага (Испания). Георгиев победи на финала с оценка \"вадзари\" шведа Емил Матсон и така заслужи златото. Преди това той постигна чисти победи с \"ипон\" над Радек Хецл (Чехия), Пол Дево (Франция) и Давиде Поци (Италия) на полуфиналите, както и с \"вадзари\" над Педро Силва (Португалия) във втория кръг. \r\n ", "date": "2019.10.22", "title": "Българин спечели европейската купа по джудо"}
{"url": "https://www.standartnews.com/sport/yordan-stalev-veche-ne-e-shef-na-sdiite-404667.html", "text": "Шефът на съдийската комисия Йордан Сталев няма да продължи работата си. Това стана ясно след днешния извънреден Изпълком на БФС. Сталев е временно отстранен. А в същото време бе приета молбата за напускане на мениджър \"Съдии\" Илонка Джалева. Функциите на Йордан Сталев временно ще бъдат изпълнявани от председателят на съдийската комисия към Зоналния съвет в София Костадин Стоичков.", "date": "2019.10.22", "title": "Йордан Сталев вече не е шеф на съдиите"}
{"url": "https://standartnews.com/sport/beroe-ostana-bez-trenor-404616.html", "text": "Футболният Берое остана без треньор. Това стана часове след загубата в Стара Загора от Славия с 1:2 в мач от 13-ия кръг на efbet Лига. Оставки пред ръководството на клуба са подали спортният директор Валентин Грудев, старши треньора Александър Томаш и неговите помощници Константин Мирчев и Тодор Кючуков. Решението е продиктувано предвид незадоволителните резултати напоследък и по повод създалото се напрежение във футболната общественост в Стара Загора.", "date": "2019.10.22", "title": "Берое остана без треньор"}
{"url": "https://standartnews.com/sport/distsiplinarnata-komisiya-globi-loko-pd-s-2000-lv-404655.html", "text": "  Решения на дисциплинарната комисия на БФС след 13-ия кръг на efbet Лига: За обидни и нецензурни скандирания, на основание чл.37, ал.1, т.26 от ДП /2019/2020/ – ДК наказва ПФК Ботев гр. Пловдив  с имуществена санкция в размер на 1000 лева. За обидни и нецензурни скандирания, на основание чл.37, ал.1, т.26 от ДП /2019/2020/ – ДК наказва ПФК Левски гр. София  с имуществена санкция в размер на 1000 лева. За хвърлени предмети, на основание чл.37, ал.1, т.4, б. А, предложение 2 от ДП /2019-2020/ ДК наказва ПФК Локомотив гр. Пловдив с имуществена санкция в размер на 2000 лева. За нерегламентирано използване на факли и димки, на основание чл.37, ал.1, т.22.2, б. А от ДП /2019/2020/ – ДК наказва  ПФК Берое гр. Стара Загора с имуществена санкция в размер на 300 лева. За нерегламентирано използване на факли, на основание чл.37, ал.1, т.22.2, б. А от ДП /2019/2020/ – ДК наказва  ПФК Славия гр. София с имуществена санкция в размер на 300 лева.", "date": "2019.10.22", "title": "Дисциплинарната комисия глоби Локо (Пд) с 2000 лв"}
{"url": "https://standartnews.com/sport/ventsi-predlaga-nikolay-kirov-za-natsionalen-selektsioner-404653.html", "text": "Президентът на Славия и член на Изпълкома на БФС - Венци Стефанов разкри, че ще предложи Николай Киров за селекционер на националния отбор на България. Това ще стане на днешното заседание на изпълнителния комитет. \"Ще предложа Николай Киров за селекционер на националния отбор. Той е треньор, който може да обедини тима. Точно такъв специалист ни трябва. Това, че Лечков е работил с Дерменджиев, не означава, че трябва да го назначаваме. Всички помним как Ботев Пловдив на два пъти победи Лудогорец\". \"Тогава Ботев бе воден от Белия, а Лудогорец от Гошо Дерменджиев. Каква е тази шуробаджанащина? Аз не предлагам треньор на Славия, а такъв, който е побеждавал нашия отбор. Киров има качествата да води България. Трябват ни нови хора\", добави Венци пред \"Гонг\". И аз мога да стана Треньор на годината в България, с футболистите на Лудогорец. Ако съм треньор на Лудогорец, с тези играчи, с които разполагаше Дерменджиев, една точка нямаше да загубя в нашия шампионат. Щях да стана номер едно безапелационно\", заяви Стефанов.", "date": "2019.10.22", "title": "Венци предлага Николай Киров за национален селекционер"}
{"url": "https://standartnews.com/sport/resheno-dermendzhiev-e-noviyat-natsionalen-selektsioner-404666.html", "text": "Георги Дерменджиев е официално новия национален селекционер на България. Това бе взето като решение след днешния извънреден Изпълком на БФС. Очаква се бившият старши треньор на Лудогорец и Левски в най-скоро време да бъде представен пред медиите и да обяви своя екип. Договорът на Георги Дерменджиев е за 6 месеца с опция да бъде продължен за 2 години.", "date": "2019.10.22", "title": "Решено: Дерменджиев ще е национален селекционер"}
{"url": "https://www.standartnews.com/sport/fenovete-na-dunav-km-borisov-pomognete-ni-404664.html", "text": "Централният клуб на привържениците на Дунав Русе „Дунав завинаги“ изпрати официално писмо до министър председателя на България Бойко Борисов, с което иска да адресира ситуацията в клуба. В него се изказва молба към премиера да помогне за спасението на клуба от Русе. Ето и целия текст на писмото: До г-н Бойко Борисов, Министър-председател на Република България Уважаеми Господин Борисов, За първи път прибягваме до възможността да пишем на Вас. Поводът да пристъпим към това действие е състоянието на нашия любим футболен отбор – Дунав от Русе. А то не е никак цветущо. Клуб с история и постижения в родното първенство, а и в Европа. Макар и само с две участия в турнира, известен преди като Купата на УЕФА, а днес Лига Европа, Дунав е единственият български отбор с победа срещу италианския гранд Рома. След четвърт век лутания из ниските нива на футбола, Дунав се завърна в елита преди три години. Четвърти пореден сезон отборът ни събира на своите мачове в Първа лига хиляди на Градския стадион в Русе, независимо от техния произход, социален статус, етническа и политическа принадлежност. След заявеното оттегляне на досегашния благодетел на клуба – д-р Симеон Симеонов, в момента бъдещето на отбора обаче е обвито в мъгла, като утрин край голямата европейска река. Въпросителните следват една след друга – футболистите не знаят днес къде ще тренират, утре дали ще обядват, осигурен ли е транспорт за следващия. На фона на всичко това, момчетата успяха да спечелят известен брой точки в първенството, който им осигурява място не просто над спасителната линия, но и не толкова далеч от първата шестица. И всичко това „на мускули“ с все по-скромните възможности, които има клубът с най-малкия бюджет в Първа лига. Сега към същинската част. Обръщаме се към Вас с молба, Вие като министър-председател на България да помогнете за спасението на нашия любим отбор. Ние, а и хиляди други русенци, искаме да има футбол в Русе – най-големият български град по поречието на р. Дунав и един от най-европейските градове на територията на държавата ни. За нас Дунав е повече от всичко. Ние изживяваме всеки мач, всяка една негова секунда, всеки един удар. Обикаляме цяла България и за разлика от други в съперничествата с другите на терена, създаваме приятелства на трибуните, радваме се на победите, но плачем и на загубите. За някои хора, футболът в Русе е единственият начин да разпуснат, да се забавляват. А той в градът ни е мероприятие, което поне два пъти в месеца, както вече споделихме, обединява хиляди русенци и ги събира заедно на трибуните на Градския стадион. Стадион, за който бяха отпуснати държавни средства от министър Красен Кралев, за обновяването му, поставяне на нова трева и осветление. Вярваме, че с Ваше съдействие, Дунав може да има спокойно бъдеще, без да се притесняваме всеки сезон дали ще има достатъчно пари, за да запазим мястото си сред най-добрите, дали ще изпаднем и други подобни въпроси, които не са подобаващи за отбор от град като Русе. Искрено се надяваме, че възможно най-скоро ще се запознаете с нашия проблем, ще дадете гласност и ще предприемете действия по него. За да го има Дунав, да радва русенци и да пълни стадиона! Благодарим Ви, предварително! Русе, 16.10.2019 г. С уважение: Централен клуб на привържениците на ФК „Дунав“ Русе „Дунав завинаги“", "date": "2019.10.22", "title": "Феновете на Дунав към Борисов: Помогнете ни"}
{"url": "https://standartnews.com/sport/fenovete-na-dunav-km-borisov-pomognete-ni-404664.html", "text": "Централният клуб на привържениците на Дунав Русе „Дунав завинаги“ изпрати официално писмо до министър председателя на България Бойко Борисов, с което иска да адресира ситуацията в клуба. В него се изказва молба към премиера да помогне за спасението на клуба от Русе. Ето и целия текст на писмото: До г-н Бойко Борисов, Министър-председател на Република България Уважаеми Господин Борисов, За първи път прибягваме до възможността да пишем на Вас. Поводът да пристъпим към това действие е състоянието на нашия любим футболен отбор – Дунав от Русе. А то не е никак цветущо. Клуб с история и постижения в родното първенство, а и в Европа. Макар и само с две участия в турнира, известен преди като Купата на УЕФА, а днес Лига Европа, Дунав е единственият български отбор с победа срещу италианския гранд Рома. След четвърт век лутания из ниските нива на футбола, Дунав се завърна в елита преди три години. Четвърти пореден сезон отборът ни събира на своите мачове в Първа лига хиляди на Градския стадион в Русе, независимо от техния произход, социален статус, етническа и политическа принадлежност. След заявеното оттегляне на досегашния благодетел на клуба – д-р Симеон Симеонов, в момента бъдещето на отбора обаче е обвито в мъгла, като утрин край голямата европейска река. Въпросителните следват една след друга – футболистите не знаят днес къде ще тренират, утре дали ще обядват, осигурен ли е транспорт за следващия. На фона на всичко това, момчетата успяха да спечелят известен брой точки в първенството, който им осигурява място не просто над спасителната линия, но и не толкова далеч от първата шестица. И всичко това „на мускули“ с все по-скромните възможности, които има клубът с най-малкия бюджет в Първа лига. Сега към същинската част. Обръщаме се към Вас с молба, Вие като министър-председател на България да помогнете за спасението на нашия любим отбор. Ние, а и хиляди други русенци, искаме да има футбол в Русе – най-големият български град по поречието на р. Дунав и един от най-европейските градове на територията на държавата ни. За нас Дунав е повече от всичко. Ние изживяваме всеки мач, всяка една негова секунда, всеки един удар. Обикаляме цяла България и за разлика от други в съперничествата с другите на терена, създаваме приятелства на трибуните, радваме се на победите, но плачем и на загубите. За някои хора, футболът в Русе е единственият начин да разпуснат, да се забавляват. А той в градът ни е мероприятие, което поне два пъти в месеца, както вече споделихме, обединява хиляди русенци и ги събира заедно на трибуните на Градския стадион. Стадион, за който бяха отпуснати държавни средства от министър Красен Кралев, за обновяването му, поставяне на нова трева и осветление. Вярваме, че с Ваше съдействие, Дунав може да има спокойно бъдеще, без да се притесняваме всеки сезон дали ще има достатъчно пари, за да запазим мястото си сред най-добрите, дали ще изпаднем и други подобни въпроси, които не са подобаващи за отбор от град като Русе. Искрено се надяваме, че възможно най-скоро ще се запознаете с нашия проблем, ще дадете гласност и ще предприемете действия по него. За да го има Дунав, да радва русенци и да пълни стадиона! Благодарим Ви, предварително! Русе, 16.10.2019 г. С уважение: Централен клуб на привържениците на ФК „Дунав“ Русе „Дунав завинаги“", "date": "2019.10.22", "title": "Феновете на Дунав към Борисов: Помогнете ни"}
