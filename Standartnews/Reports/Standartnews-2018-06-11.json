{"url": "http://standartnews.com/regionalni/zakrivat_posledniya_podzemen_rudnik_za_vaglishta-372505.html", "text": "И последният подземен рудник за добив на въглища в Бобов дол ще бъде закрит, обявиха преди дни от ръководството на \"Въгледобив Бобов дол\" ЕООД. Предвижда се поетапно съкращаване на 400 миньори, което ще започне  от 16 юли. Окончателно дейността на рудника ще спре до края на тази година. По преценка на ръководството, това може да стане и по-рано. Закриването на подземния добив  се обяснява с високата себестойност на  добитата продукция, което  значително превишава изкупните цени. Управителят на предприятието Харалампи Златанов обясни, че ще се предприемат стъпки част от персонала да бъде преназначен в други структури на мината. Загриженост за съдбата на съкратените миньори изразиха представители на местната власт в района, както и националният омбудсман Мая Манолова, която имаше приемен ден в областния център Кюстендил дни след неприятната за работниците новина. Заради предизвиканото вълнение, от компанията огласиха позиция с обяснение за действията, довели до съкращаване на работници. Основната причина е свързана с това, че подземният добив е изключително трудоемък и скъп. Тежките условия и големият приток на вода затрудняват значително воденето на минните работи, увеличават драстично производствените разходи и водят до нерентабилност на подземния добив като цяло. Липсата на финанси за издържането на рудника води до невъзможност за осигуряване на нормални безопасни условия на труд на работниците и служителите. Рудник „Бобов дол\", който се закрива сега, е последният не само за района, но и в цялата страна с подземен въгледобив. Миналата година беше закрит най-големият рудник на Балканите - \"Бабино\", и 650 въгледобивници останаха без работа. Последва освобождаване на 111 човека от подземния добив на рудник \"Фундаментал\", който също вече е затворен. Ръководството на мините засвидетелства своето нежелание за закрива обектите, но в същото време обосновава предприетите мерки с високата  себестойност на добиваната в рудника продукция, която  значително превишава изкупните цени на въглищата. Като основен проблем се посочва и липсата на квалифицирани специалисти и работници за ръчен добив на полезни изкопаеми по подземен способ, тъй като той е по-специфичен от открития. От въгледобивното предприятие припомниха, че през последната година са предприети множество мерки по оптимизация на разходите, като  са обединени  участъци в рудника, но за съжаление това  не довежда до желания ефект и единствената възможност остава закриването на този начин на добив. \"Не ни е безразлична съдбата на хората, които работят в рудника, затова сме се ангажирали и предприели необходимите действия по пренасочването на част от персонала към рудник „Христо Ботев\" и „Централна обогатителна фабрика\". Освен това в Мини „Открит Въгледобив\" в гр. Перник имат нужда от 30-40 работници, които също могат да бъдат устроени там, стига да желаят. Провели сме срещи с Бюрото по труда, за да помогнат и да организират преквалификацията на част от персонала\", се посочва в позицията на ръководството. Дали това ще смекчи създаденото социално напрежение - не е ясно. Защото опитът покрай закриването на рудник \"Бабино\" показва, че няма много заинтересовани, които да останат на работа във въгледобива Освен това голям процент от хората, работещи в момента в рудник „Бобов дол\", са в пенсионна възраст и едва ли ще искат да продължат трудовия си път. На съкратените миньори от рудник \"Бабино\" също бе предложена работа в близки мини, но нито един от тях не е приел. Част от съкратените потърсиха препитание в чужбина, а други веднага започнаха  работа на метрото в столицата, като пътуват всеки ден. Общинското ръководство в Бобов дол също изрази  притеснения от увеличението на безработицата в миньорския град. „Живеем в държава, в която политиците нямат визия за развитието на райони като нашия\", заяви на пресконференция по повод закриването на рудника кметът на Бобов дол Елза Величкова. \"Защо не е имало диалог между институциите, защо не е имало разговори между общинското ръководство и държавната администрация, Министерство на енергетиката, на финансите, на труда и социалната политика\", попита риторично тя и заяви, че застава в подкрепа на миньорите и техните семейства. Величкова подчерта, че не е спирала да работи за намирането на нови инвеститори в региона. Пред журналисти в Кюстендил националният омбудсман Мая Манолова заяви, че ръководството на Агенцията по заетостта ще изпрати екипи в подкрепа при намиране на заетост на съкратените в Бобов дол миньори. Експертите ще разгледат всеки един конкретен случай на миньорите, които ще бъдат съкратени, за да получат съответната подкрепа за започване на работа в региона, обеща тя и поясни, че имат анализ на свободните работни места, на възможностите за Благоевград, Дупница, Кюстендил, Перник, София.  По думите й, по-големият проблем ще възникне за миньорите, които ще трябва да се пенсионират. Причината е, че в края на миналата година народните представители са променили законодателството, с което се отнема правото на миньорите, съкратени от закриващи се рудници, да се пенсионират при определени преференциални условия  – 10 години трудов стаж под земята и определена възраст. „Една част от миньорите, които сега ще бъдат съкратени, са работили реално по 20 години под земята, а сега, за да се пенсионират, ще трябва вместо навършването на възраст от 45 години, да чакат още 10-12 години\", каза Мая Манолова. Тя била направила  предложения за промени в Кодекса за социално осигуряване, но народните представители не са отворили и не са ги разгледали. „Този проблем ще се яви в края на тази година за всички тези, които ще бъдат съкратени сега - няколкостотин миньори, от които поне половината имат подземен стаж за пенсиониране. Това ще бъде изключително несправедливо. Веднъж ще бъдат лишени от работните си места, а втори път – няма да могат да се пенсионират\", коментира националният омбудсман. Предстоящото  съкращение на 400 миньори   доведе до  напрежение в Бобов дол и близките села. В  Мламолово, напрмер, около 80 човека  разчитат на работата си в рудник \"Бобов дол\".  Стотици семейства се изхранват със заплатите на заетите във въгледобива, а безработицата в града скача до и над 11%, казаха от екипа на кмета Елза Величкова на специална пресконференция. Предстои свикване на открито заседание на Общинския съвет с участието на населението. Общински съветници коментираха, че Бобов дол е в предпротестна готовност. От общината искат намесата на институциите по създаване на алтернативни работни места за миньорския град.", "date": "2018.06.10", "title": "Закриват последния подземен рудник за въглища"}
{"url": "http://standartnews.com/kultura/tri_dni_duhova_muzika_lyulee_montana_v_chest_na_diko_iliev-372504.html", "text": "Три дни поред Монтана живя в ритъма на духовата музика. В петък, събота и неделя градът бе огласян до среднощ от оркестри. Това явление се повтаря на всеки две години. Започнало е преди 30 години, а сегашното бе 16-тото издание на обичаните празници на духовите музики. Повод на домакините да ги организират е фактът, че самородният композитор Дико Илиев е изживял последните си години, починал е и е погребан в този град. Малцина знаят, че приживе е пожелал да свирят Дунавското, когато го спускат в гроба. Така е и станало. И до днес има много хора, които помнят този човек - тих, миловиден и с нищо непарадиращ възрастен мъж. Помнят го като бай Дико. Всяко поредно издание на празниците съживява спомените за него – едни го помнят като сляп, но застанал пред градския духов оркестър да го дирижира, други – като добър дядо и мъдър събеседник на всеки, спрял го да поговори с него. Също малцина знаят, че е писал специално поръчани песни за рождени дни на деца и роднини, на познати или непознати. Без пари - само срещу касетка ягоди... Последните – 16-ти празници, през уикенда събраха в Монтана 12 оркестъра – едни от най-добрите в България, както и от Черна гора, Полша и Румъния. Домакините се представиха с градския  оркестър – все още има и музиканти, които на младини са свирили под неговата палка. Днес този оркестър носи неговото име. И младежкият „Виво Монтана\", който също е едно чудо на жанра. Седем музиканти, водени от  енергичния, безкрайно отдаден педагог  и талантлив музикант Пламен Крумов, свирят от деца до днес духови мелодии. Започнали са заедно, когато са били в четвърти, пети, осми класове, днес някои са завършили висше образование, но Излезли са от училището, в което са започнали да се учат и днес обикалят страната. Канят ги и ги посрещат като скъпи гости на много градски празници и фестивали. България видя отдадеността и страстта им към духовите мелодии в  състезанието „България търси талант\", което те превзеха без сериозна конкуренция. Най-ревностният участник в Дикоилиевите празници в Монтана е представителният младежки духов оркесътър на Троян с ръководител Тотко Рогашки. Той пристига с можоретния си състав. Познат на публиката е и представителният младежки състав на Елин Пелин. Но над всички български оркестри се извисява военният -  представителният на националната ни гвардейска част. Той  изпълнява и хореографски музикални композиции, комбинира музикалните изпълнения с шоу. Това го прави по-атрактивен и запомнящ се. По майсторство го следва и софийският духов оркестър... Монтана е аплодирала музики от Украйна, Словакия, Сърбия. Този път – от Полша, Черна гора и Румъния. Това говори достатъчно за престижността на монтанските празници. На тях не идват музиките на Балей или  Бело поле. Идват вече утвърдени състави, преминали през сцените на национални конкурси и международни фестивали, отличаващи се с оригиналност и високо духаческо майсторство. Такава бе градската музика на Будва, Черна гора. Тя изпълнява родни мелодии, но и класически – изсвири „Маршът на славянката\" на  Васиилй Агапкин,  „Валс №2\" на Дмитрий Шостакович, оркестрови варианти на „ Скорпионс\" и  „Абба голд\", поп и рок мелодии. Тази градска музика е създадена през 1906 година. В нея свирят и професионалисти, но и любители, млади музиканти и по-възрастни, цели фамилии продължават традицията. Музиката от град Могилно, Полша е  най-известната в страната си. Създадена е през 1970 година от един тромпетист, известен с музикалната си страст към този жанр. Удостоен е с Възрожденския кръст на Полша. През 2015 година съставът е класиран на трето място в национален конкурс за духови оркестри, а на осмия Феликс – Нововиейски фестивал в Олштин вече е сребърен медалист. Празниците в  Монтана са първото му международно участие. Доведе ги  ръководителят им Мариуш Миколайчик. който участва в монтанските празници. Първият е бил „Сташиц\" от град Катовице, който е свирил през 2010-та. Румънският „Яковений\" още си пробива път между родните  духови състави. Духачите са млади музиканти, които още залагат на оригинални родни мелодии. Празниците в Монтана предложиха на посетителите си и други прояви. Като изложбата на рисунки на деца от 34 държави по темата им : „Тъпан бие, хоро се вие\". Или изложбата на държавния архив с нотни листове  и снимки на бай Дико, с книги за него. Тази година имаше и краеведска конферениця на тема „Музиката за векове\".  Читалищни дейци и краеведи  изнесоха доклади, които са труд на техните изследователски усилия върху историята на духовите музики в 18 селища от областта. И родните, и чуждите музиканти знаят кой е бай Дико. Затова всички дружно изпълниха марша му „Сливенци при Драва\" и Дунавското хоро. „Сливенци при Драва\" е била неговата мъка и гордост. Защото 14 години  радио София е започвало сутрин програмата  си с него, без да съобщава името на автора му. Когато той лично се обадил в радиото  и ги помолил  за това, без да иска нищо, оттам се удивили и му отговорили, че това е народно творчество. Чак по-късно се разбрало, че е негово. А Дунавското му е носило винаги радост. Той признавал, че то звучи  като талазите на зряло жито, полюшквани  от вятъра в неговата любима дунавска равнина...", "date": "2018.06.10", "title": "Три дни духова музика люлее Монтана в чест на Дико Илиев"}
{"url": "http://standartnews.com/kultura/100godishni_koli_na_parad_v_ruse-372497.html", "text": "Уникални возила и колекционерска страст отново си дадоха среща в Русе. Дунавският град за четвърта поредна година стана домакин на Парад на ретро автомобили и мотоциклети. Над 60 участници от различни краища на страната и от съседна Румъния дефилираха по русенските улици вчера. Интересът към лъскавите ветерани на две и четири гуми с всяка изминала година става все по-голям. Най-нетърпеливите русенци обградиха возилата още от сутринта на традиционния вече сборен пункт на паркинг в квартал  „Дружба\". На парада тази година можеха да се видят автомобили от почти всички по-известни марки и от различни периоди. Сред участниците имаше дори коли с близо 100-годишна история. В Русе се събраха возила от Бургас, София, Стара Загора, Сливен, Разград, Кубрат, Букурещ и други градове. Показаните превозните средства са създадени в периода между 1920-1987 г. Един от най-атрактивните етапи в събитието беше дефилето на превозните средства по централните улици на крайдунавския град. По обед участниците преминаха по маршрута бул. „Христо Ботев\" – бул. „Бозвели\" - ул. „Борисова\" – бул. „Генерал Скобелев\" – бул. „Цар Освободител\" – бул. „Съединение\" – ул. „Александровска\".  След това колите и мотоциклетите се подредиха на центъра на града, в участъка между Паметника на съветския войн и пресечката с ул. „Майор Атанас Узунов\". Там от 13 часа официално беше даден старт на подготвената специално за парада програма. Любителите на класическите возила имаха възможност не само да разгледат, но  и да поговорят със собствениците за предимствата на техните возила. Много русенци дойдоха на парада заедно с децата си и бързаха да се снимат за спомен до уникалните автомобили и мотоциклети. Колекционери споделиха, че независимо от напредналата възраст на колите им, полагат много грижи, за да ги поддържат като нови. И по време на тазгодишния Парад на ретро автомобили в край Дунава специалното участие взе Русенския университет „Ангел Кънчев\", които представи своите екологични автомобили на бъдещето. За истинските ценители на класическите возила организаторите отново бяха подготвили конкурс с десетки награди, сред които награда на кмета на Русе, на общинската фондация „Русе – град на свободния дух\", на авто-мото клуб „РУСЧУКЪ\", на Русенския университет „Ангел Кънчев\". Разбира се, имаше и традиционната награда на и за публиката. Чрез жребий бе определен победител сред зрителите, който получи възможност да се повози в автомобила или мотоциклета фаворит на публиката. За доброто настроение на участниците и гостите допринесоха момчетата от русенската група „SodaA'coustic\" и поп дивата Маги Джанаварова. Водещ  на проявата беше актрисата Ралица Константинова. Събитието се проведе под патронажа на русенския кмет Пламен Стоилов и се организира от Авто-мото клуб „РУСЧУКЪ\", Общинска фондация „Русе – град на свободния дух\" и Община Русе. Парадът се реализира и с подкрепатана „Пътна полиция\" към ОДМВР – Русе.", "date": "2018.06.10", "title": "100-годишни коли на парад в Русе"}
{"url": "http://standartnews.com/sport/a1_atletika_za_mladezhi_startira_s_350_detsa_v_sofiya-372499.html", "text": "Първият старт от програмата за развитие на леката атлетика сред децата и младежите „А1 атлетика за младежи\" стартира на 9 юни на Националния стадион „Васил Левски\" в София. В надпреварите по многоой участваха над 350 подрастващи атлети от цялата страна и няколко от най-талантливите ни юноши и девойки. Първите победители от веригата състезания са Лъчезар Вълчев (Лудогорец – Разград- на снимката) и Елизабет Шеченко (Маратонец – Бургас). Програмата „А1 атлетика за младежи\" на водешия теком у нас А1 и БФЛА ще продължи със занимания в училищата и спортните клубове през лято и есента, както и с верига състезания в цялата страна както следва: 31 август – Долна баня, 23 септември – София, 20 октомври – Луковит, 18 ноември – Плевен и финал на 2 декември в София.", "date": "2018.06.10", "title": "\"А1 атлетика за младежи\" стартира с 350 деца в София"}
{"url": "http://standartnews.com/mneniya/mili_dyado_koleda_prati_mi_barbi_gey-372507.html", "text": "\"Мили дядо Коледа, изпрати ми кукла Барби и мрежест чорапогащник. Аз съм Иван, уча в четвърта група на детска градина \"Светулка\" и там всички момченца си играем с камиончета, ама на мен това много не ми харесва. Вчера с мама ходихме на разходка и видях едни чичковци с прашки, дето си носеха едни балончета, които приличат на банани. Мама каза да не гледам към тях, ама аз съм хитър и един-два пъти погледнах. Донеси ми и балончета, дядо Коледа. Мама ми обяснява, че не съм можел да разбера какво точно правят чичковците в центъра, защото още не знам откъде идват бебетата. Аз не мога да направя връзката между чичковците и бебетата, но мама ми обеща, че ще науча като порасна. Иначе много обичам да се маскирам като Батман и Спайдърмен - прати ми едно наметало на Батман и един костюм на Спайдърмен, за да имам с какво да изляза на парада догодина\". Не съм хомофоб - писмото на малкия Иванчо го съчиних просто така, за да имаме представа какъв е нашият свят по отношение на децата ни. Нямам нищо против гейовете да правят любов, а не война, да се обичат, да живеят заедно и дори, ако щеш, да сключват  брак. Против съм цялата тази показност по време на гайпарада, която се гледа от деца, все още не напуснали света на дядо Коледа и не знаещи откъде идват бебетата. Против съм, че по време на шествието тези хора не казват \"Аз съм лекар, аз съм певец, актьор, музикант, аз спасявам човешки животи\", но с всички сили демонстрират сексуалността си и настояват да бъдат признати заради това, че се развяват в центъра па столицата с пера и голи задници. Имам приятели, които  са с хомосексуална ориентация, но не участват в гей парадите. Водят смислен живот, успяват в професията си и нямат необходимост да се афишират посредством това, че са гейове. Не им е необходимо да се разхождат из столицата по прашки и чорлапогащници, за да докажат себе си. Защото могат да го направят по друг  начин. Това важи в еднаква степен и за хетеросексуалните. Хората, които постигат някакви успехи, не се доказват посредством сексуалността си. Те имат други начини да се идентифицират и да демонстрират онова, което са постигнали. На улицата, по която шества гейпарад, сподирен от маса командировани полицаи, които да го пазят от всенародната любов, има майки с колички, които се чудят как да обяснят на малките какво искат да им кажат тези батковци и каки. И естествено, не успяват. А за хлапетата е забавно - все едно са се маскирали за \"Хелоуин\". Във възрастта, когато те все още формират крехката си психика, физика и дори сексуална ориентация, нямат нужда от атракции, които да ги объркват. За Бога, те все още вярват в Дядо Коледа! Нека догодина не му напишат \"Изпрати ми Барби гей.\"", "date": "2018.06.10", "title": "Мили дядо Коледа, прати ми Барби гей"}
{"url": "http://standartnews.com/mneniya/evropa_zagubi_e_670_mlrd_ot_lipsata_na_edinni_pazari-372506.html", "text": "1. Ограничаване на публичните разходи  до 42%от БВП Публичните разходи в Европа са средно с 1/10 по-високи в сравнение с други развити страни. Те отиват главно за социални трансфери и трябва да бъдат затегнати, защото изкривяват стимулите. Високите публични разходи потискат растежа. Повечето страни от ЕС допуснаха публичните им разходи да набъбнат просто защото имат добра данъчна събираемост или възможност да емитират облигации, без особено задълбочаване дали разходите са от полза за растежа и благосъстоянието. По-бедните европейски държави трябва да внимават с прекомерните публични разходи, за да избегнат фискални кризи и високи нива на безработица. Ниво на публичните разходи в диапазона 35–42% от БВП изглежда оптимално за Европа. 1/3 от страните членки вече изпълняват този критерий (България, Естония, Ирландия, Латвия, Литва, Румъния, Словакия, Полша и Чехия) и растежът им е по-бърз от на останалите. Предлагаме горен праг на публичните разходи в мирно време от 42% от БВП, подобно на Маастрихтските критерии за годишен бюджетен дефицит не повече от 3% и държавен дълг не повече от 60% от БВП. 2. Отваряне на пазарите за услуги и дигитална търговия Най-големият потенциал за растеж е в пазара на услуги. Той представлява 70% от съвременните икономики, но остава фрагментиран и учудващо пренебрегван. Положението с бързо растящия пазар на дигитални услуги е още по-лошо. Според службата за изследвания към Европейския парламент най-значимите пропуснати ползи за периода 2014–2019 г. са от липсващите единен цифров пазар (340 милиарда евро, или 1,8% от БВП на ЕС) и единен пазар на услуги (330 милиарда евро, 1,8% от БВП). Европа трябва да отвори дигиталните пазари. За щастие, новите технологии и бизнес практики в онлайн търговията правят стария протекционизъм неприложим в тази област. Що се отнася до отварянето на услугите, през 2006 г. ЕС прие съответната директива, но в нея има твърде много вратички, за да бъде ефективно приложена за създаването на единен пазар на услуги. Освен това прилагането й среща голяма съпротива поради групови интереси, например регулираните професии. Многообразието от култури в Европа е в основата на разбирането, че услугите са нещо местно, в зависимост от съответната страна. Директивата на ЕС трябва да бъде разширена до почти всички услуги, с по-строги правила за отваряне на пазарите. Европа би имала полза от премахване на ненужното регулиране на професиите. Създаването на компании за услуги в други държави и въвеждането на възможности за „всичко на едно гише\" би следвало да се улеснят. Ако Европейската комисия прилага Директивата за услугите по-енергично, тя може да стане ефективен инструмент за развитието на единен пазар. Много може да се постигне чрез интегрирани обществени поръчки. След като Европа започне да използва единна система за обществени поръчки за общински, национални и международни проекти, многобройните служби, ангажирани с провеждането им, също ще бъдат интегрирани. 3. Подобряване на висшето образование  и създаване на по-добри условия за иновации Европа все повече изостава в иновациите и високите технологии. Елитните университети са предпоставка за развитие. Иновациите процъфтяват в екосистемите, изградени около университетите от световна класа, които се намират до голяма степен в САЩ и Великобритания. Университетите от континентална Европа трябва да наваксат. На първо място трябва да се приеме самата цел за развитие на елитни университети. Второ, независимостта от държавата прави университетите наистина страхотни. Топ университетите изискват голямо финансиране, но то не се задушава от държавните регулации. Американските и британските университети имат значителни приходи от таксите за обучение, които трябва да бъдат въведени в останалата част на Европа. Държавното финансиране трябва да се основава на качеството. Университетите процъфтяват, когато им е позволено да се откажат от строгата регулация на заплатите и да плащат на топ преподавателите според постиженията им. Отнема време, за да се изгради университет от най-високо качество, като трябва да се намери правилната комбинация от свобода и стимули. Водещите университети трябва да развиват новаторски връзки със стартиращи компании. Трябва да имат и разумен подход към правата върху интелектуалната собственост, така че новите фирми да образуват клъстери около тях. Стартъпите изискват рисков капитал, който може да бъде само частен. Облекчени данъчни режими и регулации са за предпочитане, а привличането на таланти дава големи предимства. Европейските университети могат отново да се превърнат в центрове за иновации, каквито бяха през първите десетилетия на XX век. Повечето европейски държави харчат твърде малко за изследвания и развойна дейност. Почти единодушно международните проучвания препоръчват по-големи разходи. Един от начините за повишаването им е да се поощрява частната научноизследователска и развойна дейност чрез данъчни стимули. 4. Завършване на енергийния съюз Еволюцията към общ европейски енергиен пазар е бавна. ЕК среща значителна съпротива от старите държавни мастодонти в енергетиката и от няколко от големите страни членки. Въпреки това Комисията предприе важни стъпки. С приемането на третия енергиен пакет през 2009 г. и на енергийния съюз през 2015 г. ЕК настоява за отворени пазари с възможности за избор от страна на потребителите и за отворени преносни мрежи. За целта е необходима адекватна инфраструктура, която да позволи пренос на енергия във всяка посока според пазарните нужди. Предизвикателството пред ЕС е да покаже, че разполага с достатъчно сила, за да го постигне. Европа е твърде толерантна към държавните енергийни мастодонти. Те може да бъдат приватизирани както във Великобритания, която се откроява като най-отворения и диверсифициран енергиен пазар – успешен, с ниски цени и сигурни доставки. Европейските страни биха имали голяма полза и от предоставянето на достъп до природни ресурси на частни предприемачи. В ЕС природните ресурси са държавна собственост. По този начин собствениците на земя са лишени от стимули да се включат в енергийния сектор. Концесионните такси остават тема на националните законодателства. Ето и нашите препоръки в обобщение: да се облекчат фискалните и регулаторни тежести върху икономиката, да се ускори завършването на общите пазари на енергия, услуги и дигитална търговия, да се стимулира развитието на образованието, високите технологии и иновациите.", "date": "2018.06.10", "title": "Европа загуби Е 670 млрд. от липсата на единни пазари"}
{"url": "http://standartnews.com/mneniya/maturite_za_7_klas_da_sa_po_modela_na_pisa-372510.html", "text": "- Ние, директорите, сме най-добре запознати с причините за успехите или неуспехите на образователните реформи. И по тази причина трябва да ги дефинираме много ясно, да ги казваме на министерството и да предлагаме решения, които са по-работещи. Всъщност правили сме го и досега. - Има страшно много неща, които трябва да се променят. Въпросът е кое е възможно да стане скоро и кое ще стане по-късно. Ето - например за промяната на двусменното в едносменно обучение идеята бе да стане до 2020 година, но очевидно желанието е било по-силно, отколкото реалните възможности. Някои неща ни се иска да станат много бързо, но няма как да се получи. За да се промени изцяло парадигмата на нашето образование, трябва да се промени онова, което искаме децата да знаят на изхода. Става дума за изпитите. Смятам, че изпитите и в седми, и в 12 клас във варианта, в който са в момента, не са подходящи и не са по образеца на други държави, които имат много по-добри образователни системи. - Изпитите на седмокласниците например в момента измерват само знанията по български език и математика, все едно другите предмети не са важни. Според мен изпитите трябва да бъдат нещо подобно на това, което 15-годишните деца полагат за PISA - четивна грамотност, математика, природни науки. В момента на изпита по български език ние измерваме уменията на децата по граматика и възможностите им да преразкажат някакви текстове. А би трябвало учениците да развият умения да осмислят и да прилагат някакъв текст. Изпитите ни трябва да бъдат такива, че да станат безсмислени частните уроци. Защото трябва да се изследва начинът, по който мисли детето, а не някакво количество натрупани знания и умения. Защото вече информацията вече не е такава ценност, както преди. Тя е на пет клика разстояние. В наше време вече е важното интерпретирането на информацията и изследването на нейната достоверност. В този смисъл математическите задачи трябва да бъдат свързани не толкова с изследване дали могат да решат точно някоя задача от сборника, както беше преди. Започваме да изследваме логическото мислене. Особено важно е, че напоследък не само у нас, а и в чужбина, се говори за недостиг на инженерни специалисти и такива по природни науки. Няма ги не само в училище, а и в живота. Затова и третият изпит трябва да бъде по природни науки. Аз не виждам защо, след като в целия свят е приет този стандарт на изпити, и ние да не провеждаме такъв изпит. Ако това се въведе, съм убеден, че само след няколко години ние ще се гордеем с едни по-високи успехи, които ще ни наредят на челно място в световните класации. Но не са важни толкова класациите, важното е, че децата ще се научат да мислят. Айнщайн е казал, че учиш или за оценки, или за живота. Аз предпочитам децата да учат за живота. - Всички учители би трябвало да преминат допълнителна квалификация, за да променят нагласите си и начина, по който трябва да преподават. Повечето от тях са завършили преди 20-30 години, а тогава стилът на преподаване е бил съвсем друг. Те просто са обучавани да преподават по най-добрия начин едно определено количество знания.  А сега трябва да ги обучаваме по друг начин - да учат децата да мислят. Да могат да правят междупредметни връзки. Трябва да променим и материала, който изучават бъдещите педагози във висшите училища. Те са супер консервативни с малки изключения - бих посочил Пловдивския университет. Трябва да променими самите специалности. В много страни от света децата не учат химия, физика и биология, а просто природни науки. Това означава, че би трябвало да се въведат такива специалности и за педагозите в университетите. Би трябвало и обществените науки да бъдат по-свързани - учителят по история и гражданско образование да бъде един и същ. Аз съм математик, ето, математиката има свойството да кара децата да бъдат концентрирани върху даден проблем, а това вече е една изчезваща способност. Тоест, в математиката да се наблегне върху логическото мислене. Да не е толкова важно дали си получил верния отговор или не, ако си извървял пътя до решението. Трябва да се промени в тази връзка и нагласата на обществото и родителите, защото всяка промяна във формата на изпитите води до негативна реакция у част от родителите. Някои от тях смятат, че с парите, с които разполагат, могат да си намерят най-добрите учители. Да, но когато се промени форматът на изпита, ще бъде страшно трудно да намериш такива мултифункционални учители. Сега подготовката чрез частни уроци е малко на принципа на тренировката преди състезание. Едно и също нещо се повтаря пет-десет пъти, за да го запомнят децата, след което го забравят. Знаете ли, че ние сме правили контролни с деца и шест месеца по-късно им даваме същите задачи? Те получават с единица и половина по-малко, вече са забравили същността. Те са тренирали по-скоро краткосрочната си, или хайде да го наречем средносрочна, памет представили са се най-добре на изпита, след което са забравили основните знания. Целта би трябвало да е в училище през цялото време да развиват себе си. По същия начин трябва да е и изпитът в 12 клас - трябва да се измерват знанията във всички области, които те са изучавали. По български език например изпитът би могъл да бъде по-скоро есе по общочовешка тема, а познанията по литература, например \"Вяра\" на Вапцаров, да служат само, за да подкрепят тезата на ученика. - Според мен трябва да се промени това фиксирано съдържание на учебните предмети. Все едно ние една група от възрастни хора знаем кое е свещеното и сакралното знание и точно то трябва да бъде в учебниците от първи до 12 клас. Че и го изучаваме в точно определен порядък. В цялата страна например Ботев се изучава в 18 учебна седмица. И ако свалим стихотворението, излизат там едни яки мъже с калпаци и пушки и протестират. А всъщност има толкова много съвременни писатели. По всички предмети трябва да има една много широка и обща рамка, а сега е стеснена. И тази рамка да се запълва от учителите. В много страни се казва например - от Ренесанса ще се изучават два романа и две стихотворения. Учителите решават кои да са те, в зависимост дори и от усета им за възможностите на учениците в тяхното училище. Зависи дали е Английската, Немската, дали е профилирана или професионална гимназия. За да филтрират информацията, децата трябва да придобият някаква база от знания. - Да, преди няколко години решихме децата да оставят мобилните си телефони в клас, но след това взехме решение, че те могат да ги ползват с разрешение на учителя, като търсят в тях информация по дадена тема. Преподаватели по физика и биология например са ми разказвали, че в Ютюб има много интересни образователни филмчета, които онагледяват уроците им. Препоръчах им да не ги търсят самите те, а да възложат задачата на децата. Да им кажат \"Следващият път темата ни е тази и тази, да видим кой от вас какво може да намери\". По този начин и учениците са въведени в темата на бъдещия си урок и няма да се появят в клас неподготвени.", "date": "2018.06.10", "title": "Матурите за 7 клас да са по модела на PISA"}
{"url": "http://standartnews.com/mneniya/obedinenie_na_turisticheskiya_bransh_e_nayvazhnata_stapka-372503.html", "text": "- Националният борд по туризъм е домакин на петата годишна среща на туристическия бизнес в България, която се провежда с партньорството на Министерството на туризма. Утре, в хотел \"ИнтерКонтинентал\", ще предоставим платформа за въпроси и отговори по важни за туристическата индустрия въпроси между представители на българското правителство, Народното събрание, кметове, български и международни инвеститори, хотелиери и хотелски вериги, медии и банки, туроператори и водещи експерти, ще обсъдим възможностите и потенциала за устойчиво развитие на туризма в България. Бих искала специално да благодаря на вестник \"Стандарт\", както и на всички други представители на българските медии, които ни подкрепиха. Интересът към срещата наистина е много голям и заради това дадохме възможност за регистрация на гости и днес на сайта на Националния борд по туризъм: www.tourismboard.bg. - Избрали сме 5 актуални теми, а именно: 1. Брандинг, франчайзинг и категоризация на хотелите 2. Международен маркетинг на българския туризъм – какъв образ на България си представяме? 3. Дигитална трансформация в туризма – цифрови и облачни услуги, регламент за защита на личните данни (GDPR), новото поколение потребители на туристически услуги в интернет пространството 4. Банки и инвестиции с в туризма 5. Балнео, спа и медицински туризъм – цялостната концепция за инвестиция в здраве. Близо 40 са участниците и модераторите на дискусионните панели, личности с отлична професионална биография и комуникационни качества, сред които са Токуя Аояма – вицепрезидент на \"Хаят Интернешънъл\", Лъчезар Тодоров, изпълнителен директор на \"Тера Тур Сервиз\", Щефан Франк, генерален директор на хотел \"Интерконтинентал София\", Димитър Гюрджилов, директор корпоративно развитие на \"Виваком\", Константин Каменаров, генерален директор на БНТ, Славка Бозукова, издател на вестник \"Стандарт\", Радосвет Радев, изпълнителен директор на \"Дарик Радио\",  доц. д-р Емил Хърсев, финансист, Чавдар Златев, изпълнителен директор на Първа инвестиционна банка, Константин Бояджиев, управител на \"Галакси Инвестмънт Груп\", доц. д-р Даниела Илиева, изпълнителен директор на Фондация \"Право Интернет\", д-р Адам Розенку, заместник-държавен секретар на туризма в Унгария и др. - Безспорно една от най-важните теми, предмет на първата дискусия, е промяната в модела на категоризация на хотелите и местата за настаняване в България. От професионална гледна точка, за нас е важно критериите и стандартите за изграждане и предлаганите услуги от един 4-звезден хотел в София или Будапеща, Поморие или Баден-Баден, да бъдат идентични. Ние, от Националния борд по туризъм, през годините последователно застъпваме разбирането за необходимостта от въвеждане на единни стандарти за категоризация. Те са подробно разработени от най-авторитетната европейска организация \"HOTREC\" и всеки, който проявява интерес, може да се запознае с тях на страницата на Хотел Старс: www.hotelstars.eu. Очакваме в рамките на тази конкретна тема да стигнем до общо решение за адаптиране на най-добрите практики в българското законодателство. Миналата година, по наша покана, в България бе д-р Акош Никлай, вицепрезидент на \"HOTREC\". Той представи подробен план за промяната в модела на категоризация, който може да бъде осъществен след пълноправното членство на България в \"HOTREC\". - Обединението на неправителствения туристически сектор в България в единна, представителна организация, която да бъде създадена чрез изменение и допълнение на Закона за туризма, е най-важното послание, което на 5-тата годишна среща ще адресираме към премиера Бойко Борисов, министъра на туризма Николина Ангелкова и председателя на комисията по икономическа политика и туризъм към НС Петър Кънев. Имаме висока степен на готовност за взаимодействие и активен диалог между основните браншови и продуктови организации, като за целта още преди 6 месеца подписахме нарочен меморандум. Считаме, че съществуват много добри примери в българското законодателство, а именно българската Строителна камара и Националната лозаро-винарска камара, които представляват успешно обединения интерес на тежки и конкуренти сектори. След създаването на Министерството на туризма, следващата полезна и неотложна стъпка е създаването на единна организация на сектора, за да може бизнесът и държавата да разговарят като равноправни партньори. Това ще даде възможност дейностите по категоризация на хотелите и лицензиране на туроператорите да бъдат осъществявани от бизнеса, докато контролът и провеждането на национална и международна туристическа политика да бъдат приоритет на министерството на туризма. Подобна саморегулация е механизмът, който гарантира обективност и конкурентоспособност в повечето страни със силно развит туристически сектор. През последните 10 години са правени различни опити за модели на обединение, но поради личностни и други субективни причини, те не успяха да постигнат целите си. Затова днес убедено можем да заявим, че единствената възможна, работеща формула за обединение е през законодателно решение. Това ще бъде и сериозен тест за зрелостта на политиците и готовността на изпълнителната власт да се раздели с несвойствени функции. - Туризмът е много чувствителен сектор, който се влияе както от геополитическите процеси, така и от стила на говорене и поведението на представители на българското правителство. Важно е да подчертаем, че докато от страна на частните инвеститори се полагат всички усилия за реновация на хотелите и комплексите от затворен тип, за разширяване на групата от предлагани продукти и услуги, за влагане на допълнителен ресурс в анимация, озеленяване, модерни комуникации, то всяка непремерена проява на администрацията вреди на имиджа на българския туризъм. Безусловно подкрепяме спазването на законите и правилата, но контролът може да се осъществява по интелигентен начин. Представете си, например, какво послание би било за финансовия свят, министърът на финансите да твърди, че България е покрила всички европейски стандарти, стабилна е, предвидима и напълно подготвена за присъединяване към ERM-2, а в същото време Вицепремиер шумно да обяснява, че обменните бюра са мутренски или незаконни? Аналогична е ситуацията в туризма и тя може да се определи като абсолютно неприемлива. Когато говорим за ангажиментите на държавата за устойчиво развитие на туризма в България, имаме предвид, че е необходима промяна в мащаба на мислене, в модела и културата на управление. Това би означавало българското правителство да осигури съществен финансов ресурс в следните три направления: за провеждане на професионална маркетингова и рекламна кампания на България на международните туристически пазари, за създаване на мрежа от постоянно действащи туристически представителства на България по света и за изграждане на пътна и туристическа инфраструктура до големите национални културно-исторически и природни забележителности. Туристическата индустрия очаква от българското правителство ясен ангажимент за предвидимо и дългосрочно управление на сектора, което далеч да надхвърля дребните лични или партийни пристрастия.", "date": "2018.06.10", "title": "Обединение на туристическия бранш е най-важната стъпка"}
{"url": "http://standartnews.com/mneniya/mirela_ivanova_razvarzani_besove_vnasyat_haos_v_zhivota_ni-372476.html", "text": "- Дори и да звучи абсурдно или откачено, аз с години нося у себе си заглавията на бъдещите си книги, които разбира се, не е сигурно дали ще напиша. Заглавието не е просто име на книга, не е само метафора, послание или брънка от веригата на пътя, запазен знак за личния ми свят, който иска да срещне други светове. Макар да е всичко изброено дотук, заглавието е и вместилище на целостта. Защото под невидимата му арка мога да оставя да преминават и отделни думи, и цели стихотворения, и идеи, и копнежни представи, и преглътнати крясъци, и овладени изпитания, така всичко си заживява в самостойно сцепление, донякъде се самоподрежда и бъдещата конструкция на книгата. Заглавието „Седем\" е моето заглавие от години, и естествено  от огромно значение е сгъстената му символика – седем е свещено число, от духовен порядък, владее мистични смисли във всички религии, има свой ореол в нумерологията – но отвъд тази тежка сянка на познанието, причините да го избера са много по-лични. Числото седем белязващо присъства в стихотворенията ми още от първата ми книга „Каменни криле\" – къде интуитивно, къде осъзнато, „Еклектики\" пък включваше 77 стихотворения. Но това не са кабалистични пориви или напъни, а поривът ми да вградя колкото се може повече видими и невидими смисли в думите и отвъд тях... Мисля и събирам книгата от много време, с трепетно търпение – струва ми се, че всяка книга се пише цял живот, че вмества всичкия духовен опит. - Нямам предвид собствената си биография, а факта, че стихотворенията, вече написани, и книгите – вече издадени, са самостойни субекти. Нещо като хора, но в словесено измерение и искам моите да бъдат с биографии, неслучайни, не от никъде за никъде. Колкото до храбростта и куража да си поет, все си припомням едно заглавие на поетична книга от  Ангелос Сикилианос – „Душа, оголена съвсем\" или пък стиховете от поемата „Честен кръст\" на Борис Христов – „Поетът е оголена, подвижна рана, /поезията е страдание и вик сред океана.\" - Въпросът с истината и заблудата няма възможен в моите представи отговор, или може аз да не го знам. Предполагам, че е става дума за избор: какво искаш и можеш да направиш с думите, които са ти дадени. Изпитвам разтърсващата потребност да преодолея и „преработя\" нашето хаотично и обзето от развързани бесове съществуване, нашето голямо „всекидневно всекидневие\" в друг свят, да го преподредя и заселя с дух и по-милостиви значения, с достойнство, сила, стоицизъм. В кратките поеми с дълги заглавия е вградено и историческото ни време, незарастващата му разкъсаност, драматичните му обрати, илюзиите и възторзите... Време само за поезия, нали? - Като всеки раним, свръхчувствитилен, болезнен човек и аз копнея, сънувам утопичните приливни вълни на спокойствието, на идеално подредения, справедлив, невинен, свободен свят. Аркадия съществува само в митологията, в многоизмерните и красиви паралелни пространства на изкуството и досега с него, понякога и в любовта – за преброени мигове, но инак е твърде идеална, за да е интересна и многосъщностна. А българската Аркадия си е тук сред подарената  ни великолепна природа на това кръстопътно, преизпълнено с мистерии място. Но само да не се взаимоненавиждахме, да не се самоизтребвахме с толкова страст... - О, аз не седя на бюрото им, дори не си го помислям – би било маниакално. Но невидимо им се покланям, препрочитам техни стихове или пък си ги рецитирам наум, това е страхотна опора – самосъзнанието, че влизаш, че пристъпваш в Народния театър, в това обиталище на величествени артистични сенки. - Ще ми се някой ден да събера всичката си изписана в най-смахнати жанрове любов към Вазов – фрагменти, слова... Бях започнала да пиша една негова популярна биография, сигурно ще я завърша един ден, защото искам да го разкажа лично, отвъд паметниковата монументалност, с която масово се внушава и анализира неговата извънмерност. - Та аз започвам книгата си с програмно стихотворение, което възпява  бръчките ми, преди да са се появили още. Не искам да крия възрастта си. Суетна съм, но с много по-голяма и различна суета. - Вероятно артистичното ми избухване в карнавалния и хепънингов живот на „Петък-13\"в началото на 90-те, беше си друга обзетост и стихия. - Избрах ги с обич и най-вече заради яркото им, одухотворено сценично присъствие, заради невидимите нишки, които ме свързват с тях. Водеше ме и една специална, вътрешна убеденост, че тези прекрасни актриси, повечето от които са толкова млади, че биха могли да бъдат и мои дъщери, ще въвлекат стихотворенията в друга чувствителност и чувственост, в различни игрови пространства, ще озарят думите със своите си енергии и така ще разширят смисъла им. - Макар и епичен, огромен писател, Владо е и свръхемоционален човек, вълнува се, изумява се, изненадва се, а така всеки път изненадва и мен. „Седем\" съвпада с високите му литературни представи, че в поезията трябва да има съдба - Непрекъснато (си) повтарям, че Зорница е едно от най-трепетните и мъдри същества, „огнено огънче\", красиво и мислещо мое 22-годишно момиченце, което винаги намира най-верните думи за всичко, включително и за новата ми книга. Не мога да ги споделя, защото са твърде силни и лични, но мога да кажа, че приятелството с дъщеря ми навярно е най-прекрасното измерение на живота ми.", "date": "2018.06.10", "title": "Мирела Иванова: Развързани бесове внасят хаос в живота ни"}
{"url": "http://standartnews.com/biznes/obedinenie_na_turisticheskiya_bransh_e_nayvazhnata_stapka-372503.html", "text": "- Националният борд по туризъм е домакин на петата годишна среща на туристическия бизнес в България, която се провежда с партньорството на Министерството на туризма. Утре, в хотел \"ИнтерКонтинентал\", ще предоставим платформа за въпроси и отговори по важни за туристическата индустрия въпроси между представители на българското правителство, Народното събрание, кметове, български и международни инвеститори, хотелиери и хотелски вериги, медии и банки, туроператори и водещи експерти, ще обсъдим възможностите и потенциала за устойчиво развитие на туризма в България. Бих искала специално да благодаря на вестник \"Стандарт\", както и на всички други представители на българските медии, които ни подкрепиха. Интересът към срещата наистина е много голям и заради това дадохме възможност за регистрация на гости и днес на сайта на Националния борд по туризъм: www.tourismboard.bg. - Избрали сме 5 актуални теми, а именно: 1. Брандинг, франчайзинг и категоризация на хотелите 2. Международен маркетинг на българския туризъм – какъв образ на България си представяме? 3. Дигитална трансформация в туризма – цифрови и облачни услуги, регламент за защита на личните данни (GDPR), новото поколение потребители на туристически услуги в интернет пространството 4. Банки и инвестиции с в туризма 5. Балнео, спа и медицински туризъм – цялостната концепция за инвестиция в здраве. Близо 40 са участниците и модераторите на дискусионните панели, личности с отлична професионална биография и комуникационни качества, сред които са Токуя Аояма – вицепрезидент на \"Хаят Интернешънъл\", Лъчезар Тодоров, изпълнителен директор на \"Тера Тур Сервиз\", Щефан Франк, генерален директор на хотел \"Интерконтинентал София\", Димитър Гюрджилов, директор корпоративно развитие на \"Виваком\", Константин Каменаров, генерален директор на БНТ, Славка Бозукова, издател на вестник \"Стандарт\", Радосвет Радев, изпълнителен директор на \"Дарик Радио\",  доц. д-р Емил Хърсев, финансист, Чавдар Златев, изпълнителен директор на Първа инвестиционна банка, Константин Бояджиев, управител на \"Галакси Инвестмънт Груп\", доц. д-р Даниела Илиева, изпълнителен директор на Фондация \"Право Интернет\", д-р Адам Розенку, заместник-държавен секретар на туризма в Унгария и др. - Безспорно една от най-важните теми, предмет на първата дискусия, е промяната в модела на категоризация на хотелите и местата за настаняване в България. От професионална гледна точка, за нас е важно критериите и стандартите за изграждане и предлаганите услуги от един 4-звезден хотел в София или Будапеща, Поморие или Баден-Баден, да бъдат идентични. Ние, от Националния борд по туризъм, през годините последователно застъпваме разбирането за необходимостта от въвеждане на единни стандарти за категоризация. Те са подробно разработени от най-авторитетната европейска организация \"HOTREC\" и всеки, който проявява интерес, може да се запознае с тях на страницата на Хотел Старс: www.hotelstars.eu. Очакваме в рамките на тази конкретна тема да стигнем до общо решение за адаптиране на най-добрите практики в българското законодателство. Миналата година, по наша покана, в България бе д-р Акош Никлай, вицепрезидент на \"HOTREC\". Той представи подробен план за промяната в модела на категоризация, който може да бъде осъществен след пълноправното членство на България в \"HOTREC\". - Обединението на неправителствения туристически сектор в България в единна, представителна организация, която да бъде създадена чрез изменение и допълнение на Закона за туризма, е най-важното послание, което на 5-тата годишна среща ще адресираме към премиера Бойко Борисов, министъра на туризма Николина Ангелкова и председателя на комисията по икономическа политика и туризъм към НС Петър Кънев. Имаме висока степен на готовност за взаимодействие и активен диалог между основните браншови и продуктови организации, като за целта още преди 6 месеца подписахме нарочен меморандум. Считаме, че съществуват много добри примери в българското законодателство, а именно българската Строителна камара и Националната лозаро-винарска камара, които представляват успешно обединения интерес на тежки и конкуренти сектори. След създаването на Министерството на туризма, следващата полезна и неотложна стъпка е създаването на единна организация на сектора, за да може бизнесът и държавата да разговарят като равноправни партньори. Това ще даде възможност дейностите по категоризация на хотелите и лицензиране на туроператорите да бъдат осъществявани от бизнеса, докато контролът и провеждането на национална и международна туристическа политика да бъдат приоритет на министерството на туризма. Подобна саморегулация е механизмът, който гарантира обективност и конкурентоспособност в повечето страни със силно развит туристически сектор. През последните 10 години са правени различни опити за модели на обединение, но поради личностни и други субективни причини, те не успяха да постигнат целите си. Затова днес убедено можем да заявим, че единствената възможна, работеща формула за обединение е през законодателно решение. Това ще бъде и сериозен тест за зрелостта на политиците и готовността на изпълнителната власт да се раздели с несвойствени функции. - Туризмът е много чувствителен сектор, който се влияе както от геополитическите процеси, така и от стила на говорене и поведението на представители на българското правителство. Важно е да подчертаем, че докато от страна на частните инвеститори се полагат всички усилия за реновация на хотелите и комплексите от затворен тип, за разширяване на групата от предлагани продукти и услуги, за влагане на допълнителен ресурс в анимация, озеленяване, модерни комуникации, то всяка непремерена проява на администрацията вреди на имиджа на българския туризъм. Безусловно подкрепяме спазването на законите и правилата, но контролът може да се осъществява по интелигентен начин. Представете си, например, какво послание би било за финансовия свят, министърът на финансите да твърди, че България е покрила всички европейски стандарти, стабилна е, предвидима и напълно подготвена за присъединяване към ERM-2, а в същото време Вицепремиер шумно да обяснява, че обменните бюра са мутренски или незаконни? Аналогична е ситуацията в туризма и тя може да се определи като абсолютно неприемлива. Когато говорим за ангажиментите на държавата за устойчиво развитие на туризма в България, имаме предвид, че е необходима промяна в мащаба на мислене, в модела и културата на управление. Това би означавало българското правителство да осигури съществен финансов ресурс в следните три направления: за провеждане на професионална маркетингова и рекламна кампания на България на международните туристически пазари, за създаване на мрежа от постоянно действащи туристически представителства на България по света и за изграждане на пътна и туристическа инфраструктура до големите национални културно-исторически и природни забележителности. Туристическата индустрия очаква от българското правителство ясен ангажимент за предвидимо и дългосрочно управление на сектора, което далеч да надхвърля дребните лични или партийни пристрастия.", "date": "2018.06.10", "title": "Обединение на туристическия бранш е най-важната стъпка"}
{"url": "http://standartnews.com/biznes/spets_lipsa_na_zakonodatelstvo_prechi_da_se_nameryat_investitori_za_aets_belene-372491.html", "text": "Проектът АЕЦ „Белене\"  е най-ниско рисковият проект в момента в света. Това показва критичен анализ на  Виенския център за ядрена компетентност, каза в предаването „Неделя 150\" на БНР Янко Янев – изпълнителен директор на центъра. „През август,  миналата година, към нас се обърна Българският атомен форум да направим критичен  анализ на възможностите за довършване на „Белене\". Нашият център събра международен  екип от специалисти, които оцениха всички видове рискове, които съществуват  пред проекта АЕЦ „Белене\" и показаха еднозначно, че проектът АЕЦ „Белене\" е  най-ниско рисковият проект в момента в света, който може да бъде довършен  безкрайно успешно. Първо - защото площадката е лицензирана, второ - защото няма  регулаторен лист, проектът е лицензиран – в това число и от Брюксел, трето –  защото тежкото оборудване, което обикновено чакаш с години, за да бъде  произведено, е произведено и даже е на площадката, и платено\". Според Янев обаче  съществува един голям риск – политическият. „Единственият  голям риск за проекта АЕЦ „Белене\" е политическият риск и вторият по големина  риск е неразбирането от политическата класа на това как се прави атомна  енергетика. Големият проблем – ние имаме качествен оператор, ние имаме  40-годишен опит в експлоатация на атомни централи – нещо, което ОАЕ нямат,  независимо от това, че са ужасно богати, ние имаме решение на проблема с  радиоактивните отпадъци... Не искам никой да се обижда, но не допусках, че  българския парламент могат да се говорят абсолютни глупости, неверни  научно-технически неща...Ами, да си наемат съответните експерти, които да им  кажат какво да говорят. Ставаме смешни\".", "date": "2018.06.10", "title": "Спец: Липса на законодателство пречи да се намерят инвеститори за АЕЦ \"Белене\""}
{"url": "http://standartnews.com/sport/putin_pozdravi_futbolnite_fenove_s_welcome_to_russia-372485.html", "text": "Президентът Владимир Путин приветства с добре дошли гостите на Русия, които посещават страната специално за световното първенство по футбол. \"За нас е чест да приемем представителите на голямото футболно семейство\", заяви Путин във видео обръщение днес. Той обеща \"истински празник, изпълнен със спортни страсти и силни емоции\". Путин добави: \"Надявам се всички да останете с трайни спомени не само от мачовете на най-добрите отбори и най-добри футболисти, но също с впечатленията ви от Русия - нейната отличителна култура и уникална история, както и гостоприемството и топлотата на населението\". Той завърши на английски:\"Welcome to Russia\" (\"Добре дошли в Русия\").", "date": "2018.06.10", "title": "Путин поздрави футболните фенове с \"Welcome to Russia\""}
{"url": "http://standartnews.com/biznes/zakrivat_posledniya_podzemen_rudnik_za_vaglishta-372505.html", "text": "И последният подземен рудник за добив на въглища в Бобов дол ще бъде закрит, обявиха преди дни от ръководството на \"Въгледобив Бобов дол\" ЕООД. Предвижда се поетапно съкращаване на 400 миньори, което ще започне  от 16 юли. Окончателно дейността на рудника ще спре до края на тази година. По преценка на ръководството, това може да стане и по-рано. Закриването на подземния добив  се обяснява с високата себестойност на  добитата продукция, което  значително превишава изкупните цени. Управителят на предприятието Харалампи Златанов обясни, че ще се предприемат стъпки част от персонала да бъде преназначен в други структури на мината. Загриженост за съдбата на съкратените миньори изразиха представители на местната власт в района, както и националният омбудсман Мая Манолова, която имаше приемен ден в областния център Кюстендил дни след неприятната за работниците новина. Заради предизвиканото вълнение, от компанията огласиха позиция с обяснение за действията, довели до съкращаване на работници. Основната причина е свързана с това, че подземният добив е изключително трудоемък и скъп. Тежките условия и големият приток на вода затрудняват значително воденето на минните работи, увеличават драстично производствените разходи и водят до нерентабилност на подземния добив като цяло. Липсата на финанси за издържането на рудника води до невъзможност за осигуряване на нормални безопасни условия на труд на работниците и служителите. Рудник „Бобов дол\", който се закрива сега, е последният не само за района, но и в цялата страна с подземен въгледобив. Миналата година беше закрит най-големият рудник на Балканите - \"Бабино\", и 650 въгледобивници останаха без работа. Последва освобождаване на 111 човека от подземния добив на рудник \"Фундаментал\", който също вече е затворен. Ръководството на мините засвидетелства своето нежелание за закрива обектите, но в същото време обосновава предприетите мерки с високата  себестойност на добиваната в рудника продукция, която  значително превишава изкупните цени на въглищата. Като основен проблем се посочва и липсата на квалифицирани специалисти и работници за ръчен добив на полезни изкопаеми по подземен способ, тъй като той е по-специфичен от открития. От въгледобивното предприятие припомниха, че през последната година са предприети множество мерки по оптимизация на разходите, като  са обединени  участъци в рудника, но за съжаление това  не довежда до желания ефект и единствената възможност остава закриването на този начин на добив. \"Не ни е безразлична съдбата на хората, които работят в рудника, затова сме се ангажирали и предприели необходимите действия по пренасочването на част от персонала към рудник „Христо Ботев\" и „Централна обогатителна фабрика\". Освен това в Мини „Открит Въгледобив\" в гр. Перник имат нужда от 30-40 работници, които също могат да бъдат устроени там, стига да желаят. Провели сме срещи с Бюрото по труда, за да помогнат и да организират преквалификацията на част от персонала\", се посочва в позицията на ръководството. Дали това ще смекчи създаденото социално напрежение - не е ясно. Защото опитът покрай закриването на рудник \"Бабино\" показва, че няма много заинтересовани, които да останат на работа във въгледобива Освен това голям процент от хората, работещи в момента в рудник „Бобов дол\", са в пенсионна възраст и едва ли ще искат да продължат трудовия си път. На съкратените миньори от рудник \"Бабино\" също бе предложена работа в близки мини, но нито един от тях не е приел. Част от съкратените потърсиха препитание в чужбина, а други веднага започнаха  работа на метрото в столицата, като пътуват всеки ден. Общинското ръководство в Бобов дол също изрази  притеснения от увеличението на безработицата в миньорския град. „Живеем в държава, в която политиците нямат визия за развитието на райони като нашия\", заяви на пресконференция по повод закриването на рудника кметът на Бобов дол Елза Величкова. \"Защо не е имало диалог между институциите, защо не е имало разговори между общинското ръководство и държавната администрация, Министерство на енергетиката, на финансите, на труда и социалната политика\", попита риторично тя и заяви, че застава в подкрепа на миньорите и техните семейства. Величкова подчерта, че не е спирала да работи за намирането на нови инвеститори в региона. Пред журналисти в Кюстендил националният омбудсман Мая Манолова заяви, че ръководството на Агенцията по заетостта ще изпрати екипи в подкрепа при намиране на заетост на съкратените в Бобов дол миньори. Експертите ще разгледат всеки един конкретен случай на миньорите, които ще бъдат съкратени, за да получат съответната подкрепа за започване на работа в региона, обеща тя и поясни, че имат анализ на свободните работни места, на възможностите за Благоевград, Дупница, Кюстендил, Перник, София.  По думите й, по-големият проблем ще възникне за миньорите, които ще трябва да се пенсионират. Причината е, че в края на миналата година народните представители са променили законодателството, с което се отнема правото на миньорите, съкратени от закриващи се рудници, да се пенсионират при определени преференциални условия  – 10 години трудов стаж под земята и определена възраст. „Една част от миньорите, които сега ще бъдат съкратени, са работили реално по 20 години под земята, а сега, за да се пенсионират, ще трябва вместо навършването на възраст от 45 години, да чакат още 10-12 години\", каза Мая Манолова. Тя била направила  предложения за промени в Кодекса за социално осигуряване, но народните представители не са отворили и не са ги разгледали. „Този проблем ще се яви в края на тази година за всички тези, които ще бъдат съкратени сега - няколкостотин миньори, от които поне половината имат подземен стаж за пенсиониране. Това ще бъде изключително несправедливо. Веднъж ще бъдат лишени от работните си места, а втори път – няма да могат да се пенсионират\", коментира националният омбудсман. Предстоящото  съкращение на 400 миньори   доведе до  напрежение в Бобов дол и близките села. В  Мламолово, напрмер, около 80 човека  разчитат на работата си в рудник \"Бобов дол\".  Стотици семейства се изхранват със заплатите на заетите във въгледобива, а безработицата в града скача до и над 11%, казаха от екипа на кмета Елза Величкова на специална пресконференция. Предстои свикване на открито заседание на Общинския съвет с участието на населението. Общински съветници коментираха, че Бобов дол е в предпротестна готовност. От общината искат намесата на институциите по създаване на алтернативни работни места за миньорския град.", "date": "2018.06.10", "title": "Закриват последния подземен рудник за въглища"}
{"url": "http://standartnews.com/balgariya/maturite_za_7_klas_da_sa_po_modela_na_pisa-372510.html", "text": "- Ние, директорите, сме най-добре запознати с причините за успехите или неуспехите на образователните реформи. И по тази причина трябва да ги дефинираме много ясно, да ги казваме на министерството и да предлагаме решения, които са по-работещи. Всъщност правили сме го и досега. - Има страшно много неща, които трябва да се променят. Въпросът е кое е възможно да стане скоро и кое ще стане по-късно. Ето - например за промяната на двусменното в едносменно обучение идеята бе да стане до 2020 година, но очевидно желанието е било по-силно, отколкото реалните възможности. Някои неща ни се иска да станат много бързо, но няма как да се получи. За да се промени изцяло парадигмата на нашето образование, трябва да се промени онова, което искаме децата да знаят на изхода. Става дума за изпитите. Смятам, че изпитите и в седми, и в 12 клас във варианта, в който са в момента, не са подходящи и не са по образеца на други държави, които имат много по-добри образователни системи. - Изпитите на седмокласниците например в момента измерват само знанията по български език и математика, все едно другите предмети не са важни. Според мен изпитите трябва да бъдат нещо подобно на това, което 15-годишните деца полагат за PISA - четивна грамотност, математика, природни науки. В момента на изпита по български език ние измерваме уменията на децата по граматика и възможностите им да преразкажат някакви текстове. А би трябвало учениците да развият умения да осмислят и да прилагат някакъв текст. Изпитите ни трябва да бъдат такива, че да станат безсмислени частните уроци. Защото трябва да се изследва начинът, по който мисли детето, а не някакво количество натрупани знания и умения. Защото вече информацията вече не е такава ценност, както преди. Тя е на пет клика разстояние. В наше време вече е важното интерпретирането на информацията и изследването на нейната достоверност. В този смисъл математическите задачи трябва да бъдат свързани не толкова с изследване дали могат да решат точно някоя задача от сборника, както беше преди. Започваме да изследваме логическото мислене. Особено важно е, че напоследък не само у нас, а и в чужбина, се говори за недостиг на инженерни специалисти и такива по природни науки. Няма ги не само в училище, а и в живота. Затова и третият изпит трябва да бъде по природни науки. Аз не виждам защо, след като в целия свят е приет този стандарт на изпити, и ние да не провеждаме такъв изпит. Ако това се въведе, съм убеден, че само след няколко години ние ще се гордеем с едни по-високи успехи, които ще ни наредят на челно място в световните класации. Но не са важни толкова класациите, важното е, че децата ще се научат да мислят. Айнщайн е казал, че учиш или за оценки, или за живота. Аз предпочитам децата да учат за живота. - Всички учители би трябвало да преминат допълнителна квалификация, за да променят нагласите си и начина, по който трябва да преподават. Повечето от тях са завършили преди 20-30 години, а тогава стилът на преподаване е бил съвсем друг. Те просто са обучавани да преподават по най-добрия начин едно определено количество знания.  А сега трябва да ги обучаваме по друг начин - да учат децата да мислят. Да могат да правят междупредметни връзки. Трябва да променим и материала, който изучават бъдещите педагози във висшите училища. Те са супер консервативни с малки изключения - бих посочил Пловдивския университет. Трябва да променими самите специалности. В много страни от света децата не учат химия, физика и биология, а просто природни науки. Това означава, че би трябвало да се въведат такива специалности и за педагозите в университетите. Би трябвало и обществените науки да бъдат по-свързани - учителят по история и гражданско образование да бъде един и същ. Аз съм математик, ето, математиката има свойството да кара децата да бъдат концентрирани върху даден проблем, а това вече е една изчезваща способност. Тоест, в математиката да се наблегне върху логическото мислене. Да не е толкова важно дали си получил верния отговор или не, ако си извървял пътя до решението. Трябва да се промени в тази връзка и нагласата на обществото и родителите, защото всяка промяна във формата на изпитите води до негативна реакция у част от родителите. Някои от тях смятат, че с парите, с които разполагат, могат да си намерят най-добрите учители. Да, но когато се промени форматът на изпита, ще бъде страшно трудно да намериш такива мултифункционални учители. Сега подготовката чрез частни уроци е малко на принципа на тренировката преди състезание. Едно и също нещо се повтаря пет-десет пъти, за да го запомнят децата, след което го забравят. Знаете ли, че ние сме правили контролни с деца и шест месеца по-късно им даваме същите задачи? Те получават с единица и половина по-малко, вече са забравили същността. Те са тренирали по-скоро краткосрочната си, или хайде да го наречем средносрочна, памет представили са се най-добре на изпита, след което са забравили основните знания. Целта би трябвало да е в училище през цялото време да развиват себе си. По същия начин трябва да е и изпитът в 12 клас - трябва да се измерват знанията във всички области, които те са изучавали. По български език например изпитът би могъл да бъде по-скоро есе по общочовешка тема, а познанията по литература, например \"Вяра\" на Вапцаров, да служат само, за да подкрепят тезата на ученика. - Според мен трябва да се промени това фиксирано съдържание на учебните предмети. Все едно ние една група от възрастни хора знаем кое е свещеното и сакралното знание и точно то трябва да бъде в учебниците от първи до 12 клас. Че и го изучаваме в точно определен порядък. В цялата страна например Ботев се изучава в 18 учебна седмица. И ако свалим стихотворението, излизат там едни яки мъже с калпаци и пушки и протестират. А всъщност има толкова много съвременни писатели. По всички предмети трябва да има една много широка и обща рамка, а сега е стеснена. И тази рамка да се запълва от учителите. В много страни се казва например - от Ренесанса ще се изучават два романа и две стихотворения. Учителите решават кои да са те, в зависимост дори и от усета им за възможностите на учениците в тяхното училище. Зависи дали е Английската, Немската, дали е профилирана или професионална гимназия. За да филтрират информацията, децата трябва да придобият някаква база от знания. - Да, преди няколко години решихме децата да оставят мобилните си телефони в клас, но след това взехме решение, че те могат да ги ползват с разрешение на учителя, като търсят в тях информация по дадена тема. Преподаватели по физика и биология например са ми разказвали, че в Ютюб има много интересни образователни филмчета, които онагледяват уроците им. Препоръчах им да не ги търсят самите те, а да възложат задачата на децата. Да им кажат \"Следващият път темата ни е тази и тази, да видим кой от вас какво може да намери\". По този начин и учениците са въведени в темата на бъдещия си урок и няма да се появят в клас неподготвени.", "date": "2018.06.10", "title": "Матурите за 7 клас да са по модела на PISA"}
{"url": "http://standartnews.com/sport/17_medala_i_nov_rekord_na_multievropeyskoto_po_taekuondo-372488.html", "text": "Нови 7 медала спечелиха българските таекуондисти днес  на Мултиевропейското първенство, което се провежда в Пловдив.Така, общия брой на завюваните родни медали, само от това състезание става 17, което поставя нов рекорд за олимпийското ни таекуондо. Днес битките за медали бяха в категории юноши и девойки, мъже и жени, а утре успоредно с тях ще се проведе и Европейското първенстство по таекуондо за пара атлети. Златен, три сребърни и три бронзови са медалите от днес, които поставят новия таекуондо рекорд. Припомняме, че в началото на годината националите ни спечелиха 13 медала на Европейското първентсво в Турция. Точно толкова е броят на завоюваните медали за цялата 2017 от европейски и световни първенства, а само до момента на 2018, те са вече 30! Така Българското таекуондо бие собствените си рекорди и носи на страната ни невероятни успехи за пореден път. Световният ни шампион Александър Джорджев в кат -59кг от клуб TK\"Гладиатор\", донесе златото на страната ни, след като премина през 4 победоносни битки. Първите две, Сашо доминираше категорично над противниците си от Гърция и Русия. В трета среща, Джорджев срещна силен противник от Франция, но това не попречи на шампиона ни, да го преодолее с 14:13. На финала, дупничанинът даде своя реванш на турчина, който го спря по пътя зя мелал на Световното в Тунис, и с 10:8 го остави след себе си. Сребро за България донесе Иордан Колев от клуб Рамус в кат. -80кг, който направи победоносни мачове, но белгиец го спря да вземе златото. Габриела Кацарова – 46кг. представи клубът си Класа на високо ниво и завюва второто сребро за България. Третият медал със сребърен цвят бе спечелен от европейският ни шампион от 2017, Даниел Ладжев от клуб Августа. Бронзовите медали за страната, дойдоха от младите ни таекуондо надежди Николет Костова в кат -49 от клуб Гладиатор, Ванеса Маркова в кат. – 46 от клуб Херея и Иван Симеонов от клуб Сунг ри – Ботевград.", "date": "2018.06.10", "title": "17 медала и нов рекорд на мултиевропейското по таекуондо"}
{"url": "http://standartnews.com/balgariya/9godishno_momiche_zagina_v_katastrofa_na_podbalkanskiya_pat-372500.html", "text": "9-годишно дете е загинало, а жена е пострадала при катастрофа на пътя Пирдоп – Клисура. Това съобщиха от пресцентъра на МВР. Сигналът за тежкото пътнотранспортно произшествие на пътя Пирдоп – Клисура е подаден днес около 9.50 часа. На място е установен челен сблъсък между два леки автомобила. Починало е 9-годишно момиче, пътуващо в една от колите. Жена от същия автомобил е транспортирана за лечение. Точните причини за възникването на инцидента са в процес на установяване.", "date": "2018.06.10", "title": "9-годишно момиче загина в катастрофа на Подбалканския път"}
{"url": "http://standartnews.com/balgariya/izdirvan_ot_interpol_se_predade_v_gdbop-372492.html", "text": "На 7 юни 2018 г. издирваният с червена бюлетина на Интерпол М. Г. – обвинен от Специализираната прокуратура като един от ръководителите на организирана престъпна група за разпространение на наркотици (по досъдебно производство от 2015 г.), се предаде в присъствието на адвокат в ГДБОП. Това съобщиха от спецпрокуратурата. Мартин Георгиев – Джито първоначално е бил задържан за 24 часа, като Специализирана прокуратура удължи задържането до 72 часа. Днес в Специализирания наказателен съд бе внесено искане за налагане на мярка за неотклонение „Задържане под стража\" на М.Г. След като се оказа, че е в неизвестност, Специализираната прокуратура отдели материалите по делото срещу него. Разследването срещу обвинения е възобновено.", "date": "2018.06.10", "title": "Издирван от Интерпол се предаде в ГДБОП"}
{"url": "http://standartnews.com/balgariya/pes_natiska_bsp_za_istanbulskata_konventsiya_i_geybrakovete-372493.html", "text": "ПЕС вече натиска БСП не само да подкрепи Истанбулската конвенция, но и да даде рамо на признаването на гей браковете и осиновяването на деца от гей двойки след решението на съда в Люксембург. Това стана ясно от експозето на соцлидерката пред червения пленум, научи Канал 3. Соцлидерката разкрила на своите, че има и намеци за замразяване на членството на соцпартията в ПЕС, ако БСП откаже да се съобрази с тяхната воля. Нинова била категорична, че няма да отстъпи от позицията си до момента по Истанбулската конвенция и по новите желания на европейските социалисти. \"Честно и почтено пред вас заявявам, че имам е сериозен проблем с ПЕС, който не искам да имаме и затова ви моля да го решим заедно. Навсякъде, където ходя на международни срещи и има представители на ПЕС, те ни упрекват за това, че не подкрепяме Истанбулската конвенция\", е казала соцлидерката пред съпартийците си, твърди Канал 3. Тя изтъкнала още, че политиката се прави от компромиси и това е безспорно, но няма как да преглътне Истанбулската конвенция, признаването на гей браковете и осиновяването на деца от еднополови двойки. \"Но не ме карайте да правя този компромис\", призовала пленума соцлидерката, като добавила, че все пак окончателното решение принадлежи на партията.", "date": "2018.06.10", "title": "ПЕС натиска БСП за Истанбулската конвенция и гей-браковете"}
{"url": "http://standartnews.com/balgariya/drogiran_shofira_uchilishten_avtobus-372498.html", "text": "Шофьор на автобус на 41 години, превозващ ученици, е задържан тази сутрин във Варна, след като е установено, че е употребил алкохол и наркотици. Около 8:30 часа, при извършване на задължителна полицейска проверка на автобус, собственост на частна фирма, потеглящ за ученическа екскурзия, е установено, че водачът му - на 41 г. от Варна, правоспособен, е употребил алкохол с концентрация 1,27 промила в издишания въздух, съобщават от пресцентъра на МВР. По-късно, при направените допълнителни тестове, е констатирано, че освен алкохол мъжът е употребил и наркотични вещества. 41-годишният водач на автобуса е задържан за срок до 24 часа. По случая е образувано досъдебно производство.", "date": "2018.06.10", "title": "Дрогиран шофира училищен автобус"}
{"url": "http://standartnews.com/balgariya/novata_tehnika_za_armiyata_idva_prez_2019_g-372494.html", "text": "Първите два изтребителя трябва да кацнат у нас до 2 години след сключването на договора или около 30 месеца. Бойните машини за пехотата трябва да дойдат още през 2019 година. Това обяви пред БНР председателят на парламентарната комисия по отбрана в Народното събрание ген. Константин Попов по повод модернизацията на армията и гласувания за целта бюджет от депутатите. Попов  поздрави сухопътните войски за Проекта за бойната машина на пехотата, който предвижда 150 броя специализирана техника за 3 батальонни бойни групи на стойност 1,464 млрд. лева с ДДС за 12 години. Като абсолютно условие е записано, че българската военна индустрия трябва да участва в  поръчката (трансфер на лицензи, сглобяване, интегриране на нови системи у нас). Относно закупуването на новия изтребител и информациите, че при създалата се ситуация, държавата ни ще закупи F-16 втора ръка, Попов бе категоричен, че той няма такава информация и самият той не знае какво ще бъде закупено. Разширили са се обаче възможностите пред страната ни. \"Наистина се разшири ветрилото и сега са много повече възможностите. Това също е гарант за по-голяма прозрачност, защото много повече хора ще бъдат заинтересовани и ще следят какво става в този процес\", допълни Попов, като уточни, че в проекта е заложена да има и българско участие. По думите му се очаква да продължи и тенденцията на нарастване на средствата за работната сила в армията – \"не само заплатите и техниката, но и условията на труд ще продължат да се подобряват\".", "date": "2018.06.10", "title": "Новата техника за армията идва през 2019 г."}
{"url": "http://standartnews.com/balgariya/borisov_pokanen_ot_premiera_na_turtsiya_vav_vtornik-372502.html", "text": "Министър-председателят Бойко Борисов ще посети Турция на 12 юни, съобщиха от правителствената пресслужба на Турция. Посещението на Борисов е по покана на турския му колега Бинали Йълдъръм. Програмата предвижда Борисов и придружаващите го лица да пристигнат на 12 юни в 08.15 часа на летището \"Аднан Мендерес\" в Измир. Двамата премиери ще разговарят в офиса на Йълдъръм в град Измир. Гостът ще се включи в програмите, в които ще участва Йълдъръм, допълниха от преслужбата.", "date": "2018.06.10", "title": "Борисов поканен от премиера на Турция във вторник"}
{"url": "http://standartnews.com/balgariya/festival_prenasya_plovdiv_v_srednovekovieto-372508.html", "text": "За два дни в края на юни пловдивчани ще имат възможност да усетят какво е да се живее в средните векове. Това ще стане възможно чрез фестивала „Животът в Пловдив през Средновековието\", който ще се проведе за първи път в парк „Младежки хълм\" на 23 и 24 юни. Събитието ще предостави възможност на жителите и гостите на града да научат нови и любопитни подробности за живота в Пловдив и на Балканите през периода ΧΙΙΙ–ΧV век. Над 120 ще са участниците във фестивала. Ще бъдат представени автентичен военен лагер, бойни демонстрации, средновековни занаяти и исторически достоверни реконструкции на обичаи, костюми и въоръжение. Гостите ще могат да вкусят храни и напитки, приготвени по средновековни рецепти, да стрелят със средновековен лък, да играят на средновековни игри, да се посмеят на средновековен шут, както и да се включат в част от демонстрираните занаяти – ковачество, грънчарство, кожарство, шивачество, плетене на ризници, сечене на монети, тъкане и бродиране, изработка на бижута, книги и писма, иконопис и вещерство. „Гостите на фестивала ще могат да чуят средновековна поезия, да видят обширна презентация за средновековната европейска фехтовка, популярни сказки за живота на обикновения човек и аристокрацията и обяснения на тънкостите на професиите, които са се упражнявали през Средновековието в нашия град\", съобщиха организаторите. Изненада за посетителите ще бъде и възстановка на народния празник Еньовден по начина, по който се е празнувал през Средновековието.", "date": "2018.06.10", "title": "Фестивал пренася Пловдив в Средновековието"}
{"url": "http://standartnews.com/balgariya/ramadan_atalay_za_aets_belene_iskame_moshtnost_no_nyamame_baza_i_kadri-372509.html", "text": "„Българското политическо пространство след първия мандат го хваща амнезията и след това ДПС се превръща във виновник\". Това обяви депутатът от ДПС Рамадан Аталай \"Беновска пита\" по Канал 3. „Не си спомням г-н Доган да е подкрепил Борисов в Кочан. Сигурно е имало такива срещи и подкрепа, докато е бил главен секретар на МВР. При съставянето на правителствата винаги сме казвали, че няма как България да остане без правителство. И винаги подкрепяме правителствата, докато се грижат за интересите на държавата. И докато не се отклонят от правия път, което често се случва заради лични амбиции\", допълни Аталай припомняйки миналото. „Скандалите не се създават от опозицията. Скандалите се създават от управляващите и техните партньори. Всички скандали са техен продукт. Да отстъпваш пред своите партньори, когато те не са в интерес на държавата, това вече е скандал\", каза още депутатът от ДПС, като визираше Обединените патриоти. Той коментира и срещата на върха между европейските лидери в София. „Не нужно да се принизяват сериозните неща и да се опростачват. Аз имам определено мнение за разходките по Моста на влюбените, сочните целувки... Срещата на върха все пак е факт и ще остане в историята. Тези европейски лидери идват по принуда заради европредседателството. Г-н Борисов дано има възможността да осъзнае какъв късмет има. Разбира се, той има усет и сериозно натрупан опит. Но този опит не му помогна при визитата при Путин. И той трябваше да анализира защо така се случи. Той в последните 10 години е участвал в процеса на захлаждане на отношенията с Русия. Самият той имаше периоди, в които връщаше назад\", допълни Рамадан Аталай. „Сигурно БСП имат аргументи да искат предсрочни избори. В последно време тази тема не е обсъждана в ДПС. Но липсата на държавност се усеща и най-ниските нива на обществото\", обяви депутатът, като така коментира изказванията от страна на социалистите, че до края на годината ще има предсрочни избори. „Обикалям държавата и виждам това. Не може да печелиш избори само с натиск. Къде е средната класа на България. Тя е притискана. В ГЕРБ има един натиск на регионално ниво, където те нямат усет как ще реагира обществото при определена ситуация. Например, ако дойдат избори\", обясни своето виждане народният представител и отправи критика към управлението. „Няма енергия в правителството. Държавата не води икономиката, културата. Държавата се бори с шума, държавата се чуди как да угоди на националистите. Много сериозен проблем за България е националистите да са в управлението. Сериозен проблем е и за Европа. Стигаме и до този мой извод, че държавата е на самотек. Няма никакви идеи за развитие\", добави Аталай. Той обясни защо ДПС е против АЕЦ „Белене\". „Искаме да строим базова мощност, без да имаме база. Принципното решение на ДПС винаги е била да сме против ядренета енергетика. Въпреки това сме подкрепяли да се направи атомен блок в Белене, заради националната сигурност. Няма как да се строи „Белене\". Тази година хиляди работници от „Козлодуй\" се пенсионират. Да не би да се обучили нови кадри. В АЕЦ „Козлодуй\" вече има недостиг на кадри. Закъсняхме\", категоричен бе Аталай. „Даваме ли на обществото инфрмирано решение трябват ли ни нови мощности. Трябва да обясним. Ако докажат, че има нужда от нова мощност, тогава да говорим тази енергия от какъв вид ще бъде. Решенията в енергетиката не са от днес за утре. Там нещата са дългосрочни\", кадза Рамадан Аталай.", "date": "2018.06.10", "title": "Рамадан Аталай за АЕЦ \"Белене\": Искаме мощност, но нямаме база и кадри"}
{"url": "http://standartnews.com/balgariya/otsluzhiha_sveta_liturgiya_za_1000_godini_balgarska_ohridska_arhiepiskopiya-372490.html", "text": "В Патриаршеската катедрала \"Св. Александър Невски\" беше отслужена тържествена архиерейска света литургия по повод 1000 годишнината от основаването на Българската Охридска Архиепископия. По време на литургията беше прочетено патриаршеското и синодално послание по повод годишнината. В него се казва, че част от големия проблем за статута на Православната църква в днешна Република Македония е въпросът за историческата съдба на съществувалата в миналото Българска Охридска архиепископия, от чието учредяване през настоящата 2018 година се изпълват хиляда години. В посланието се отбелязва, че във връзка с отказа на Българската Православна Църква да участва в тържествата, проведени на 27 и 28 май в историческия храм на Божията Премъдрост в град Охрид, към Свещеноначалието на светата Българска Патриаршия са били отправени незаслужени упреци, достигащи до обвинения в предателство. По повод създалата се ситуацията с посланието БПЦ заявява и припомня, че историята на Архиепископската катедра на древния и прославен в църковното минало Охрид е органична, безусловна част от историческата приемственост на родната ни Българска Православна Църква - Българска Патриаршия, както е записано и в приетия и утвърден от Шестия църковно-народен събор (2008 г.) неин Устав. Също така, че такива са фактите от българската история, и те не могат да бъдат променени и изопачени, независимо от конюнктурата на деня. И припомнят, че покорилият България ромейски император Василий II учредява в Охрид не друга, а тъкмо Българска архиепископия, каквато тя остава до самото си закриване през 1767 г. Както и че след това в годините на възкресяването на българския дух - началото на организираното движение за завръщане на църковната ни самостоятелност е поставено тъкмо в Охрид, а дейците на църковната ни независимост настояват за възстановяване на Православната ни църква като приемник едновременно на Търновската патриаршия и на Охридската архиепископия. Обръщайки се към българите БПЦ казва, че днес на Балканите съществуват съвсем различни в сравнение с далечното минало държавни и църковни реалности. Отбелязвайки, че вследствие от различни обществено-политически процеси в този регион през годините са утвърдени нови държави и нови поместни Православни църкви - приемници на една или друга, съществувала в миналото църковна юрисдикция. Онова обаче, което продължава и днес да обединява всички нас - без изключение - е нашата от Христа Иисуса поверена ни спасителна православна християнска вяра, се казва в посланието. И се отбелязва, че заради това Българската църква е приела ролята на посредник за уреждането на каноническия църковен статут на Православната църква в Република Македония. Посланието продължава с това, че \"ние сме готови и днес да сторим всичко, което е по силите ни и което е в съгласие със свещените канони на светата Църква, за да подпомогнем нашите православни братя в днешна Македония - в съгласие с изричната и ясно изразена воля и на останалите братски Православни църкви\". БПЦ се обръща към миряните - в Родината и далеч от нея, с послание за мир и радост, като призовават всички към вярност на светото Православие и на светата Христова Църква, но \"вярност още и към изкованата с толкова много труд и кръв Църква и държава, които нашите предци ни завещаха и с чиято историческа памет ни повелиха да не правим никакви компромиси, но да я пазим за поколенията - за да го има народът ни и занапред, за да пребъде България\".", "date": "2018.06.10", "title": "Отслужиха Света литургия за 1000 години Българска Охридска Архиепископия"}
{"url": "http://standartnews.com/balgariya/bpts_obeshtava_pomosht_na_makedonskata_tsarkva_za_urezhdane_na_statuta_y-372487.html", "text": "Ние сме готови и днес да сторим всичко, което е по силите ни и което е в съгласие със свещените канони на светата Църква, за да подпомогнем нашите православни братя в днешна Македония. Това се казва в Патриаршеско и синодално послание по повод 1000-годишнината от учредяването на Охридската архиепископия. \"Историческите съдбини на земите, в които по Божия воля всички ние живеем, и на християните, обитавали и обитаващи и днес този регион са сложни и превратни. Днес на Балканите съществуват съвсем различни в сравнение с далечното минало държавни и църковни реалности. Вследствие от различни обществено-политически процеси в този регион през годините са утвърдени нови държави и нови поместни Православни църкви – приемници на една или друга, съществувала в миналото църковна юрисдикция. Онова обаче, което продължава и днес да обединява всички нас – без изключение – е нашата от Христа Иисуса поверена ни спасителна православна християнска вяра. Онова, което и днес продължава да ни сплотява в едно, е единството ни в богочовешкото Тяло на светата и мъченическа Православна църква. Това беше и причината и главната наша подбуда Светият Синод на Православната ни църква да приеме предложената му от македонска страна роля на посредник, който да предприеме необходимите и възможни стъпки и действия пред останалите братски Православни църкви за уреждането на каноническия църковен статут на Православната църква в Република Македония, която повече от половин столетие страда от наложената ѝ църковна изолация. С този мотив и с това намерение възприехме в края на ноември 2017 г. и пристигналото от Република Македония желание и предложението да поемем върху си бремето на посредничеството за уреждане статута на Православната църква в тази страна. Което намерение обаче по никакъв начин не може да предполага каквото и да било нарушаване на вековните правила в Църквата\", пише още в посланието. \"През последната повече от половин година църковното и обществено внимание у нас е насочено с особена сила върху съседна Република Македония и по-конкретно върху темата за статута на Православната църква в тази страна, която за жалост в продължение на десетилетия пребивава вън от общение със семейството на поместните Православни църкви. Тази тема и този проблем придобиха острота във връзка с официално заявеното от ръководството на тази Църква желание Българската Православна Църква – Българска Патриаршия да приеме ролята на нейна майка-Църква, и така най-сетне да бъде уреден каноничният статут на Църквата в днешна Македония. Желание, което беше възприето с внимание и чувство за отговорност от българска църковна страна, но същевременно и недвусмислено отрицателно от някои братски Поместни църкви, които открито заявиха своето несъгласие с подобно развитие на македонския църковен въпрос\", пише още в посланието. \"Част от големия проблем за статута на Православната църква в днешна Република Македония е въпросът за историческата съдба на съществувалата в миналото Българска Охридска архиепископия, от чието учредяване през настоящата 2018 година се изпълват хиляда години. Проведени бяха и предстоят чествания на тази важна годишнина, които са поредно свидетелство за дълбочината на разделението сред братските Православни църкви по този въпрос. Същевременно, във връзка с отказа на Българската Православна Църква да участва в тържествата, проведени на 27 и 28 май в историческия храм на Божията Премъдрост в град Охрид, към Свещеноначалието на светата Българска Патриаршия бяха отправени незаслужени упреци, достигащи до обвинения в предателство – тежки упреци, които, независимо дали са били плод на неразбиране или на недоброжелателство, донесоха ненужна горчивина на цялата ни Църква, се казва в Патриаршеското и синодално послание, което е подписано от Партриарх Неофит и всички и митрополити.", "date": "2018.06.10", "title": "БПЦ обещава помощ на Македонската църква за уреждане на статута й"}
{"url": "http://standartnews.com/balgariya/zahlazhdane_i_dazhdove-372483.html", "text": "През нощта на места в западната половина от страната валежите и гръмотевичните бури ще продължат, но към сутринта временно ще затихнат. Над Източна България ще бъде предимно ясно. Утре преди обяд над по-голямата част от страната ще преобладава слънчево време, над Западна България с временни увеличения на облачността. Около и след обяд отново на места в Западна и Централна България ще има краткотрайни валежи и гръмотевици, интензивни ще са явленията главно в планинските райони. Остават условията за градушки. Над Източна България ще преобладава слънчево време с временни увеличения на облачността, но без валежи. Ще духа слаб до умерен североизточен вятър. Температурите слабо ще се понижат и преобладаващите максимални ще бъдат между 25° и 30°. Атмосферното налягане е и ще се задържи малко по-ниско от средното за юни. Над Черноморието ще преобладава слънчево време с временни увеличения на облачността, но без валежи. Ще духа до умерен североизточен вятър. Максимални температури на въздуха: 24-26°. Температурата на морската вода е 22-25°. Вълнението на морето ще бъде 3 бала. Над планините в Западна и Централна България ще значителна облачност, около и след обяд купесто-дъждовна. На места ще превали краткотраен дъжд, временно интензивен, придружен с гръмотевици. Много слънчеви часове ще има над масивите в Източна България. Ще духа умерен, по билата и временно силен вятър от изток-североизток. Максимална температура на височина 1200 метра около 20°, на 2000 метра – около 13°. В началото на новата седмица отново бързо ще се затопли. Преваляванията ще са само на отделни места, главно в планинските райони. В сряда на много места в Западна България отново ще има условия за краткотрайни и интензивни валежи. Ще има и гръмотевични бури, възможни са и градушки.", "date": "2018.06.10", "title": "Захлаждане и дъждове"}
{"url": "http://standartnews.com/balgariya/sedmichen_horoskop_9_do_15_yuni-372475.html", "text": "Овен Повишаване на приходите Вие сте в чудесна интелектуална форма. Интересувате се от изкуство, литература и сами се опитвате да се справяте с тези форми на изразяване. Това е така, защото се вълнувате от живота на другите, за плановете им. Дори се престрашавате да се питате и да задавате въпрос: дали се вписвате в тях? Непринудено ще общувате с различни хора по различни теми. Отвътре ви идва да го правите, но същевременно имате сериозен мотив – търсите полезна информация, искате да разширите хоризонта на възможностите си. Правилно сте преценили, че не е необходимо да минавате и вие по трънливия път към истината. Вероятно ще се справите много добре със задачата, която сами сте си поставили, тъй като през дните след 9 юни мнозина се поздравят с повишение на приходите или на доходите от възнаграждение/заплата. До края на седмицата ви остава да управлявате разумно придобитото и да не демонстрирате усещането си за превъзходство. Телец Важни разговори Очаквате да преживеете спокойно дните, а и вибрациите на планетите предразполагат да го осъществите. Започвате седмицата с важен/важни разговори, убедени, че така ще избегнете емоционално сепуко и ще предовратите наличните сили да се разпилеят, вместо да ги насочите за справяне с предизвикателствата на работното място, в бизнеса, в учението. Разговаряйки, се съгласявате с всеки и с всичко, дори да е противоположното на предходните ви твърдения, намерения и цели. Тъй като Сатурн е в сродния ви знак, този на Козирог, вие не се страхувате дори от сянката на конкуренцията, на критици и нямате никакво намерение да си посипвате главата с пепел дори да осъзнавате, че не сте взели правилното решение. Може би това ще е вашата печеливша стратегия днес. Доверете се на чувството си за ситуация и настоявайте на точен и ясен отговор от отсрещната страна. Дължите го на себе си, а не на някого друг. Близнаци Предложения валят към вас Мислите само за сделки, търговия и бизнес и то с реализация и цели по нов начин. Поради това ще ви се налага да се виждате с нови хора и да влизате в контакт с лица, новопоявили се във вашия бранш. Ще почерпите от тях идеи. Но това не е най-важното. Съсредоточили сте се в целта - получаване на дивидент. Предложенията към вас валят. Вие трябва да ги разпределяте и квалифицирате, защото не ви е необходимо да знаете всичко, а само онова, което може да промени делника ви, да го направи адекватен на вашите очаквания, които тичат далеч напред пред възможностите в материалната сфера към настоящия момент. Именно на 9 юни ще ви е много, много трудно да се накарате да изпълнявате обичайните си, досадни, според вас, ангажименти, да сте там, където очакват околните и да правите онова, което ви разпореждат. На 10-11 юни пренебрегнете предупреждения, защото вярвате, че ще овладеете ситуацията. Дано да сте прави. Рак \"Не\" на полурешенията Ще сте склонни да развивате свърх чувствителност и сензитивност. Едната страна на вашите способности ще ви е изключително от полза в материалния свят. Вие ще се ориентирате перфектно кой е подходящ за съдружие, за съвместна дейност и кой ще се издигне в йерархията, за да го последвате първо, а после да изпреварите, използвайки го за ракета носител. Другата страна от личностните ви особености към момента ще ви позволи да се сближите с хора, които към момента са в центъра на общественото внимание и да видите в тях изразител на вашите идеи и надежди. Дните след 10 юни ще ви предоставят възможност да съедините в едно отличната си ориентираност в актуалната обстановка с запознанство си с хората, управляващи с днешна дата процесите във вашето общество. Остава единствено да позволите на творческата си природа да се изяви, за да не отиде на вятъра целенасочената енергия, а вие да трябва отново да се съгласяте или примирявате със следващите полвинчати предложения. Лъв Намирате изход от досадна ситуация Нуждаете се от разнообразие. Мнозина ще го сторят, като се запътят към нови проекти. По този повод ще се постараете  да заинтригувате високопоставена/авторитетна личност с идеите си. Тутакси ще предизвикате сериозен разговор на 10 юни. Докато се радвате на анонсите, че нещо от това може да се случи в обозримо бъдеще, част от вас застанат пред друга дилема: необходимо ли им е да жертват нещо в името на семейното спокойствие? Този процес се подтиква и се актуализира непрекъснато през вътрешната ви потребност от хармонията. Готови сте да пренебргнете своето спокойствие. Моля, докато търсите компромиса, колкото по-сговорчиви сте с околните, толкова под-добре ще ви вървят работите и ще стигнете до правилни решения след спокоен анализ и размисъл. Моля, давайте ухо на приказките на близките си, защото е възможно те вече да са намерили тъй лелеяния изход от една обща ситуация, с която не ви се занимава. Дева Споделете плановете - полезно е Размишлявате за живота. Най-интересната част от тези моменти е времето, посветено на плановете за утре и за по-нататък. Тях към момента не  мислите да споделяте с никого, поне засега. Не намирам решението за разумно, тъй като през седмицата идеите, които са годни за използване и онези, които биха били продуктивни след време, идват при вас от страна на близките или по приятелска линия. Онези, които ви познават, добре разгадават желанията ви преди да сте ги изреклили гласно. Още повече, че по време на дисхармонична връзка между Меркурий /вашият управител/ с Нептун, дори да сте изцяло вгледани в делата си, пак има възможност от провал. И нещо друго липсва. Все още не сте си подготвили средства за адекватно посрещане на високия полет на желанията си за лятото. Започнете да се запасявате с пари от 9 юни, за да сте готови в деня на заминаването или началото на друга инициатива. Везни Голяма крачка в кариерата Звездните обстоятелства ви предизвикват да имате по-ясна жизнена позиция. Създават се условия да се присещате за миналото, а и обстоятелствата от делника днес допълват картината със събития, които непременно трябва да бъдат разбрани и оценени. Случващото се определено има връзка и ще има значение за пътя ви напред. Това е не само планетно състояние, а ваша вътрешна убеденост. Към 10 юни ясно ще осъзнаете колко много промени вече преживяхте и как не е възможно да продължите по някоя от утъпканите пътеки. На 11 юни животът ви поднася наготово отговори, с които подсъзнателно сте били наясно и към които сега много лесно и бързо ще се адаптирате. Някои ще направят голяма крачка в кариерата, след като получат очакваното повишение, други ще осъзнаят в каква посока трябва да отправят усилията си в своя бизнес, трети – ще приемат предизвикателството на обществената работа. Но никой няма да остане там, където го е заварил артистичният аспект Венера/Марс. Всеки от вас се нуждае от минутата си за изява и слава. Скорпион Приключвате неприятности от миналото Установявате донякъде с почуда колко сте смели. Правите крачки в неизвестното и не изпитвате нито страх, нито колебания. Това е знак, че сте преработили правилно силната енергия на Юпитер от знака на Скорпион, който към момента е и ретрограден. Остава само да констатирате, че избраният нов подход ще ви позволи да приближите целите си. Така стоят нещата в сферата на вашата обществена, професионална и служебна изява. Когато повдигате завесата на семейно-партньорските отношения, трябва да сте предпазливи. Отсрещната страна не е така схватлива или има други планове, за които не сте известени. Преди да правите предложения и да задавате въпроси, първо разберете на каква вълна е човекът до вас. 9, 10 и 11 юни са ви предоставени за постигане на хармония и единомислие в личния живот. Защо да пропускате шанса с един разговор да приключите неприятна ситуация от близкото минало? Стрелец След моментите на необходимост от размисъл за претегляне на обстоятелствата и на актуалните ситуации, което ще се случи на 9 юни и от 12 до 15 юни животът ви е вихър от събития и предложения. Не е възможно да останете встрани от обществените процеси, да не се вълнувате от случващото се на работното ви място или от съдбата на вашите съседи, познати. Сърцето ви бие в синхрон с качествата на атмосферата отвън и вие сте готови да представите своята принципна позиция. От една страна, така ще останете верни на себе си, но от друга, ще привлечете вниманието на останалите и ще разширите кръга си от познанства и приятелства. Надявам се, разумно да отложите за след три седмици подписването на документи или уреждането на важни финансови въпроси, тъй като аспектът Меркурий/Нептун при вас не е в полза на вземането на правилни решения в тази сфера. Ако вече сте решили нещо конкретно, продължете го. Ако все още трябва да го направите, изчакай. Козирог Спокойствието, което ви е обхванало ще направи чудеса с живота ви. Не казва,  че то идва \"отгоре\". Вие работихте много и старателно следвахте предначертанията си. Няма как да не спомена, че присъствието на планетата Юпитер в знака на Скорпион допринесе да се сработите с околните и да изградите своя ясна стратегия за взаимоотношения и съвместна работа. Сега е моментът да го разберете и отчетете. След 9 юни обстоятелствата ви предлагат да се отпуснете и да откриете привлекателната страна на живота. Не се притеснявайте, нищо съществено няма да се случи, докато отсъствате от работа, позволявайки си няколкодневен отпуск, ваканция. Пътуванията с такава цел би трябвало да са сред приоритетите през периода. При положение, че всичко това по различни причини остава в плановете ви, то отделете повече време за семейството, близките, приятелите ви. Сега тези отношения притежават способност да ви зареждат и разтоварват. Ще откриете, вороятно, с изненада какъв светски живот кипи наоколо. Водолей Чудесна интелектуална форма, която привлича и очарова. Това е вашата сила през периода. ще спечелите много от това, ако се преборите с емоциите и еуфорията. И, разбира се, не приемате нещата твърде лично. Не се доверявайте да преценката си, когато се налага да решавате финансови, парични или бюрократични въпроси. Не подхващайте съдебни дела, не очаквайте Темида да постанови вашата правда. Далеч по-разумно ще постъпите, ако се доверите другиму и оставите в ръцете на близки или на доверени лица да придвиждат този род дела. Убедена съм, че така вие ще се почувствате по-добре, а и ще можете да се съсредоточите в сферата на лично-интимните отношения, където ще сте много красноречиви с поведението си. Дните предполагат случването на приятни събития в дома, в семейството ви и появата на щастливите мигове ще има силата да измести вашето внимание от делничните задачи и битовизмите към желанието да се радвате заедно със заобикалящите. Риби Светът не се върти около вас, но вие сте част от него и вашата програма за периода е в синхрон с намеренията на околните. Не чувствате разминаване и не откривате сериозни проблеми във взаимоотношенията си с хората, на които държите. Не е необходимо да го признаете, достатъчно е, че такова е вашето вътрешно усещане. По поведението ви през дните след 9 юни околните ще разберат, че вие преживявате много повече, отколкото говорите. Не е изключено в дъното на това ваше душевно състояние да стои романтична история. Бъдете убедени, че в основата й стои силното присъствие на транзитиращата Венера през целия период. От вас единствено зависи дали тя, вашата любов ще стане нечие достояние или ще прецените, че трябва да си остане единствено радост за сетивата ви. 10 и 11 юни са специални дни за вас. Очаква се да предприемете конкретни стъпки, да проявите инициатива и да поставите началото на един процес, който ще продължи да се развива през месеците от лятото.", "date": "2018.06.10", "title": "СЕДМИЧЕН ХОРОСКОП /9 до 15 юни/"}
{"url": "http://standartnews.com/balgariya/otkriha_tyaloto_na_udavenoto_momche_v_struma-372486.html", "text": "В 8.53 ч водолаз откри удавеното в Струма дете, след 5 минути работа под вода. 11-годишният Светльо бе открит там, където изчезна към 16 ч. вчера. Три деца от с. Микрево - две момчета и едно момиче, били на плаж в началото на Кресна след моста на село Горна Брезница. Едното момче викнало за помощ, че го понася реката и е започнало да се дави, едно от децата му подало ръка, но то изчезнало във водата. Акцията по издирване на детето бе прекратена снощи в 21 ч. Удавеното момче е на 12 г. Акцията бе подновена тази сутрин в 8 ч. Детето го издирваха от Кулата до Кресна екипи на БЧК, пожарната, доброволци и рафтъри. Към 8.50 ч. водолаз слезе и огледа мястото, където децата са се къпали. След 5 минути той го откри в средата, където се получава водовъртеж. Дълбочината там е 2 м, температурата на водата е 16 градуса. Реката е пълноводна и бърза Очакваше се тялото да бъде открито надолу по реката, но бе открито на мястото, където са се къпали децата.", "date": "2018.06.10", "title": "Откриха тялото на удавеното момче в Струма"}
{"url": "http://standartnews.com/balgariya/rumen_petkov_ubietsat_na_pelov_e_agent_na_mvr-372489.html", "text": "Марио Панчев – мъжът, който ликвидира избягалия затворник Владимир Пелов, но после сам почина от раните си, е бил агент на МВР. Това обяви в студиото на „Тази неделя\" лидерът на АБВ и бивш вътрешен министър Румен Петков. Според него в момента ведомството е в катастрофално положение и ръководителят му Валентин Радев трябва да бъде сменен. „Анализът (на случилото се с Пелов-б.р.) трябва да го прави друг министър. Да кажеш „Малшанс, ние тамън да го хванем и нашият агент го гръмна – защото починалият в „Пирогов\" е агент на МВР (...) Той е в основата на свидетелските показания срещу застреляния престъпник Пелов, той е човекът, информирал МВР за редица неща\", възмути се Петков. Според него мрежата на информаторите и помагачите на МВР е съсипана и затова ботевградските полицаи не са научили, че в един конкретен апартамент на свързан с избягалия затворник се купува 3 пъти повече храна и сметките скачат драстично без видим повод. „Деморализирана е системата и обществото не желае да работи със системата в този й вид. Изводът от тази саморазправа е, че няма държава, престъпниците решават своите проблеми помежду си\", подчерта Румен Петков. Според него ударите по МВР са започнали още от 1992 г. с „безпринципната кадрова политика\": „Хора бяха изхвърлени на улицата и някои от тях бяха длъжни да оцелеят по не най-добрия за държавата начин\". Другите удари дошли от непрекъснатите преструктурирания и ваденето на досиета извън кръга на „политическите доносници\", което прекършило агентурния апарат.", "date": "2018.06.10", "title": "Румен Петков: Убиецът на Пелов е агент на МВР"}
