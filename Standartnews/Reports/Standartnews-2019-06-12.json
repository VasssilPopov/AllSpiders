{"url": "https://standartnews.com/biznes/arkhaichni-zakoni-spvat-spravedlivoto-zaplashchane-394585.html", "text": "Шефове в Lidl, Kaufland, Billa, T MARKET, Mr. Bricolage и dm, за които работят 16 700 човека у нас, поискаха по-гъвкаво законодателство за трудовия пазар. Сега, освен с липсата на кадри и намирането на качествени служители, работодателите се сблъскват и с остарели регулации, тежка бюрокрация и административни пречки, които спъват работата им.  Ако се направят нужните промени, това ще повиши ефективността на икономиката и ще доведе до намаляване на сивия сектор. Резултатът ще е повишаване на доходите и  повече приходи в бюджета, показват резултатите от анкета, проведена сред членовете на СМТ. Трудовото законодателство трябва да създаде безконфликтни отношения между работодател и служител, но нашето е остаряло. Сега има различни форми на работа, можеш да се трудиш дори от Бали. При нас обаче съществуват спънки, които пречат на светлия бизнес и облагодетелстват сивия сектор, са на мнение от СМТ.  Показателен е фактът, че според Евростат,   - повече от 49 часа седмично, което е съвсем нереалистично.  \r\nСъгласно чл. 143, ал. 2 от Кодекса на труда, извънредният труд у нас е допустим само по изключение. Това ограничава компаниите и хората, които искат да работят повече и така да увеличат доходите си. Те са принудени да работят извънредно нерегламентирано, като губят осигуровките си, а бюджетът е ощетен. Освен това този труд представлява нелоялна конкуренция спрямо компаниите, които спазват правилата, отчитат и заплащат коректно отработеното от служителите си. В много фирми у нас вече е въведено  , като така се гарантира и по-справедливо заплащане. В България обаче  , посочи Милена Драгийска-Денчева, главен изпълнителен директор на Лидл България. По списък всички работят по 8 часа, но всъщност това не е така.  , което е разпространена практика в страните от ЕС и дава възможност на хората да съчетават няколко трудови ангажимента. В същото време не е тайна, че в България се полага такъв тип труд. Хиляди хора съчетават няколко работи, като най-често за допълнителните си ангажименти получават заплащане „на ръка“. Това ощетява работника, който не може да се ползва от социалните придобивки, ощетен е и бюджетът на страната, който не получава дължимите данъци и осигуровки. Ако се направи промяна, ще намалеят и фалшивите болнични. Според членовете на СМТ, нужни са изменения в Кодекса на труда, които да позволят на един човек да сключва няколко трудови договора при ясно дефиниран ангажимент към работодателите. Така хората, които желаят, ще могат да увеличат дохода си, а компаниите ще могат да планират по-добре процесите. Друг проблем, посочен от Милена Драгийска, е  свързан с . В момента се прилага така наречената „Форма 76“, която работодателите са задължени да ползват за планиране и отчитане на работното време. Затруднението идва от факта, че тя е доста остаряла като формат и концепция, но е единственият документ, който инспекцията по труда приема. Така работодателите се сблъскват с абсурди - например служител се обажда сутринта да каже, че е болен и мениджърът трябва да намери негов заместник. Но в същото време всяка промяна в графика трябва да се доведе до знанието на всеки служител, който да го удостовери със своя подпис. Това е невъзможно в компании, където има хиляди наети.  „Не само представените тук търговски вериги, но и веригите от бензиностанции, ресторанти и т.н. се сблъскват с проблема, че  В дадени градове нямаме никакви регулаторни проблеми,  докато в други ни се налагат имуществени санкции. Това се дължи на факта, че законодателството не е достатъчно изрично или че няма еднократни, но ясни, инструкции към регионалните звена на инспекцията по труда как да се тълкуват дадени разпоредби”, заяви Милена Драгийска-Денчева. Тя даде за пример, че някои регионални инспекции по труда тълкуват ” като произволен седемдневен период (от сряда до четвъртък на другата седмица, например), докато за други инспекции „работна седмица” означава периода от понеделник до неделя. Колкото и дребна да изглежда, тази несъгласуваност сред регулаторите причинява големи главоболия на работодателите, тъй като съставянето на графиците, определянето на почивните дни и планираните на отпуските става много по-сложно.  също предизвиква проблеми, макар че е записана с благородна мисъл. Но планираният задължителен половин час отдих затруднява хората, които са на непълно работно време и увеличава престоя им на работното място.   също трябва да се преосмислят. Сега такива са поне три закъснения за работа или явяване в нетрезво състояние, които не са променяни от времето на соца. Никой работодател не е спечелил дело за освобождаване заради липса на качества, защото това не може да се докаже. В законите на други страни основание за прекратяване на договора е загуба на доверие и злоупотреба с материални средства, но тези аргументи липсват при нас.  Лазар Топчев, HR мениджър на T Market, разказа случай за уволнен служител заради измама с 30 лева, който обаче е бил възстановен на работа от съда, макар че е признат за виновен. Мотивът бил, че за 30 лв. не може да има уволнение. В случая обаче става въпрос за кражба на работното място, която може да е рецидив.  Поставен бе и въпросът за  , които у нас законът допуска само по изключение и при изключително тежка процедура. Но понякога хората искат такива договори, за да имат възможност да се се хванат на сезонна работа - на морето или в земеделието. Търговците пък биха се справили по-добре при пиковете на пазаруването в края на ноември и по Коледа. Като един от абсурдите в трудовото законодателство у нас Драгийска посочи и изискването  . Това може да доведе до куриози, че ако вкъщи се нараниш, фирмата да е виновна за това. Работодателите се оплакаха, че за всеки ученик трябва да се изпишат над 300 листа документи. Че учениците не могат да бъдат наети на работа, ако са под 16 г. и компаниите трябва да измислят какви ли не начини, за да не ги забравят, докато навършат съответната възраст. Като ограничения от СМТ посочват задължението за получаване на разрешение за работа от Инспекцията по труда, множеството формални предпоставки и изисквания за работодателите, за да могат да участват в дуално обучение, липсата на регулация на заплатите, отпуските и болничните на учениците и много други. Според експертите на СМТ, стъпка в правилна посока би било и назначаването на експерти в МОН, които да отговарят само за дуалното обучение и да предоставят компетентна и изчерпателна информация на всяка фирма.  Евелина Великова, управител обучение и развитие в dm, пък разказа за  \", която от десетилетия съществува в страни като Германия и Австрия. Сагата за утвърждаването у нас на професията „консултант козметични, парфюмерийни и биологични продукти и битова химия“ продължава вече 2 години. Заявлението за новата професия е било подадено от dm с подкрепата на две работодателски организации, едната от които е Конфедерацията на работодателите и индустриалците в България /КРИБ/. \r\nДрогеристът е човек, който много добре познава продуктите за лична хигиена, парфюмерия, хигиена на дома, грижа за бебето и домашните любимци и може професионално да помогне на клиента при пазаруването. „Тази професия е базова за бранша, тъй като дава на хората, които биха работили в магазини като нашите, базови познания по биология, химия, наука за храненето и ботаника – знания, чрез които клиентите ще бъдат по-добре консултирани”, обясни Великова. От Министерството на образованието и науката нямат против, но координацията между институциите и вътре в тях е много тромава. От dm са били готови да страртират дуална паралелка за тази професия, но отново са срещнали спънки. \"Искаме да сме партньори на МОН, но е нужна подкрепа от държавата. Острови на щастието са тези, в които има добро взаимодействие между директор на училище и работодател\", посочи Евелина Великова.   Лазар Топчев каза, че въпреки спецификата на работа, която изисква от консултант-продавачите да общуват с хората, в T Market не изключват и възможността за внос на кадри от Беларус, Украйна и Молдова. В някои вериги има такава практика. Но големият проблем е да се намерят качествени хора. \"По-лесно е да намериш ядрен физик, отколкото качествен транжор\", посочи Топчев.  Според него ако работодателите не бъдат подкрепени за подготвянето на качествена работна ръка, те ще бъдат принудени да прибегнат към наемане на чужденци.  Всички предложения на членовете на СМТ ще бъдат изпратени чрез КРИБ до Министерството на труда и социалната политика, посочи Йордан Матеев, шеф на Сдружението. Той се надява те да бъдат разгледани от работна група, в която влизат експерти от МТСП, синдикалисти и работодателски организации. Той посочи, че СМТ се опитва да помогне и за специалността \"дрогерист\". \"Бяхме оптимисти, че ще успеем, но министерството на здравеопазването блокира решението\", каза Матеев. Той допълни, че двигатели за дуалното обучение са германската, австрийската и швейцарската камари, като техни представители участват в работните групи, изготвящи промените.  ", "date": "2019.06.11", "title": "Архаични закони спъват  справедливото заплащане"}
{"url": "https://standartnews.com/biznes/osiguritelniyat-dokhod-stigna-99112-leva-394540.html", "text": "Националният осигурителен институт обявява, че размерът на средния осигурителен доход за страната за април 2019 г. . Това съобщиха от пресцентъра на института. \r\nСредномесечният осигурителен доход за страната за периода от 01.05.2018 г. до 30.04.2019 г. е  \r\nОпределеният  а посочения период служи при изчисляване размерите на новоотпуснатите пенсии през май 2019 г., съгласно чл. 70, ал. 2 от Кодекса за социално осигуряване.", "date": "2019.06.11", "title": "Осигурителният доход стигна 991,12 лева"}
{"url": "https://standartnews.com/biznes/daynrs-klub-blgariya-s-prestizhna-nagrada-394548.html", "text": "  Дайнърс клуб България бе отличен с награда за най-добър малък франчайз за 2018 г. от DISCOVER Global Network. Награждаването се проведе в началото на май в Сплит, Хърватия. На изисканата церемония присъстваха представители на всички Diners Club франчайзи от целия свят. Престижното отличие е признание за екипа на Дайнърс клуб България за  постигнатите високи резултати през 2018 г.  и най-вече  успехите в развитието на кредитни карти Diners Club на територията на страната и реализираните иновации. Ключовият проект, който Дайнърс клуб България лансира успешно през 2018 г., е иновативната кредитна co-badge карта EVOLVE - продукт от ново поколение, който съчетава в себе си най-добрите възможности, предлагани от двата световни бранда - Diners Club International и Mastercard®. Картата се издава в три разновидности – Classic, First Lady Pink и First Lady Red – според предпочитанията на потребителите. Притежателят на Evolve разполага с всички възможности на Diners Club International и Mastercard®, без да е необходимо да помни множество ПИН кодове, да следи различни лимити, извлечения и банкови сметки. Evolve предлага ексклузивни предимства, сред които: програма за достъп до над 850 VIP летищни салона по целия свят, безплатни Concierge услуги (личен асистент 24/7), безплатна застраховка „Пътуване в чужбина“ и много др. До 30 юни 2019 г. кредитните карти EVOLVE се предлагат с атрактивни промоционални условия. Продуктът се заявява бързо и удобно:  ,   или по  , като няма такса за издаване и разглеждане на документи.", "date": "2019.06.11", "title": "Дайнърс клуб България с престижна награда"}
{"url": "https://standartnews.com/biznes/bnb-prognozira-zapazvane-na-niskite-likhvi-oshche-dlgo-394561.html", "text": "Подуправителят на БНБ Калин Христов прогнозира, че лихвите ще се запазят ниски за неопределено дълго време. В рамките на форум, посветен на банковия бизнес, Христов направи цялостен анализ на икономическото състояние на еврозоната и на България. В икономиките на страните от еврозоната и на България има дълбоки структурни проблеми, например, застаряващото население и все по-малкото работна ръка, заяви Христов. „У нас работната сила се свива с 90 000 всяка година. При квалификационната структура също има проблем“, каза той. И като добавим емиграцията състоянието на пазара на труда става изключителен проблем, от което следва още нещо - хората трябва да спестяват повече, за да си осигурят пари за старините, защото няма да има кой да пълни пенсионната и здравната система след време, с достатъчно средства. Или казано по друг начин, спестяванията в банките растат, реформи липсват, а лихвите са ниски. Тогава изкушението да се отпускат кредити става все по-голямо, с което и рискът за последващото им необслужване, категоричен е Христов. „Ниските лихвени проценти, реални, за дълго време размиват – по отношение на оценка на кредитния риск, какво е устойчиво и какво не. При близки до нулата лихви всичко е устойчиво“, обясни подуправителят на БНБ. При първа и емоционална оценка, но реално не. Освен това ниската производителност на труда и растеж на икономиката, генериран основно от потребление, не дават устойчив модел. И още нещо важно, в което Калин Христов е категоричен: „Ако някой смята, че с парична политика може да реши такива неща, много бърка“. С което обръщаме поглед към политиката на Европейската централна банка, която освен поддържането на много ниски лихви, стимулира икономиката чрез изкупуване на дългови книжа и чрез евтини заеми за банките. Това са инструменти, които ще поддържат сегашното ниво, но няма да решат проблемите, категоричен е Христов. Особено когато няма никаква политическа воля за структурни промени в държави като Италия и Франция, например. И все пак България се е запътила към еврозоната, макар и още дори да не сме във валутния механизъм, който я предхожда, а и икономиката ни да не е толкова развита, което има и своите положителни страни, според председателя на Асоциацията на търговските банки Петър Андронов: „Структурните дисбаланси на Европа и на еврозоната имат и някакви възможности за нас като страна. Намираме се в специален момент, в който е факт, че нашите заплати не са конвергирали с тези в еврозоната. /…/ Много от големите западни инфраструктури, корпорации, банките, други пазарни участници, са изправени пред дилеми как да продължат напред, ясно е, че лихвите няма да са решение“. А по-скоро окрупняването на бизнеса и въвеждането на новите технологии. Държавите обаче не са корпорации, затова - топката е в полето на онези, които могат да проведат структурните реформи, категорични са банкерите.", "date": "2019.06.11", "title": "БНБ очаква запазване на ниските лихви още дълго"}
{"url": "https://standartnews.com/biznes/podobryava-se-kachestvoto-na-turisticheskiya-ni-produkt-394560.html", "text": "Има подобрение в качеството на туристическия продукт в България през последните години, което е резултат от комплексните усилия и на институциите, и на търговците. Наблюдава се спад на нарушенията. Тази тенденция трябва да се запази, за да може при едни по-трудни условия, при изострена конкуренция от съседните държави да продължим да привличаме туристите. Това каза председателят на Комисията за защита на потребителите (КЗП) Димитър Маргаритов по телевизия Bulgaria ON Air, като прогнозира че тази година сезонът ще бъде труден и всички трябва да го разберат, а най-вече тези, които предоставят туристическите услуги. „Много е важно тези, при които след проверки е установено, че има някакви проблеми, да приведат дейността си в съответствие с изискванията на закона. Тези, които не са имали проблеми, да не разчитат на принципа „ден година храни”, а на това, че когато при тях дойде някой, основната им задача трябва да бъде да дойде пак догодина или когато реши”, каза още той. Димитър Маргаритов посочи, че много от нарушенията в сферата на туризма се дължат на лош подход при поднасянето на информацията от страна на търговците. „Не ни се казва какво да очакваме, какви точно са условията и когато отидем в туристическия обект, виждаме че нещата не са както трябва”, каза той и призова потребителите да са активни в подобни случаи. „Ако не реагират, проблемът си остава за тях, а търговецът си мисли, че може да му мине номерът. Когато човек е активен, когато се обърне към институциите с доверие, вижда, че те се отзовават”, добави председателят на КЗП и подчерта, че има редица примери от последните години, в които контролният орган се е притекъл на помощ на туристи, включително и при неволи в чужбина. В студиото на „България сутрин” председателят на КЗП коментира и организираната от омбудсмана Мая Манолова кръгла маса по въпросите, свързани с бързите кредити. „Това беше много добра инициатива. Установихме, че координацията между институциите може да подобри средата и хората да изпитват по-малко затруднения тогава, когато трябва да връщат тези пари”, изтъкна Маргаритов. Той обясни, че през годините Комисията е преглеждала за неравноправни клаузи общите условия на всички фирми за бързи заеми и почти навсякъде са открити такива. „Повечето казват, че се съобразяват с нашите препоръки, но на терен не го правят. Със съдебната система бихме могли да изградим една система на координация – когато ние им изпратим цялата информация за нашите произнасяния и те в рамките на това, което предлага и Мая Манолова, като промени в заповедното производство в ГПК, следят служебно за тези неравноправни клаузи, малко ще се затвори средата, в която фирмите за бързи заеми биха могли да отпускат тези кредити и да шиканират по някакъв начин своите клиенти”, завърши Маргаритов. ", "date": "2019.06.11", "title": "Подобрява се качеството на туристическия ни продукт"}
{"url": "https://standartnews.com/biznes/1-lv-stana-izkupnata-tsena-na-chereshite-v-kyustendilsko-394568.html", "text": "Изкупната цена за килограм череши в Кюстендилско е достигнала 1 лев, обявиха местни производители, цитирани от „Монитор“. Към момента на пунктовете в общината, които вече са 54, се изкупуват основно руйни череши. „За първа година цената достига до 1 лв. Ранните череши се изкупуваха по 60 ст., а през миналата година в разгара на кампанията най-хубавите плодове се купуваха по 80 ст. за кг.“, коментира местен изкупвач. Масово в Кюстендилско черешите се изкупуват за италианска фирма, като изискването е те да не бъдат напълно узрели и да са с диаметър 17-18 мм. „Когато черешата не е напълно узряла е по-лесна за обработка. Самите плодове нямат голяма трайност и в момента това е изискването. След седмица не се знае какво ще бъде“, твърди друг изкупвач на плодове. Малцина успяха да изкарат пари от продажбата на ранните сортове череши. Въпреки, че по пазари и тържища те достигнаха до цена от 2.50 лв. за кг., на пунктовете ги взимаха по 60 ст. и то не всички плодове. „Част от хората си ги сложиха за ракия. Ранните сортове не са сред най-отглежданите в региона. Как човек да ги даде по 60 ст., като само берачите искат по 40 ст. за кг. Дано сега новата цена да се задържи по-дълго време, за да хората да имат възвръщаемост на разходите. Дъждовете в момента се оказаха пагубно за продукцията. Голяма част от плодовете са напукани“, твърди 54-годишен земеделски производител. По данни от Общинската администрация в 24 села в Кюстендилско се изкупуват череши. Отново те се приемат само срещу представен документ за собственост. Отделно от това при наемане на берачи собствениците или ползвателите на черешови насаждения ще трябва да осигуряват непрекъснато техен представител, който да ги придвижва от и до изходния пункт в началото и края на работния ден. В началото на този месец започна и засилена охрана по черешовите масиви в региона. Плодовете се охраняват от полицаи, военни и жандармерия.", "date": "2019.06.11", "title": "1 лв. e изкупната цена на черешите в Кюстендилско"}
{"url": "https://standartnews.com/biznes/kempinski-bansko-nay-dobr-layfstayl-khotel-v-blgariya-za-2019-394557.html", "text": "Кемпински Хотел Гранд Арена Банско бе отличен за „Най-добър лайфстайл хотел на България за 2019” (Bulgaria’s Leading Lifestyle Hotel 2019) от Световните туристически награди (World Travel Awards). Официалната гала церемония по връчването на наградите се състоя в събота, 8 юни на португалския остров Мадейра. Гласуването се проведе онлайн на официалната страница на организацията и бе отворено от 11 март до 28 април както за професионалисти от сферата на туризма, така и за крайните потребители. Световните туристически награди са създадени за признание на заслугите и постиженията във всички сектори на туризма и са известни по цял свят като марка за изключително качество от 26 години. Това е най-престижната ежегодна класация в областта на туризма. По повод на спечелената награда, Генералният мениджър Наталия Каширская коментира: „За нас е огромна чест да бъдем избрани за „Най-добър лайфстайл хотел на България за 2019”. Това е изключително ценно признание, тъй като е базирано на оценката на нашите гости от цял свят, за което искрено им благодарим.“ Кемпински Хотел Гранд Арена Банско участва в текущото гласуване за още две престижни международни награди - „Най-добър спа център на хотел в България 2019“ (Bulgaria’s Best Hotel Spa 2019) и за „Най-добър ски хотел на България 2019“ (Bulgaria’s Best Ski Hotel 2019). Всички желаещи да подкрепят хотела, могат да дадат своя глас на сайта на Световните спа награди: https://worldspaawards.com/award/bulgaria-best-hotel-spa/2019 и \r\nсъответно на Световните ски награди: https://worldskiawards.com/vote/kempinski-hotel-grand-arena-bansko-2019. Световните туристически  награди донесоха успех на още няколко Кемпински хотела. Çırağan Palace Kempinski Istanbul  бе избран за „Най-добър хотел в Европа 2019“ и за „Най-добър хотел в Турция 2019“, а султанският му апартамент бе отличен като „Най-добър апартамент на хотел в Турция 2019“. Kempinski Hotel Barbaros Bay Bodrum спечели наградата за „Най-добър плажен курорт в Турция 2019“. Титлата за „Най-добър средиземноморски курорт 2019“ грабна Kempinski Hotel San Lawrenz Malta, а за „Най-добър хотел в Словения за 2019“ – Kempinski Palace Portoroz Istria. \r\nKempinski Hotel Corvinus Budapest бе избран за „Най-добър хотел в Унгария 2019“, а кралският му апартамент за „Най-добър апартамент на хотел в Унгария 2019“. За „Най-добър хотел на Литва за 2019“ бе признат  Grand Hotel Kempinski Vilnius. Още два Кемпински хотела бяха отличени за най-добрите в Европа, а именно Kempinski Hotel Bahia в Испания, който спечели наградата за  „Най-добър курорт за развлечение и хранене в Европа 2019“ и Kempinski Grand Hotel Des Bains в Швейцария, награден за „Най-добър казино курорт в Европа 2019“.", "date": "2019.06.11", "title": "Кемпински Банско топ лайфстайл хотел за 2019"}
{"url": "https://standartnews.com/svyat/kanada-zabranyava-ulavyaneto-i-razvzhdaneto-na-kitove-i-delfini-394586.html", "text": "Канадският парламент одобри законопроект за забрана на улавянето и развъждането на морски бозайници като китове и делфини, съобщава АФП. Това беше приветствано от защитниците на животните. Законопроектът, предложен за първи път през 2015 г. и сега очакващ символично кралско одобрение, няма да се прилага с обратна сила, което означава, че морски бозайници, които понастоящем са в плен, могат да останат. Забраната обаче съдържа изключения за морските бозайници, които се нуждаят от рехабилитация след нараняване или в други случаи, разрешени от властите. Канада е сред 11-те водещи държави, които забраняват отглеждането и развъждането на китове и делфини за забавление. През последните години нараства негативната реакция срещу тематичните паркове, които показват китове и делфини. Миналата година британският туроператор „Томас Кук“ обяви, че ще спре да продава екскурзии до паркове за животни, които показват косатки. „Марин ленд“ в Ниагарския водопад и Ванкувърският аквариум са единствените съоръжения в Канада с морски бозайници в плен.", "date": "2019.06.11", "title": "Канада забранява улавянето и развъждането на китове и делфини"}
{"url": "https://www.standartnews.com/sport/pobeda-za-gabi-petrova-v-turku-394589.html", "text": "Габриела Петрова спечели първото място в тройния скок на 57-ия мемориал \"Пааво Нурми\" в Турку (Финл). Пловдивчанката постигна в най-добрия си опит 14,29 м. При мъжете Георги Цонов е седми с 15,76 м. Победител с Жу Яминг (Кит), шампион на Азия със 17,36 м.", "date": "2019.06.11", "title": "Победа за Габи Петрова в Турку"}
{"url": "https://www.standartnews.com/sport/ludogorets-predstavi-dvama-novi-394547.html", "text": "Ръководството на Лудогорец представи официално двете нови попълнения. На пресконференция в София Мавис Чибота и Дан Битон получиха своите зелени фланелки и позираха за снимка пред медиите. „Познавам много добре Лудогорец от мачове срещу Беер Шева. Когато чух за тази възможност, изобщо не се замислих“, сподели Чибота. Договорът с конгоалнския национал беше подписан още през февруари, но влезе в сила сега. Дан Битон изигра силен сезон за Ашдод като в 34 мача отбеляза 6 гола с 5 асистенции. В досегашната си кариера, освен за Ашдод, Дан Битон е играл и за Апоел Беер Шева. Изпълнителният директор на клуба Ангел Петричев потвърди, че тимът ще изиграе четири контроли по време на подготвителния лагер в Австрия. В момента тимът води занимания в „Царско село”. В столицата отборът ще се готви до 15 юни, събота. В този период футболистите преминават медицински изследвания и фитнес тестове. На 16 юни започва вторият подготовителен лагер в Австрия. Преди да отпътуват „орлите” ще изиграят спаринг с Надежда Доброславци, на австрийска земя ще срещнат Триглав Краня, Карабах, Шахтьор Донецк и Ботошани.", "date": "2019.06.11", "title": "Лудогорец представи двама нови"}
{"url": "https://www.standartnews.com/sport/stoycho-stoev-tselta-sa-grupite-na-shampionska-liga-ili-liga-evropa-394551.html", "text": "Старши треньорът на Лудогорец Стойчо Стоев коментира, че задачата пред разградчани за новия сезон в класиране за груповата фаза или на Шампионската лига, или на Лига Европа. Специалистът говори на официалния брифинг преди началото на предсезонната подготовка. Той коментира и новопривлечените Дан Битон и Мавис Чибота. Стоев сподели, че те имат качествата да вдигнат нивото на състава от „Лудогорец Арена“, като изрази надеждите си адаптацията им да се случи бързо и гладко. В момента Лудогорец се подготвя в „Царско село“ в София. В столицата тимът ще остане до 15 юни, след което заминава на лагер в Австрия.  „В София е предварително встъпителен разговор. Не сме събрали. Очаквам лека-полека да се попълни лагерът“, започна Стоев. „Видя се през пролетта, че имаме нужда от освежаване, от нови имена. Немалка част от настоящите състезатели ще останат. За да успеем в Европа, трябва да сме малко попроменени, ще ни бъде доста трудно. На мен включително. За нови състезатели, имаме разговори с още няколко човека. Надявам се да се осъществят като трансфери“. „Всеки играч, който взимаме, първото нещо е да искаме да вдигне нивото на отбора.  Затова ги взимаме. Видели сме в тях нужния потенциал. Не искам да говоря за позиции. Когато има нещо официално, ще разберете“. „Нека не избързваме. Дали е реално или не, ще се види във времето. Малко или много се опитваме да правим състав с играчите, които имаме и новите. Като бройка не знам каква ще е. Задачата, която сме си поставили е влизане в групи – да видим на Шампионска лига или на Лига Европа. Аз като треньор не мога да си представя да кажем, че обновяваме отбора и да си гледаме нашия шампионат. Той трябва да върви успоредно с Европа“. „Няма как да съм спокоен. Предполагам, че и Гуардиола не е спокоен въпреки постиженията му. Всеки наставник има тревоги как ще изглежда отборът му. Надявам се с трансферите, които направихме и тези, които очакваме, отборът да има променена физиономия. Лудогрец имаше нужда от промяна. Може да не е радикална, но бе нужна, за да изглеждаме така, както изглеждаме. Миналия сезон се видя, че имахме затруднения. За да не се случва това и да изглеждаме добре и в Европа, тази промяна е нужна “ „Подготовката ще ми даде отговор. Те са Ковачев, Керчев и Янков. През тази подготовка ще бъда наясно до каква степен са готови за Лудогорец. Евентуално може да имам дадем възможност да се развиват като преотстъпени и ако имат възможност да се върнат. Преди края на подготовката в Австрия обаче не мога да коментирам доколко готови са“. „Доста гледах новопривлечените. Битон го гледах лично на живо в Израел. Това, което видях ми се понрави. Исках да се убедя и  че на живо ще задоволи изискванията ми. Надявам се новите – Чибота и Битон - бързо да се адаптират към средата. Те имат нужните качества да развият отбора в позитивна светлина“. „Вандерсон тренира нормално. Марселиньо след контузията направи рехабилитация тук, беше уточнено какви процедури трябва да прави в родината си. На 13 юни се прибира от Бразилия. Като сведения имам, че нещата се развиват добре. Още не е готов да почне, надявам се в Австрия да се включи наравно. Националите – дал съм им почивка до неделя“, коментира за финал Стоев.  ", "date": "2019.06.11", "title": "Стойчо Стоев: Целта са групите на Шампионска лига или Лига Европа"}
{"url": "https://www.standartnews.com/sport/fandkova-otryaza-tsska-za-nov-stadion-394536.html", "text": "Кметът на София Йорданка Фандъкова коментира в ефира на БНТ горещата тема със стадиона на ЦСКА \"Българска армия\". Градоначалникът прикани \"червените\" да представят плановете си за съоръжението, но сподели, че няма да допусне разширяване на стадиона. \"Няма да допуснем разширяване на двата стадиона в Борисовата градина, категорични сме\", сподели Фандъкова. Конфликтната точка е, че от ЦСКА искат да изградят чисто нов стадион на мястото на сегашния, но решението на общината е да не допуска ново строителство в парка. \"Проектът в момента е в начална фаза на обсъждане. Имам забележки, които съм заявила. Самият архитект Ковачев публично заяви, че приема голяма част от тях и ще промени проекта. Сега предстои обсъждането. До 19 юни се приемат предложения от всички. На 26 юни те ще бъдат представени отново”, обясни Фандъкова.", "date": "2019.06.11", "title": "Фандъкова отряза ЦСКА за нов стадион"}
{"url": "https://standartnews.com/sport/lechkov-ne-smyata-che-bfs-ima-vina-394533.html", "text": "Вицепрезидентът в БФС и отговорник за националните отбори Йордан Лечков отказа да признае, че футболният съюз има вина в развитието на националния отбор. Шефът в БФС акцентира, че самите играчи трябва да съзнават тежестта от това да играят за България, а също така не пожела да анализира дали е възможно да се наложи даден футболен модел у нас още от ранна детска възраст. Лечков отдели сериозно време на журналистите след поражението от Косово след края на мача. „Или можеш да говориш, или не можеш след такъв мач. Не знам кой какво е коментирал, не съм гледал, за да мога да съм адекватен на всички отговори”, стартира Лечков. „Добре, че сте видели, че Косово има 17 удара в София. Футболът се играе на голове. Мисля, че днес трябва да бъдем по-мъдри, да не нападаме, тъй като успехът има много бащи, а неуспехът една майка. Виждате каква е реалността, мисля че по-добре от мен следите нещата. Колко от титулярите на Косово играят в чужбина? Вие знаете по-добре от мен тези неща и ние трябва да бъдем реалисти”. „Винаги говоря пред вас, това не е геройство, но трябва да си видим първенството. Къде играят нашите играчи? Всеки има мнение, дърпате ме за езика, но нямам намерение да отговарям. Ние всички знаем каква е реалността. Футболът е такава игра, при 2:1 се радвахме всички. Ако тренираш всеки ден, играеш всяка сряда и събота, ШЛ, Лига Европа, всеки ден – ще бъде добре. Когато играехме ние, също бяхме малка страна. Сега по-малка страна играе по-добър футбол от нас”, коментира Лечков. „Когато тръгнем да критикуваме, трябва да е основателно, да посочваме нещата, които се виждат. Говоря и за вътрешния футбол. На БФС ролята се знае. Ако имате забележки към нас, щяха да ги посочат. В живота е така. Трябва да бъдем по-разумни. Приятно изненадан съм от публиката, но хората подкрепяха отбора. Да, малко бяха, но това е”, продължи Лечков. „Още 15 години смятаме да сме начело на БФС след изминалите 15 години. Българският футбол не върви надолу само заради БФС. Говорихме го вече. Това са клубове, първенства, нямам намерение да отговарям”. „Изкарването на играчи не е роля на футболния съюз. Това е ежедневната работа в клубовете. Аз съм казал, че липсват деца преди седем години. Имам син, който не иска да спортува. Косоварите играят по-добри отбори. Днес вторият гол ни го вкара втория голмайстор в Турция. Ние имаме ли такъв? Къде играе?”, запита Лечков. „Трябва да бъдем обективно-критични. Сега имаме нов треньор, ще се съберем на сутринта да видим как ги вижда Балъков нещата. Това е ежедневна работа като всеки един бизнес. Черна гора е 600-хиляди страна. Те не са никак лош отбор, така че това е действителността и предстои работа. Лидер се става на терена, а не пред микрофони”, загадъчно продължи шефът в БФС. „Футболният съюз е регулатор. Аз не чух въпрос защо левият или десният бек не може да я спре. Не говорим футболни неща. Аз съм човек, който малко разбира от футбол. Не чух футболни въпроси. Ние задаваме въпроси за БФС. Ние не играем, а хората вътре  - отдавна не сме футболисти. В България сме свикнали само един да обира негативите, но нека не изпадаме в подробности. Замислете се дали националният отбор е трамплин за футболистите. Ние сме дали възможност на много отбори. Днес си позволих да вляза в съблекалнята на почивката. Аз обирам само негативите, но никой не сме карали на сила да идва, а и да си тръгва. Нека всеки си развие философията, разбирането, вика си играчите. Аз не мога да говоря от името на футболистите – не знам дали съзнават какво е националния отбор. Към днешна дата за мен е трудно да вкараме белгийския пример. В Косово, които днес ни надиграха, тяхната федерация не е седнала да каже как да се играе”, завърши Йордан Лечков.", "date": "2019.06.11", "title": "Лечков не смята, че БФС има вина"}
{"url": "https://standartnews.com/sport/goldn-steyt-ne-se-dava-za-titlata-v-nba-394513.html", "text": "Отборът на Голдън Стейт вкара 20 тройки и спечели със 106:105 в залата на Торонто, с което намали изоставането си на 2-3 победи във финалната серия в Националната баскетболна асоциация. Гостите, които се стремят към трета поредна титла, имаха преднина през по-голямата част от срещата, като в средата на третата четвърт водеха с 14 точки при 77:63. Канадците не се отказаха и стигнаха до обрат. Малко повече от две минути и половина преди края Торонто дръпна със 103:97, но с три поредни тройки, две от които на Клей Томпсън и една на Стеф Къри, гостите отново поведоха със 106:103. Кайл Лаури намали с кош 29.9 секунди преди финала, а домакините имаха и последна атака, но Лаури не успя да вкара от дистанция със сирената след добра защита срещу него на Дреймънд Грийн. \r\nКевин Дюрант се завърна в игра за Голдън Стейт след повече от месец лечение на контузия на десния прасец. Той се включи силно и вкара 11 точки за 11:57 минути на полето, но във втората четвърт получи контузия на ахилеса и напусна принудително, а след мача той се придвижваше с патерици. \r\nКъри беше най-полезен за шампионите с 31 точки, 8 борби и 7 асистенции, Томпсън добави 26 точки, а Грийн допринесе с 10 точки, 10 борби и 8 асистенции. \r\nЗа Торонто най-добър беше Кауай Ленард с 26 точки, 12 борби и 6 асистенции, а Лаури завърши с 18 точки.", "date": "2019.06.11", "title": "Голдън Стейт не се дава за титлата в НБА"}
{"url": "https://standartnews.com/mneniya/trmp-i-chrchil-gadnite-kopileta-v-politikata-394574.html", "text": "Ако Тръмп днес бе препрочел мислите на Чърчил преди да кацне в Лондон, би се усмихнал широко на една от тях: „Не се задоволявай да си дим, ако можеш да бъдеш огън.“ А ако Чърчил бе гледал отнякъде визитата, щеше да перифразира себе си и да каже: „Това няма да влезе в историята, защото аз не съм го сложил там.“ \r\nЕ, няма да е съвсем прав, защото призракът на Чърчил бродеше не само в Портсмут, където честваха 45 години от десанта в Нормандия, но и в целия Лондон, където едни посрещаха  Тръмп с топовни салюти, а други - с надуваеми балони.   \r\nАмериканският президент никога не е крил симпатиите си към един от най-великите английски премиери. Съвсем разбираемо е - самочувствието, агресивността и безпардонността, които отличаваха Чърчил от останалите световни лидери в средата на миналия век, днес лесно могат да се открият в поведението на американския президент. Затова нито кралицата, нито Тереза Мей, и за минута не са били затруднени в подаръците за държавния глава на САЩ. \r\nЕлизабет Втора му подари съкратен вариант на първото издание на книгата „Втората световна война“ - за литература през 1953 г. „заради майсторството му при биографичното пресъздаване, но и заради  брилянтните ораторски умения при защитата на най-важните ценности на човечеството“. \r\nА премиерката му подари копие на Атлантическата харта, подписана между големите двама съюзници в миналото - Англия и Америка в лицето на Рузвелт и Чърчил.  Съюзници, които обаче бяха такива повече във войни и по-малко в мирно време. А днес, с напускането Европейския съюз от Великобритания  двустранните отношения са на изгодна позиция. И Тръмп е готов да ги вкара в нова орбита със „специално търговско споразумение след Брекзит”. \r\nКатегоричността на Тръмп, че Островът трябва да излезе от ЕС и без сделка, на практика преповтарят изказванията на Чърчил след войната, когато въпреки победата, губи изборите и остава в опозиция. Още тогава той защитава тезата за британска независимост от германско-френските индустриални проекти  и вижда САЩ като стратегически партньор. \r\nОбщото между Доналд Тръмп и Уинстън Чърчил обаче не спира само дотук. Макар и живели в различни епохи, в които единият успя да стигне висотата на гениален военен водач, а другият е с амбицията да се превърне в безалтернативен икономически лидер, И двамата са родени в заможни семейства. Бащата на Тръмп – Фредерик Крайст Тръмп, роден в Ню Йорк, бил строителен предприемач, притежавал милиони, а майката Мери Ан МакЛауд, била родена в Шотландия и емигрирала в Голямата ябълка на 18-годишна възраст. От своя страна, бащата на Чърчил – Лорд Рандолф Чърчил, бил третия син на седмия херцог на Марлбъро. Майката на Уинстън – Джени Спенсър, била родена в Ню Йорк – дъщеря на финансист, която срещнала бъдещия си съпруг на конни състезания и бързо го очаровала с красотата си. \r\nКакто Доналд, така и Уинстън, бързо се издигат в политиката. При Чърчил това се получава, въпреки способността си да настройва хората срещу себе си. През 1940 г. той става премиер на Великобритания след оставката на Невил Чембърлейн. И независимо от първоначалното неодобрение от страна на политическите му „колеги“ , Чърчил се радва на широка обществена подкрепа. \r\nТри дни след като става министър-председател, Уинстън казва пред Камарата на общините, че няма какво друго да предложи на британците освен „кръв…, пот и сълзи“ и повдига духа на нацията, декларирайки, че целта е „Победа. Победа на всяка цена.“ \r\nЗвучи ви познато, нали? При подобно неодобрение Тръмп спечели президентските избори през 2016 г. Кандидатът на Демократическата партия Хилари Клинтън не само очакваше да влезе в Белия дом, но и да го направи с гръм и трясък. Но на клетвата, за ужас както на Клинтън, така и на много демократи, се появи именно Тръмп. Който обеща на народа си да сложи Америка на първо място и в програмата си, и в света. На всякаква цена. \r\nДоналд Тръмп описва вече починалата си майка като „прекрасна жена“ и признава, че е наследил нейното желание До днес той не само доказва, че е копие на родителката си в това отношение. В своята биография Тръмп казва: „Като погледна назад днес разбирам, че съм наследил чувството си на шоумен от майка си. Тя винаги имаше усет към драматичното и голямото. Беше много традиционна жена-домакиня, но и винаги се стремеше към света около себе си.“ \r\nА добре документиран момент от историята е, че Джени Чърчил е обожавала своя най-голям син - Уинстън - и е тази, която най-много му е помогнала в старта на кариерата. В книгата „Филип Ийд поглежда към Джени Чърчил“ авторката Анна Себба твърди, че желанието на Джени да бъде с млади мъже след смъртта на Лорд Рандолф се дължала на факта, че не искала никой да се конкурира с Уинстън за вниманието й. Тя дори прекъснала медения си месец с Джордж Корнуолис-Уест, за да подпомогне изборната кампания на Уинстън в неговия избирателен район. \r\nЧърчил влиза в историята като един от най-смелите народни водачи, най-вече заради решенията и действията си по време на Втората световна война в първи си мандат. Но и като автор на Студената война, по време на опозицията си. А също така и като така и не видя разцвета на Британия. Особено в посока икономика. Какво в образа му припознава Тръмп, тепърва ще видим. Все пак, американският президент кара само първия си мандат. Но отсега е ясно, и двамата са в общата графа - “гадните копилета в политиката”, които  палят световни огньове, които никой няма силата да спре.", "date": "2019.06.11", "title": "Тръмп и Чърчил – „гадните копилета“ в политиката"}
{"url": "https://standartnews.com/sport/pobeda-za-gabi-petrova-v-turku-394589.html", "text": "Габриела Петрова спечели първото място в тройния скок на 57-ия мемориал \"Пааво Нурми\" в Турку (Финл). Пловдивчанката постигна в най-добрия си опит 14,29 м. При мъжете Георги Цонов е седми с 15,76 м. Победител с Жу Яминг (Кит), шампион на Азия със 17,36 м.", "date": "2019.06.11", "title": "Победа за Габи Петрова в Турку"}
{"url": "https://standartnews.com/sport/rezultati-i-klasirane-v-kvalifikatsiite-za-evro-2020-394512.html", "text": "България - Косово - 2:3 Чехия - Черна гора - 3:0 временно класиране: 1. Англия - 6 точки 2. Чехия - 6точки 3. Косово - 5 точки  4. Черна гора - 2 точки  точки   Украйна – Люксембург - 1:0 Сърбия – Литва - 4:1 временно класиране: 1. Украйна - 10 точки 2. Люксембург - 4 точки 3. Сърбия - 4 точки 4. Португалия - 2 точки 5. Литва - 1 точка   Ирландия – Гибралтар - 2:0  Дания - Грузия - 5:1 временно класиране: 1. Ирландия - 10 точки 2. Дания - 5 точки 3. Швейцария - 4 точки 4. Грузия - 3 точки 5. Гибралтар - 0 точки   Испания – Швеция - 3:0   Maлта - Румъния - 0:4  Фарьор. острови- Норвегия - 0:2   временно класиране: 1. Испания - 12 точки 2. Румъния - 7 точки 3. Швеция - 7 точки 4. Норвегия - 5 точки 5. Maлта - 3 точки 6. Фар.острови - 0 точки   Полша - Израел - 4:0  Латвия – Словения - 0:5  Северна Македония  - Австрия - 1:4 временно класиране: 1. Полша - 12 точки 2. Израел - 7 точки 3. Австрия - 6 точки 4. Словения - 5 точки 5. Сев.Македония -  4 точки 6. Латвия - 0 точки", "date": "2019.06.11", "title": "Резултати и класиране в квалификациите за Евро 2020"}
{"url": "https://standartnews.com/regionalni/bedstveno-polozhenie-zaradi-sksana-yazovirna-stena-394578.html", "text": "Скъса се част от язовирната стена на яз. „Зеленчуков дол“ край село Нова Върбовка в община Стражица, област Велико Търново. Това потвърди пред Нова тв зам.-председателят на Агенцията за метеорологичен и технически надзор ген. Кирил Войнов. Има наводнени земеделски посеви. Преливането на язовира е започнало в 1 ч. през нощта, но за момента ситуацията е овладяна, посочи кметът на село Нова Върбовка Тодор Илиев. Областният управител на Велико Търново проф. д-р Любомира Попова заедно с шефа на Областна дирекция „Земеделие“ ще посети село Нова Върбовка, за да проверят какви са щетите по земеделските земи. Бедствено пложение е обявено в община Стражица и заради преливането на другия язовир „Чешме дере“ край с. Камен. Приземният етаж на училището и детската градина са наводнени. Има и залети от водата къщи. Екипи на Пожарната изпускат контролирано водите на „Чешме дере“, за да може да поеме евентуални нови дъждове.", "date": "2019.06.11", "title": "Бедствено положение заради скъсана язовирна стена"}
{"url": "https://standartnews.com/sport/kosovo-ni-prevze-394532.html", "text": "В понеделник вечер на националния стадион се случи нещо уникално! Представителният ни отбор по футбол за мъже се изправи срещу Косово в квалификация за предстоящото европейско първенство. Както всички разбраха, паднаха 2:3 с две обръщалки. Много може да се пиша за това как нашите играчи са безобразни и дори симпатяги с коремчета ни бият на футбол. Но, за съжаление, не това беше уникалното в тази дъждовна тъжна понеделнишка вечер.  \r\nГостите от Косово ни превзеха. Не само на терена, но и по трибуните. От държавата, която я има на картата само от няколко години се изписаха доста хора. Освен в сектора за гости обаче те се бяха настанили и запълнили половината \"А\" сектор на националния стадион! Пак повтарям - \"А\" сектор. Мястото за домакинска публика. Която бе тиха, смирена, отчаяна. Косоварите са забавляваха, пяха! И когато на един българин не му издържаха нервите, стана и бой. Ако не бяха стюардите и полицията, вероятно този човек щеше да бъде набит и то в собствената си държава, в собствената си столица, в собствения си сектор! Да този сектор, който е бил препълнен на мачове като този с Германия, когато ние обърнахме за 3:2! Може би е нужно да се пита \"кой гений пусна косовари в \"А\" сектор?\", но едва ли ще се даде адекватен отговор! Защото това е само поредния абсурд в нашия футбол, че и в нашата държава. Е, честито да им е, на Косово!", "date": "2019.06.11", "title": "Косово ни превзе"}
{"url": "https://standartnews.com/kultura/guinet-poltrou-byakh-golyama-gadnyarka-394549.html", "text": "Гуинет Полтроу заяви, че след успеха на „Влюбеният Шекспир“ се превърнала в истинска гаднярка. Тогава тя спечели награда „Оскар“ за ролята й на Виола де Леспес. Сега актрисата признава, че всичко това й влязло под кожата и й повлияло негативно. „Вижте, известна съм и очевидно се държат с мен като с известен човек. В такива ситуации ти не искаш да започнеш да се държиш надменно, но ако ти бъде позволено – живееш в свят без чакане на опашки, без конфронтации, без някой да се държи с тебе като с истински човек – лека полека се превръщаш в истински гадняр. Това стана и с мен след филма, когато за известен период от време бях номер едно актриса на света“, разказва Полтроу. Звездата сподели още, че е благодарна на баща си Брус, понеже я е върнал обратно на земята и съжалява единствено, че е трябвало да навърши 40, за да се осъзнае.", "date": "2019.06.11", "title": "Гуинет Полтроу: Бях голяма гаднярка"}
{"url": "https://standartnews.com/sport/popeto-natsionalniyat-otbor-ne-e-siropitalishche-394534.html", "text": "Капитанът на националния отбор Ивелин Попов бе болезнено откровен след разочароващата загуба с 2:3 от Косово насред София. Попов не скри критиката си към младите играчи, които според него не се отнасят достатъчно сериозно към футбола. Той акцентира още на проблема с лошата подготовка на юношеско ниво у нас, както и на факта, че според него българите нямаме \"чувство за единство\". \"Загубихме. Мисля, че второто полувреме нарушихме тактическата дисциплина по крилата, създадоха доста положения оттам и се стигна до неприятния резултат\", започна Попов. \"Така се получи, всички в съблекалнята бяха с наведени глави. Аз им казах, че няма да върнем времето, трябваше да си използваме по-добре моментите, имахме ги. Така се получи, че това, което ни казаха треньорите с дублирането на техните флангови играчи, трябваше да бъдем по-съобразителни.\" \"Ако тръгна да говоря за физическото състояние, няма да е много приятно. Говорих с Десподов, на всеки човек времето му изтича, ще застъпят те, младите, трябва да си променят мисленето, жестоко трябва да си го променят. Може да ги изтрие компютъра.\" \"Чувствам го близък (Десподов), кой друг играе в европейско първенство? Има още много мачове, да се надяваме на чудо. Никога не сме побеждавали Англия там. Ние нямаме чувство за единство като нация. Президентът не може да бръкне в главите на младите футболисти. Те искат. Трябва да искат. Не може аз на 32 години да им говоря, че трябва да са на терена 30 минути преди тренировка. Аз пъдар ли съм? Националният отбор не е сиропиталище. Едно време, за да те викнат в националния отбор, трябва да имаш поне 10-15 мача в А група. Те искат ли? Не, всеки президент да иска да викат оня-тоя, да вадят списъци. Колко високи топки взехме отпред? Колко? Може да си седим и да си говорим до утре. Жалко, болно ми е. Вината не е във футболния съюз, в треньорите, вината е в желанието на играчите, дали искат?\" \"Уличен футбол няма, школи няма, взимат се парите на децата да тренират. Синът ми в Русия тренира в Ростов, 2013 година, трима треньори имат. Какво им даваме на тези деца? Моето поколение сме станали без пари футболисти. Сега, за да имаш дете-футболист, трябват пари. 300-400 лева отиват на месец за детето, лагери, тренировки, екипировка. Страшно е. Трябва да сме по-позитивни. Дано тези малките изкоренят тази простащина. Да има единство. Кога сме се събирали ние? Нямаме чувство за единство.\" \"На нас това ни е интересно, ние сме такъв народ, мачкани, бутани, все сме оцелявали. За вас е по-добре да пишете за успехи, 6 милиона сме, имаме 3 вестника и 20 сайта, някой като вкара и вие го правите Марадона, няма как да стане. Казал съм го на тях, на треньорите, на вас.\" \"Гледахте ли техните футболисти къде играят? Това е, което имам да кажа. Може да съм бил малко по-краен, ако съм обидил някой, ще му се извиня\", завърши Попов.", "date": "2019.06.11", "title": "Попето: Националният отбор не е сиропиталище"}
{"url": "https://standartnews.com/regionalni/blagoevgrad-s-podzemni-konteyneri-za-bitov-otpadk-394523.html", "text": "В Благоевград ще бъдат поставени първите подземни контейнери за битов отпадък. Монтирането им ще започне тази седмица. Те ще бъдат в района на площад „Македония“. Първоначално ще бъдат поставени 8 броя модерни съдове за смет. 3 от тях ще бъдат разположени в пространството между сградата на Камерната опера и минералната баня, други три ще бъдат монтирани при ул. „Гьорче Петров“ под НАП, а два при паркинга под площад „Македония“.  Контейнерите са с опция за комбинирано повдигане на капака, като има възможност за ръчен и крачен контрол. Постепенно Общината ще надгражда проекта като подобни съдове за смет ще бъдат поставени и на други места в централна градска част, както и в кварталите. \r\nПодземните контейнери имат редица предимства пред стандартните такива. Те разполагат с качествени гумени уплътнители, които не позволяват разнасянето на неприятна миризма във въздуха. Температурата под земята е по-ниска от тази на повърхността през лятото и е постоянна, което гарантира по-бавното загниване на отпадъците. Освен това досегът на неоторизирани лица до контейнерите е ограничен. Друго предимство е по-голямата вместимост на съдовете, както и лесно и бързо обслужване, и поддържане. Поставянето на подземни контейнери е поредната стъпка за по-чиста околна среда, направена от кмета д-р Атанас Камбитов. Общината апелира за опазване на общинското имущество.  ", "date": "2019.06.11", "title": "Благоевград с подземни контейнери за битов отпадък"}
{"url": "https://standartnews.com/regionalni/meditsinski-spetsialisti-protestirat-za-1100-lv-zaplati-394519.html", "text": "Пореден протест за по-добро заплащане и достойни условия на труд  ще проведат днес медицински сестри, акушерки, клинични и рентгенови лаборанти, кинезитерапевти и лекарски асистенти.в Стара Загора. Медицинските специлисти настояват за основно месечно възнаграждение две минимални работни заплати или 1 110 лв. за всички медицински специалисти, независимо от местоработата им или собствеността на болницата. Те искат още признаване на лошите условия на труд и за връщане на медицинските стандарти.  \r\n  Мълчаливото протестно шествие ще тръгне на обяд от сградата на университетската многопрофилна болница “Проф. д-р Стоян Киркович“, ще премине по централния булевард „Цар Симеон Велики“ и ще стигне до медицински център „Св. Лука“ в изтгочния край на града. \r\nПо покана на медицинските специалисти в шествието ще се включи и националният омбудсман Мая Манолова, която подкрепи и предишния им протест. Фото Радио Стара Загора", "date": "2019.06.11", "title": "Медсестри протестират за 1100 лв. заплати"}
{"url": "https://standartnews.com/regionalni/kutsi-merki-dzhazirat-vrkhu-blgarska-muzika-v-burgas-394522.html", "text": "Група \"Kutsi Merki\" от френската част на Канада ще свирят тази вечер в Бургас. Етиен Льо Бел (тромбон и лидер на групата) е създател на виртуозната банда през 2014 година след пътуване до Варна. Групата, в която са още Матийо Ланглоа (алт, сопран и баритон саксофони), Франсоа Ландри (кавал и кларинет), Джеф Моусли (китара), Матю Ройър (бас китара) и Иван Бамфорд (барабани, тъпан, перкусии). Шестимата джазират страхотно върху българска и балканска музика, много по-различно от всичко, което някога сме слушали и гледали. \r\nКонцертът е от 18 часа на откритата сцена \"Охлюва\" в морския град, а входът е свободен.", "date": "2019.06.11", "title": "\"Kutsi Merki\" джазират върху българска музика в Бургас"}
{"url": "https://standartnews.com/svyat/otkrikha-koy-e-pilota-na-razbiliya-se-khelikopter-394499.html", "text": "\r\nМаккормак е получил разрешително за пилот през 2004 г., става ясно от базата данни на Федералното управление за авиация на САЩ. През миналата година е получил и разрешително за инструктор на пилоти. Управляваният от Маккормак хеликоптер катастрофира върху покрива на небостъргач в Манхатън, потвърдиха властите в Ню Йорк. Катастрофата е станала малко преди 18,00 ч. по Гринуич. Хеликоптерът се е възпламенил, докато е правел опит да се приземи върху сградата, заяви губернаторът на щата Ню Йорк Андрю Куомо, който изключи възможността да става дума за терористично нападение. Според губернатора при катастрофата цялата сграда се е разтресла, но никой в нея не е бил ранен. Пожарът, който избухнал на покрива вследствие на катастрофата, бързо е бил овладян. 51-етажната сграда е евакуирана. По време на катастрофата в Ню Йорк е имало силен дъжд и мъгла, отбелязва Франс прес. \r\n\"Феноменална работа на нашите страхотни спасители. Правителството на Тръмп е в готовност да ви окаже всякаква подкрепа\", написа президентът в социалната мрежа.", "date": "2019.06.11", "title": "Откриха кой е пилотът на разбилия се хеликоптер"}
{"url": "https://standartnews.com/regionalni/sledyat-dunav-pri-silistra-za-navodnenie-394524.html", "text": "Нивото на река Дунав край Силистра е скочило със 17 сантиметра за последното денонощие и височината на водния стоеж  вече е 693 сантиметра. Критичното  равнище, при което реката в този учъстък прелива, е 777 сантиметра, затова там започва постоянно наблюдение, съобщават от Агенцияза за поддържане и проучване на река Дунав в Русе. \r\nВ района на крайречните заливи в Силистра вече са регистрирани поражения, предизвикани  от високите води на реката. Залети са понтони,  във вода плуват  заведенията край брега. Подпочвени води избиха  на територията на археологическия резерват „Дуросторум –  Дръстър-  Силистра4 в дунавския парк. \r\nСлед като метролозите  отчета височина на водния стоеж от 7 метра ще започне  измерване на нивото на  реката на всеки час. Очаква се   до края на деня  властите да обявят  първа степен на опасностот наводнение.  ", "date": "2019.06.11", "title": "Следят Дунав при Силистра за наводнение"}
{"url": "https://standartnews.com/sport/fandkova-otryaza-tsska-za-nov-stadion-394536.html", "text": "Кметът на София Йорданка Фандъкова коментира в ефира на БНТ горещата тема със стадиона на ЦСКА \"Българска армия\". Градоначалникът прикани \"червените\" да представят плановете си за съоръжението, но сподели, че няма да допусне разширяване на стадиона. \"Няма да допуснем разширяване на двата стадиона в Борисовата градина, категорични сме\", сподели Фандъкова. Конфликтната точка е, че от ЦСКА искат да изградят чисто нов стадион на мястото на сегашния, но решението на общината е да не допуска ново строителство в парка. \"Проектът в момента е в начална фаза на обсъждане. Имам забележки, които съм заявила. Самият архитект Ковачев публично заяви, че приема голяма част от тях и ще промени проекта. Сега предстои обсъждането. До 19 юни се приемат предложения от всички. На 26 юни те ще бъдат представени отново”, обясни Фандъкова.", "date": "2019.06.11", "title": "Фандъкова отряза ЦСКА за нов стадион"}
{"url": "https://standartnews.com/sport/tsetso-sokolov-se-zavrshcha-vv-varna-394535.html", "text": "Диагоналът на националния ни волейболен отбор Цветан Соколов може да се завърне в игра за България още този уикенд по време на турнира от Лигата на нациите във Варна. Това призна самият селекционер на тима Силвано Пранди при завръщането на отбора след първите два турнира от най-комерсиалната надпреварата в Аржентина и Китай. \r\n29-годишният Цецо Соколов пропусна миналото лято с националния отбор заради контузия и претърпяна операция. Но след отличен сезон с клубния си Кучине Лубе (Чивитанова) получи заслужена малко по-дълга почивка, но от днес ще се присъедини към съотборниците си в националния тим и може да се появи в игра още на турнира във Варна. \r\nПранди обяви още три промени в състава за турнира във Варна този уикенд. Мартин Атанасов ще заеме мястото на Валентин Братоев, Владислав Иванов се завръща в състава вместо Мартин Иванов, а Теодор Тодоров ще замени пълния дебютант Николай Колев. \r\n\"Със сигурност, това което мога да ви кажа, че ще има 4 промени в състава за турнира във Варна. Първо Цецо Соколов ще се присъедини още утре към отбора и ако всичко е наред, ще играе във Варна. След това Мартин Атанасов ще заеме мястото на Валентин Братоев, Владислав Иванов се завръща в състава вместо Мартин Иванов и четвъртият състезател, който ще прибавим ще бъде Теодор Тодоров, който ще замени пълния дебютант, който беше с нас до сега Николай Колев\", призна Пранди на летище \"София\".", "date": "2019.06.11", "title": "Цецо Соколов се завръща във Варна"}
{"url": "https://standartnews.com/svyat/vertolet-se-razbi-v-sgrada-v-mankhatn-edin-zagina-394498.html", "text": "Човек загина при катастрофа на хеликоптер върху покрива на сграда в Манхатън, съобщиха властите в Ню Йорк, цитирани от Ройтерс и Франс прес. Катастрофата е станала снощи, малко преди 21:00 ч. българско време. Пожарната служба потвърди в Туитър, че е загинал един човек, засега неидентифициран. Предполага се, че загиналият е пилотът на хеликоптера, заяви кметът на Ню Йорк Бил де Блазио, цитиран от Ройтерс. Хеликоптерът се е възпламенил, докато е правел опит да се приземи върху сградата, заяви губернаторът на щата Ню Йорк Андрю Куомо, който изключи възможността да става дума за терористично нападение. Куомо изтъкна, че към настоящия момент все още не се знае колко души е имало в хеликоптера. Според губернатора, при катастрофата цялата сграда се е разтресла, но никой в нея не е бил ранен. Пожарът, който избухнал на покрива вследствие на катастрофата, бързо е бил овладян. 51-етажната сграда е евакуирана. По време на катастрофата в Ню Йорк е имало силен дъжд и мъгла, отбелязва Франс прес. Американският президент Доналд Тръмп бе информиран за случая и похвали в Туитър работата на спасителните екипи: „Феноменална работа на нашите страхотни спасители. Правителството на Тръмп е в готовност да ви окаже всякаква подкрепа“, написа президентът в социалната мрежа.", "date": "2019.06.11", "title": "Вертолет се разби в сграда в Манхатън, един загина"}
{"url": "https://standartnews.com/sport/stoycho-stoev-tselta-sa-grupite-na-shampionska-liga-ili-liga-evropa-394551.html", "text": "Старши треньорът на Лудогорец Стойчо Стоев коментира, че задачата пред разградчани за новия сезон в класиране за груповата фаза или на Шампионската лига, или на Лига Европа. Специалистът говори на официалния брифинг преди началото на предсезонната подготовка. Той коментира и новопривлечените Дан Битон и Мавис Чибота. Стоев сподели, че те имат качествата да вдигнат нивото на състава от „Лудогорец Арена“, като изрази надеждите си адаптацията им да се случи бързо и гладко. В момента Лудогорец се подготвя в „Царско село“ в София. В столицата тимът ще остане до 15 юни, след което заминава на лагер в Австрия.  „В София е предварително встъпителен разговор. Не сме събрали. Очаквам лека-полека да се попълни лагерът“, започна Стоев. „Видя се през пролетта, че имаме нужда от освежаване, от нови имена. Немалка част от настоящите състезатели ще останат. За да успеем в Европа, трябва да сме малко попроменени, ще ни бъде доста трудно. На мен включително. За нови състезатели, имаме разговори с още няколко човека. Надявам се да се осъществят като трансфери“. „Всеки играч, който взимаме, първото нещо е да искаме да вдигне нивото на отбора.  Затова ги взимаме. Видели сме в тях нужния потенциал. Не искам да говоря за позиции. Когато има нещо официално, ще разберете“. „Нека не избързваме. Дали е реално или не, ще се види във времето. Малко или много се опитваме да правим състав с играчите, които имаме и новите. Като бройка не знам каква ще е. Задачата, която сме си поставили е влизане в групи – да видим на Шампионска лига или на Лига Европа. Аз като треньор не мога да си представя да кажем, че обновяваме отбора и да си гледаме нашия шампионат. Той трябва да върви успоредно с Европа“. „Няма как да съм спокоен. Предполагам, че и Гуардиола не е спокоен въпреки постиженията му. Всеки наставник има тревоги как ще изглежда отборът му. Надявам се с трансферите, които направихме и тези, които очакваме, отборът да има променена физиономия. Лудогрец имаше нужда от промяна. Може да не е радикална, но бе нужна, за да изглеждаме така, както изглеждаме. Миналия сезон се видя, че имахме затруднения. За да не се случва това и да изглеждаме добре и в Европа, тази промяна е нужна “ „Подготовката ще ми даде отговор. Те са Ковачев, Керчев и Янков. През тази подготовка ще бъда наясно до каква степен са готови за Лудогорец. Евентуално може да имам дадем възможност да се развиват като преотстъпени и ако имат възможност да се върнат. Преди края на подготовката в Австрия обаче не мога да коментирам доколко готови са“. „Доста гледах новопривлечените. Битон го гледах лично на живо в Израел. Това, което видях ми се понрави. Исках да се убедя и  че на живо ще задоволи изискванията ми. Надявам се новите – Чибота и Битон - бързо да се адаптират към средата. Те имат нужните качества да развият отбора в позитивна светлина“. „Вандерсон тренира нормално. Марселиньо след контузията направи рехабилитация тук, беше уточнено какви процедури трябва да прави в родината си. На 13 юни се прибира от Бразилия. Като сведения имам, че нещата се развиват добре. Още не е готов да почне, надявам се в Австрия да се включи наравно. Националите – дал съм им почивка до неделя“, коментира за финал Стоев.  ", "date": "2019.06.11", "title": "Стойчо Стоев: Целта са групите на Шампионска лига или Лига Европа"}
{"url": "https://standartnews.com/sport/levski-sofiya-s-titlata-v-plazhniya-voleybol-na-olimpiyskiya-fest-394555.html", "text": "Тандемът на Левски София Самуил Вълчинов и Дамян Колев с треньор Любомира Василева (на снимката) спечелиха титлата в турнира по плажен волейбол от 12-ия олимпийски фестивал, който завърши днес в к.к. Албена. На финала те победиха отборът на Варна с 2:1 гейма. Трети са румънците. В плуването Наталия Юницка грабна златото на бътерфлай и съчетано, Илин Илиев бе най-бърз на \r\nсвободен стил и съчетано, а Антон Динев триумфира на бътерфлай и на гръб. В басейна бе доста оспорвано, след като се наложи двама да разделят първото място с равни времена на бътерфлай, а на бруст двама си поделиха бронза. В плагжната борба пък Мариела Желязкова и Захари Зашев добавиха към победите си в категориите. В плажния волейбол при девойките триумфираха румънките. \r\nСупер седмица изпращат младежите от баскетболният тим на Националната търговско банкова гимназия – София. След като спечелиха турнира „Манченко къп“ през миналия уикенд, те си осигуриха като награда участие в Албена къп, а днес грабнаха и този трофей. Във финала обаче срещнаха сериозната съпротива на Черно море и само една точка, дошла със \r\nсирената, отреди златото за софиянци. При жените очаквано доминираха представителките на сев ерната ни съседка. \r\nВъв футбола бе сложен краят на една дългогодишна доминация. През последните сезони неизменни шампиони бяха представителите на Черно море, но сега купата бе за момчетата на Миньор. Перничани прекършиха отбора на Шумен в един изключително емоционален финал. \"Миньорите\" поведоха с 2:0, но шуменци не се дадоха и още на почивката изравниха. Във втората част \r\nобаче перничани бяха по-добрите, победиха с 5:2 и заслужено ликуваха с трофея. В мача за третото място тимът на Национал София надигра тотално представителите на Русе с 8:0 \r\nПри закриването призьорите бяха наградени от Стефан Китов – президент на БФ тенис на маса, Анатоли Илиев – председател на Асоциация „Спорт в свободното време“ и др. Близо 500 бяха участниците в 12-ото издание на \r\nмладежкия олимпийски фестивал в Албена, които се състезаваха в 7 спорта: лека атлетика, футбол, баскетбол 3х3, тенис на маса, плажен волейбол, плуване и плажна борба. За трета поредна година форумът е международен, това лято отново се включиха представители на Румъния и Северна Македония. Надпреварите бяха в отличното подготвените спортни комплекси на „Албена“, който тази година е с титлата „Европейски курорт на спорта“. \r\nПо традиция фестивалът на БОК е под мотото \"Да открием олимпийските надежди на България“. От основаването си досега тези състезания са били първо сериозно изпитание за много български спортни надежди, по-късно утвърдили се в националните отбори, участвали в младежки олимпийски игри, а част от тях вече и на олимпийски игри. Целта на фестивала е да \r\nдопринася за популяризирането на основните идеали, принципи и ценности на олимпизма и разпространяването им сред младото поколение, както и да даде възможност за изява на младите спортни таланти. \r\nПРИЗЬОРИТЕ НА ОЛИМПИЙСКИ МЛАДЕЖКИ ФЕСТИВАЛ АЛБЕНА 2019: \r\nБАСКЕТБОЛ 3Х3: \r\nЮноши: Национална търговско - банкова гимназия – София (Ясен Милов, \r\nАтанас Рачков, Николай Рунтов и Валентин Анакиев), Черно море, Дунав \r\nРусе. \r\nДевойки Румъния (Андреа Хорола, Александра Джомак, Йона Исак и Андреа \r\nДимитру), Черно море Одесос, Шумен. \r\nЛЕКА АТЛЕТИКА: \r\nДевойки младша възраст: Веселина Панчева (София), Кристен Иванова (Евър \r\nВарна), Сияна Казанджиева (Черно море Варна) \r\nЮноши младша възраст: Мартин Атанасов (Евър Варна), Валентин Бояджиев \r\n(Евър Варна), Валери Димитров (Евър Варна) \r\nДевойки старша възраст: Ива Челикова (Русе), Паулина Гроздева (Пловдив), \r\nЙоана Чакърова (София) \r\nЮноши старша възраст: Вангел Димитров (Поморие), Мелих Мехмед (Шумен), \r\nЕнис Мустаха (Добрич) \r\nПЛАЖНА БОРБА: \r\nДевойки лека категория до 60: Мариела Желязкова (Средец), Ивана \r\nБарутчийска (Кюстендил), Атанаска Петрова (Средец) \r\nЮноши лека категория до 80 кг: Николай Дзезов (Плевен), Денис Димитров \r\n(Варна), Димитър Стерчов (Варна) \r\nАбсолютен шампион: Мариела Желязкова (Средец) \r\nДевойки тежка категория над 60 кг: Рая Кьосева (Кюстендил), Никол \r\nАнгелова (Кюстендил), Моника Барутчийска (Кюстендил) \r\nЮноши тежка категория над 80 кг: Захари Зашев (Враца), Теодор Трифонов \r\n(Русе), Теодор Домозинов (Плевен) \r\nАбсолютен шампион: Захари Зашев (Враца) \r\nПЛАЖЕН ВОЛЕЙБОЛ: \r\nМомчета: Левски София (Самуил Вълчинов и Дамян Колев), Варна, Румъния, \r\nМакедония \r\nМомичета: Румъния (Ирина Косински и Ярина Бутинчиска) \r\nПЛУВАНЕ: \r\n100 м бътерфлай: юноши Антон Динев (Бургас) и Михаил Данев (Русе), 3. \r\nНикола Караиванов (Варна), девойки Наталия Юницка (Варна), Маргарита \r\nМитева (Бургас), Виктория Кръстева (Варна) \r\n100 м бруст: юноши Даниел Арнаудов (Варна), Георги Танев (Бургас), Тони \r\nАнастасов (Русе) и Камен Ангелов (Русе), девойки Никол Николова \r\n(Бургас), Анастасия Христова (Варна), Ралица Гигова (Варна) \r\n100 м гръб: юноши Антон Динев (Бургас), Иван Христов (Русе), Любослав \r\nАнгелов, девойки Александра Манева (Бургас), Виктория Кръстева (Варна), \r\nМария Колева (Варна) \r\n100 м свободен стил: Илиян Илиев (Русе), Михаил Данев (Русе), Никола \r\nЗдравков (Варна), девойки Маргарита Митева (Бургас), Анастасия Христова \r\n(Варна), Брияна Роева (Варна). \r\n100 м съчетано: юноши Илиян Илиев (Русе), Камен Ангелов (Русе), Янко \r\nСтоянов (Бургас), девойки Наталия Юницка (Варна), Никол Николова \r\n(Бургас, Мария Колева (Варна). \r\nТЕНИС НА МАСА: \r\nМомчета: Александър Милев (СКТМ Металик Перник), Божил Ангелов (СКТМ \r\nМарик Дигеста Дупница), Силвио Седевчев (СКТМ Металик Перник). \r\nМомичета: Цвета Дакова (СКТМ Нове Свищов), Ирина Дочева (Две могили), \r\nМирослава Андонова (Две могили) \r\nФУТБОЛ: \r\nМиньор Перник, Шумен, Национал София, Спортно училище Русе \r\n ", "date": "2019.06.11", "title": "Левски София с титлата в плажния волейбол на олимпийския фест"}
{"url": "https://standartnews.com/sport/ludogorets-predstavi-dvama-novi-394547.html", "text": "Ръководството на Лудогорец представи официално двете нови попълнения. На пресконференция в София Мавис Чибота и Дан Битон получиха своите зелени фланелки и позираха за снимка пред медиите. „Познавам много добре Лудогорец от мачове срещу Беер Шева. Когато чух за тази възможност, изобщо не се замислих“, сподели Чибота. Договорът с конгоалнския национал беше подписан още през февруари, но влезе в сила сега. Дан Битон изигра силен сезон за Ашдод като в 34 мача отбеляза 6 гола с 5 асистенции. В досегашната си кариера, освен за Ашдод, Дан Битон е играл и за Апоел Беер Шева. Изпълнителният директор на клуба Ангел Петричев потвърди, че тимът ще изиграе четири контроли по време на подготвителния лагер в Австрия. В момента тимът води занимания в „Царско село”. В столицата отборът ще се готви до 15 юни, събота. В този период футболистите преминават медицински изследвания и фитнес тестове. На 16 юни започва вторият подготовителен лагер в Австрия. Преди да отпътуват „орлите” ще изиграят спаринг с Надежда Доброславци, на австрийска земя ще срещнат Триглав Краня, Карабах, Шахтьор Донецк и Ботошани.", "date": "2019.06.11", "title": "Лудогорец представи двама нови"}
{"url": "https://standartnews.com/sport/predlagat-100-000-lv-za-balkan-394567.html", "text": "Ръководството на Община Ботевград е внесло за разглеждане в Общински съвет - Ботевград докладна записка с искане за отпускане на финансови средства на Баскетболен клуб Балкан в размер на 100 000 лева. Парите са за изплащане на допълнителни възнаграждения на състезатели и спортно-техническото ръководство на мъжкия отбор на клуба, пише botevgrad.com. \r\nБалкан е новият шампион на България+43 \r\nВ мотивите си за това искане е изтъкнато: „През спортно-състезателния сезон 2018/2019 мъжкият баскетболен отбор на Балкан Ботевград постигна изключително високи резултати и сериозни успехи в представянето си, както в европейските клубни турнири, така и в домашното първенство. Исторически успех за ботевградския, а и за българския баскетбол, е класирането на отбора за елиминационната фаза на европейския турнир ФИБА Къп, преодолявайки квалификации, два групови етапа на турнира и участвайки в плейофната фаза с шестнайсетте най-силни отбора. Кулминацията на изключително успешния за Балкан сезон бе спечелената шампионска титла от първенството на Националната баскетболна лига, пета в историята на клуба и първа след промените в обществено-икономически условия на страната“.  \r\nДокладната записка ще бъде обсъдена от общинските съветници на извънредната сесия, която ще се състои на 13 юни (четвъртък).", "date": "2019.06.11", "title": "Предлагат 100 000 лв. за Балкан"}
{"url": "https://standartnews.com/kultura/sriv-v-emotsiite-razdelil-kupr-i-sheyk-394537.html", "text": "Брадли Купър се дистанцирал емоционално от Ирина Шейк по време на снимките на „Роди се звезда“. Това заяви анонимен източник пред списание „People“. Изглежда, че актьорът е бил погълнат от работата си по музикалната драма с Лейди Гага и оставил семейството си на заден план. „Двамата се опитаха да спасят връзката си, но тя просто се промени. Те винаги са били потайни по темата и само определени хора наистина знаеха, че нещо става между тях. Докато Брадли снимаше филма, двамата с Ирина водеха различен начин на живот. Когато той беше в Ел Ей, нея я нямаше и обратното“, разказва анонимният източник. Все още няма коментар по темата от страна на звездите.", "date": "2019.06.11", "title": "Срив в емоциите разделил Купър и Шейк"}
{"url": "https://standartnews.com/sport/voleybolistkite-veche-s-10-zagubi-394588.html", "text": "Волейболистките от националния ни отбор допуснаха десетата си поредна загуба в турнира \"Лига на нациите\". В първия си мач от четвъртия турнир в Перуджа, нашите момичета загубиха от домакина Италия с 0:3. В отделните части 19:25, 23:25 и 20:25. В другата среща от турнира: Русия - Южна Корея 3:1. В сряда, националният ни отбор ще срещне тима на Русия от 18.00 часа.", "date": "2019.06.11", "title": "Волейболистките вече с 10 загуби"}
{"url": "https://www.standartnews.com/sport/goldn-steyt-ne-se-dava-za-titlata-v-nba-394513.html", "text": "Отборът на Голдън Стейт вкара 20 тройки и спечели със 106:105 в залата на Торонто, с което намали изоставането си на 2-3 победи във финалната серия в Националната баскетболна асоциация. Гостите, които се стремят към трета поредна титла, имаха преднина през по-голямата част от срещата, като в средата на третата четвърт водеха с 14 точки при 77:63. Канадците не се отказаха и стигнаха до обрат. Малко повече от две минути и половина преди края Торонто дръпна със 103:97, но с три поредни тройки, две от които на Клей Томпсън и една на Стеф Къри, гостите отново поведоха със 106:103. Кайл Лаури намали с кош 29.9 секунди преди финала, а домакините имаха и последна атака, но Лаури не успя да вкара от дистанция със сирената след добра защита срещу него на Дреймънд Грийн. \r\nКевин Дюрант се завърна в игра за Голдън Стейт след повече от месец лечение на контузия на десния прасец. Той се включи силно и вкара 11 точки за 11:57 минути на полето, но във втората четвърт получи контузия на ахилеса и напусна принудително, а след мача той се придвижваше с патерици. \r\nКъри беше най-полезен за шампионите с 31 точки, 8 борби и 7 асистенции, Томпсън добави 26 точки, а Грийн допринесе с 10 точки, 10 борби и 8 асистенции. \r\nЗа Торонто най-добър беше Кауай Ленард с 26 точки, 12 борби и 6 асистенции, а Лаури завърши с 18 точки.", "date": "2019.06.11", "title": "Голдън Стейт не се дава за титлата в НБА"}
{"url": "https://standartnews.com/regionalni/myusyulmanin-vzstanovyava-tsrkva-vv-veliki-preslav-394528.html", "text": "  С дарение на строителен предприемач, който изповядва исляма, ще бъде ремонтирана църквата „Св. Троица” във Велики Преслав. Фасадата на камбанарията и оградата на храма в кв. „Кирково” започнали да се рушат от дъждовете и това наложило църковното настоятелство да предприеме спешни мерки за укрепване.  \r\n \"Строителните работи се извършват изцяло със средства на  дарителя, който живее в квартала и въпреки, че е мюсюлманин подаде ръка на християнското настоятелство\", каза отец Николай пред Радио Шумен. Той  запази анонимността на дарителя очевидно по негово искане. Скелето вече било издигнато при камбанарията и до края на седмицата за храмовия празник на църквата -  Свети Дух, щял приключи първият етап от ремонта.   \r\n Вторият етап от възстановяването на храма, който включва фасадата на църковната сграда,щял да се извърши по-късно. \r\nФото: Радио Шумен", "date": "2019.06.11", "title": "Мюсюлманин възстановява църква във Велики Преслав"}
{"url": "https://www.standartnews.com/sport/lechkov-ne-smyata-che-bfs-ima-vina-394533.html", "text": "Вицепрезидентът в БФС и отговорник за националните отбори Йордан Лечков отказа да признае, че футболният съюз има вина в развитието на националния отбор. Шефът в БФС акцентира, че самите играчи трябва да съзнават тежестта от това да играят за България, а също така не пожела да анализира дали е възможно да се наложи даден футболен модел у нас още от ранна детска възраст. Лечков отдели сериозно време на журналистите след поражението от Косово след края на мача. „Или можеш да говориш, или не можеш след такъв мач. Не знам кой какво е коментирал, не съм гледал, за да мога да съм адекватен на всички отговори”, стартира Лечков. „Добре, че сте видели, че Косово има 17 удара в София. Футболът се играе на голове. Мисля, че днес трябва да бъдем по-мъдри, да не нападаме, тъй като успехът има много бащи, а неуспехът една майка. Виждате каква е реалността, мисля че по-добре от мен следите нещата. Колко от титулярите на Косово играят в чужбина? Вие знаете по-добре от мен тези неща и ние трябва да бъдем реалисти”. „Винаги говоря пред вас, това не е геройство, но трябва да си видим първенството. Къде играят нашите играчи? Всеки има мнение, дърпате ме за езика, но нямам намерение да отговарям. Ние всички знаем каква е реалността. Футболът е такава игра, при 2:1 се радвахме всички. Ако тренираш всеки ден, играеш всяка сряда и събота, ШЛ, Лига Европа, всеки ден – ще бъде добре. Когато играехме ние, също бяхме малка страна. Сега по-малка страна играе по-добър футбол от нас”, коментира Лечков. „Когато тръгнем да критикуваме, трябва да е основателно, да посочваме нещата, които се виждат. Говоря и за вътрешния футбол. На БФС ролята се знае. Ако имате забележки към нас, щяха да ги посочат. В живота е така. Трябва да бъдем по-разумни. Приятно изненадан съм от публиката, но хората подкрепяха отбора. Да, малко бяха, но това е”, продължи Лечков. „Още 15 години смятаме да сме начело на БФС след изминалите 15 години. Българският футбол не върви надолу само заради БФС. Говорихме го вече. Това са клубове, първенства, нямам намерение да отговарям”. „Изкарването на играчи не е роля на футболния съюз. Това е ежедневната работа в клубовете. Аз съм казал, че липсват деца преди седем години. Имам син, който не иска да спортува. Косоварите играят по-добри отбори. Днес вторият гол ни го вкара втория голмайстор в Турция. Ние имаме ли такъв? Къде играе?”, запита Лечков. „Трябва да бъдем обективно-критични. Сега имаме нов треньор, ще се съберем на сутринта да видим как ги вижда Балъков нещата. Това е ежедневна работа като всеки един бизнес. Черна гора е 600-хиляди страна. Те не са никак лош отбор, така че това е действителността и предстои работа. Лидер се става на терена, а не пред микрофони”, загадъчно продължи шефът в БФС. „Футболният съюз е регулатор. Аз не чух въпрос защо левият или десният бек не може да я спре. Не говорим футболни неща. Аз съм човек, който малко разбира от футбол. Не чух футболни въпроси. Ние задаваме въпроси за БФС. Ние не играем, а хората вътре  - отдавна не сме футболисти. В България сме свикнали само един да обира негативите, но нека не изпадаме в подробности. Замислете се дали националният отбор е трамплин за футболистите. Ние сме дали възможност на много отбори. Днес си позволих да вляза в съблекалнята на почивката. Аз обирам само негативите, но никой не сме карали на сила да идва, а и да си тръгва. Нека всеки си развие философията, разбирането, вика си играчите. Аз не мога да говоря от името на футболистите – не знам дали съзнават какво е националния отбор. Към днешна дата за мен е трудно да вкараме белгийския пример. В Косово, които днес ни надиграха, тяхната федерация не е седнала да каже как да се играе”, завърши Йордан Лечков.", "date": "2019.06.11", "title": "Лечков не смята, че БФС има вина"}
{"url": "https://standartnews.com/kultura/sdyat-kevin-khart-394542.html", "text": "Жена осъди Кевин Харт. 39-годишната Кармен Мареро твърди, че един от бодигардовете на комика я нападнал. Сега тя е завела дело срещу актьора, неговата компания „Hartbeat Productions“ и охранителя, чието име не се споменава. Според Мареро, тя била ударена от мъжа на 9 януари в Ню Йорк. Тогава Харт току-що излязъл от прожекция на филма си „The Upside“ и група фенове се насъбрали на същата улица. Кармен твърди, че когато минала покрай тълпата, бодигардът я нападнал агресивно и тя претърпяла сериозни наранявания. Подробна информация около евентуалната случка все още липсва. Кевин Харт за момента не е коментирал ситуацията.", "date": "2019.06.11", "title": "Съдят Кевин Харт"}
{"url": "https://www.standartnews.com/sport/rezultati-i-klasirane-v-kvalifikatsiite-za-evro-2020-394512.html", "text": "България - Косово - 2:3 Чехия - Черна гора - 3:0 временно класиране: 1. Англия - 6 точки 2. Чехия - 6точки 3. Косово - 5 точки  4. Черна гора - 2 точки  точки   Украйна – Люксембург - 1:0 Сърбия – Литва - 4:1 временно класиране: 1. Украйна - 10 точки 2. Люксембург - 4 точки 3. Сърбия - 4 точки 4. Португалия - 2 точки 5. Литва - 1 точка   Ирландия – Гибралтар - 2:0  Дания - Грузия - 5:1 временно класиране: 1. Ирландия - 10 точки 2. Дания - 5 точки 3. Швейцария - 4 точки 4. Грузия - 3 точки 5. Гибралтар - 0 точки   Испания – Швеция - 3:0   Maлта - Румъния - 0:4  Фарьор. острови- Норвегия - 0:2   временно класиране: 1. Испания - 12 точки 2. Румъния - 7 точки 3. Швеция - 7 точки 4. Норвегия - 5 точки 5. Maлта - 3 точки 6. Фар.острови - 0 точки   Полша - Израел - 4:0  Латвия – Словения - 0:5  Северна Македония  - Австрия - 1:4 временно класиране: 1. Полша - 12 точки 2. Израел - 7 точки 3. Австрия - 6 точки 4. Словения - 5 точки 5. Сев.Македония -  4 точки 6. Латвия - 0 точки", "date": "2019.06.11", "title": "Резултати и класиране в квалификациите за Евро 2020"}
{"url": "https://standartnews.com/sport/ludogorets-shche-si-partnira-s-evertn-394565.html", "text": "Изпълнителният директор на Лудогорец Ангел Петричев разкри, че клубът работи по осъществяването на два проекта. Българският шампион ще си сътрудничи с английския Евертън, като в същото време работи по създаването на мобилно приложение, през което феновете ще могат да закупуват билети през своите телефони.  \r\n\"Искам да направя две съобщение за нашите фенове. В момента подготвяме една мобилна апликация за мобилните телефони, която е специална разработка за Лудогореоц. В момента е тестовият период. Едно мобилно приложение, което до голяма степен ще удовлетвори много от потребностите на феновете. Включително и нова система за продажба на билети през телефон. Един много сериозен проект на нашия маркетингов отдел. Отделно започнахме сътрудничество с Евертън. От два месеца работим с техен екип. Пак по отношение за връзката между фенове и комуникацията. Искаме да се научим от добрите в бранша\".", "date": "2019.06.11", "title": "Лудогорец ще си партнира с Евертън"}
{"url": "https://standartnews.com/regionalni/ese-za-ritsarstvoto-donese-stipendiya-na-gimnazistka-394530.html", "text": "Единадесетокласничка от Разград получи стипендия от Ордена на рицарите тамплиери, заради есе, посветено на рицарството.   \r\nНиколета Николова, която се занимава с творческо писане в клуб „Слово“ към Центъра за ученическо творчество в Разград, се включила в Националния литературен конкурс „Рицарска постъпка“, организиран от Орден на рицарите тамплиери на Йерусалим Велик приорат България. Нейното есе „Рицарските постъпки в моето ежедневие“ й донесло призовото място, медал и грамота. Още една млада авторка от разградския клуб „Слово“ получи награда от тамплиерите.  Мелда Беляйдин бе отличена за есето й „Аз вярвам в рицарството“. Двете момичета и тяхната ръководителка Веселина Йотова получиха поздравления от командера на разградската командерия „Св. Андрей Първозвани” Денчо Бояджиев. Тазгодишният конкурс за ученическо творчество, обявен от тамплиерите, е посветен на 900-годишнината от създаването на Ордена и на 10 години от сформирането на  рицарския приорат в България.  ", "date": "2019.06.11", "title": "Есе за рицарството донесе стипендия на гимназистка"}
{"url": "https://www.standartnews.com/sport/kosovo-ni-prevze-394532.html", "text": "В понеделник вечер на националния стадион се случи нещо уникално! Представителният ни отбор по футбол за мъже се изправи срещу Косово в квалификация за предстоящото европейско първенство. Както всички разбраха, паднаха 2:3 с две обръщалки. Много може да се пиша за това как нашите играчи са безобразни и дори симпатяги с коремчета ни бият на футбол. Но, за съжаление, не това беше уникалното в тази дъждовна тъжна понеделнишка вечер.  \r\nГостите от Косово ни превзеха. Не само на терена, но и по трибуните. От държавата, която я има на картата само от няколко години се изписаха доста хора. Освен в сектора за гости обаче те се бяха настанили и запълнили половината \"А\" сектор на националния стадион! Пак повтарям - \"А\" сектор. Мястото за домакинска публика. Която бе тиха, смирена, отчаяна. Косоварите са забавляваха, пяха! И когато на един българин не му издържаха нервите, стана и бой. Ако не бяха стюардите и полицията, вероятно този човек щеше да бъде набит и то в собствената си държава, в собствената си столица, в собствения си сектор! Да този сектор, който е бил препълнен на мачове като този с Германия, когато ние обърнахме за 3:2! Може би е нужно да се пита \"кой гений пусна косовари в \"А\" сектор?\", но едва ли ще се даде адекватен отговор! Защото това е само поредния абсурд в нашия футбол, че и в нашата държава. Е, честито да им е, на Косово!", "date": "2019.06.11", "title": "Косово ни превзе"}
{"url": "https://standartnews.com/regionalni/povtorno-tretirat-zelenite-ploshchi-394531.html", "text": "Повторно третиране срещу кърлежи на тревните площи ще се извърши от Община Благоевград. Ще бъдат обхванати райони с висока посещаемост, в това число паркове, детски площадки, детски и учебни заведения. Обработката ще се извърши на 14, 15 и 16 юни. Целта на третирането е да бъде ограничено разпространението на инфекциозни заболявания. То ще протече в малките и ранните часове на денонощието, като карантинният срок е 24 часа. С цел информираност на гражданите, във всеки обработен терен или обект ще бъдат поставени указателни табели, потвърждаващи третирането, с точно фиксирана дата, час на извършване и карантинен период. Това е второто от предвидените три третирания на тревните площи. В случай на необходимост обаче, процедурата ще се извърши колкото пъти е необходимо. Паралелно с това, 11 бригади от общинската фирма „Биострой“ окосяват тревните площи. В графика са включени и детските площадки и терените за игра в Благоевград.", "date": "2019.06.11", "title": "Повторно третират зелените площи"}
{"url": "https://standartnews.com/regionalni/spasikha-rodilkata-ot-dobrich-394544.html", "text": "На призива на лекарите от добричката болница за даряване кръв за 31-годишната родилка Мария Василева, чието състояние бе критично след раждане, се отзоваха десетки добри българи. Благодарение на тяхната отзивчивост днес от лечебното заведение съобщиха най-хубавата новина - животът на Мария е извън опасност, а състоянието й се подобрява. Младата жена е изведена от Отделението по анестезиология и интензивно лечение и е преведена в Отделение по акушерство и гинекология в стабилно общо състояние. След нормално раждане миналата седмица Мария получава амниотична емболия, срив на хемодинамиката, гърч и последващ ДИК синдром. Само за дни след призива на лекарите, десетки българи даряват кръв за родилката. Влети са над 10 сака еритроцитна маса и над 12 сака с прясно замразена плазма, пише dir.bg. \"Ръководството на МБАЛ - Добрич изказва благодарност на всички граждани, проявили своята съпричастност и солидарност към създалата се ситуация. Искаме да благодарим и на медицинските екипи за денонощните грижи, благодарение на които живота на една млада майка бе съхранен. Благодарим на близките и роднините на родилката за тяхното разбиране и подкрепа в тежкия за тях и за нас момент. Огромна благодарност към всички граждани\", посочват от болницата.", "date": "2019.06.11", "title": "Спасиха родилката от Добрич"}
{"url": "https://www.standartnews.com/sport/tsetso-sokolov-se-zavrshcha-vv-varna-394535.html", "text": "Диагоналът на националния ни волейболен отбор Цветан Соколов може да се завърне в игра за България още този уикенд по време на турнира от Лигата на нациите във Варна. Това призна самият селекционер на тима Силвано Пранди при завръщането на отбора след първите два турнира от най-комерсиалната надпреварата в Аржентина и Китай. \r\n29-годишният Цецо Соколов пропусна миналото лято с националния отбор заради контузия и претърпяна операция. Но след отличен сезон с клубния си Кучине Лубе (Чивитанова) получи заслужена малко по-дълга почивка, но от днес ще се присъедини към съотборниците си в националния тим и може да се появи в игра още на турнира във Варна. \r\nПранди обяви още три промени в състава за турнира във Варна този уикенд. Мартин Атанасов ще заеме мястото на Валентин Братоев, Владислав Иванов се завръща в състава вместо Мартин Иванов, а Теодор Тодоров ще замени пълния дебютант Николай Колев. \r\n\"Със сигурност, това което мога да ви кажа, че ще има 4 промени в състава за турнира във Варна. Първо Цецо Соколов ще се присъедини още утре към отбора и ако всичко е наред, ще играе във Варна. След това Мартин Атанасов ще заеме мястото на Валентин Братоев, Владислав Иванов се завръща в състава вместо Мартин Иванов и четвъртият състезател, който ще прибавим ще бъде Теодор Тодоров, който ще замени пълния дебютант, който беше с нас до сега Николай Колев\", призна Пранди на летище \"София\".", "date": "2019.06.11", "title": "Цецо Соколов се завръща във Варна"}
{"url": "https://standartnews.com/regionalni/krdzhaliyski-gimnazisti-vtori-v-sstezanie-po-prva-pomoshch-394562.html", "text": "Гимназисти от ЕГ „Христо Ботев”от Кърджали със сребърен медал на XXX национално състезание на ученическите екипи по първа помощ. Състезанието се проведе на Националния учебен център на БЧК в с. Лозен. Над 100 ученици на възраст 12–14 години показаха уменията си за оказване на първа долекарска помощ при пътно-транспортни произшествия, битови и спортни инциденти, природни бедствия и други кризисни ситуации. Имаше и забавни задачи, изискващи бързина, екипност, съобразителност като нареждане на пъзел, ориентиране на незрящи и т.н. Състезанието се състоеше от 26 пункта. В ситуационните задачи участваха много статисти в ролята на условно пострадали, както и дегизатори. Ученическият екип по първа помощ на Езикова гимназия „Христо Ботев“ показа резултатите от усилената подготовка и се класираха на второ място. Отборът бе подготвен от младежи – доброволци от БЧК–Кърджали с подкрепата на училищното ръководство.  ", "date": "2019.06.11", "title": "Кърджалийски гимназисти втори в състезание по първа помощ"}
{"url": "https://standartnews.com/regionalni/izmestikha-troleybusna-spirka-v-podleza-na-ndk-394541.html", "text": "Столична община съобщи, че с оглед по-голяма безопасност на чакащите, от днес тролейбусната спирка в подлеза на НДК е преместена от вътрешната страна на локалното платно. \r\nРешението за промяната беше взето в първите дни на април т.г. Целта на промяната е по-голяма безопасност на чакащите граждани заради честите инциденти в подлеза, които са предизвикани основно от несъобразената скорост, с която водачите навлизат в тунела под НДК. Трасето на тролеите е преместено в локалното платно, което е максимално отдалечено от автомобилния поток. Подготвя се проект за цялостен ремонт на тунела. В него трябва да бъдат предвидени и допълнителни мерки за безопасност на движението в тази зона, както и промени при осветлението и асфалтовата настилка, се посочва в съобщението.", "date": "2019.06.11", "title": "Изместиха тролейбусна спирка в подлеза на НДК"}
{"url": "https://www.standartnews.com/sport/popeto-natsionalniyat-otbor-ne-e-siropitalishche-394534.html", "text": "Капитанът на националния отбор Ивелин Попов бе болезнено откровен след разочароващата загуба с 2:3 от Косово насред София. Попов не скри критиката си към младите играчи, които според него не се отнасят достатъчно сериозно към футбола. Той акцентира още на проблема с лошата подготовка на юношеско ниво у нас, както и на факта, че според него българите нямаме \"чувство за единство\". \"Загубихме. Мисля, че второто полувреме нарушихме тактическата дисциплина по крилата, създадоха доста положения оттам и се стигна до неприятния резултат\", започна Попов. \"Така се получи, всички в съблекалнята бяха с наведени глави. Аз им казах, че няма да върнем времето, трябваше да си използваме по-добре моментите, имахме ги. Така се получи, че това, което ни казаха треньорите с дублирането на техните флангови играчи, трябваше да бъдем по-съобразителни.\" \"Ако тръгна да говоря за физическото състояние, няма да е много приятно. Говорих с Десподов, на всеки човек времето му изтича, ще застъпят те, младите, трябва да си променят мисленето, жестоко трябва да си го променят. Може да ги изтрие компютъра.\" \"Чувствам го близък (Десподов), кой друг играе в европейско първенство? Има още много мачове, да се надяваме на чудо. Никога не сме побеждавали Англия там. Ние нямаме чувство за единство като нация. Президентът не може да бръкне в главите на младите футболисти. Те искат. Трябва да искат. Не може аз на 32 години да им говоря, че трябва да са на терена 30 минути преди тренировка. Аз пъдар ли съм? Националният отбор не е сиропиталище. Едно време, за да те викнат в националния отбор, трябва да имаш поне 10-15 мача в А група. Те искат ли? Не, всеки президент да иска да викат оня-тоя, да вадят списъци. Колко високи топки взехме отпред? Колко? Може да си седим и да си говорим до утре. Жалко, болно ми е. Вината не е във футболния съюз, в треньорите, вината е в желанието на играчите, дали искат?\" \"Уличен футбол няма, школи няма, взимат се парите на децата да тренират. Синът ми в Русия тренира в Ростов, 2013 година, трима треньори имат. Какво им даваме на тези деца? Моето поколение сме станали без пари футболисти. Сега, за да имаш дете-футболист, трябват пари. 300-400 лева отиват на месец за детето, лагери, тренировки, екипировка. Страшно е. Трябва да сме по-позитивни. Дано тези малките изкоренят тази простащина. Да има единство. Кога сме се събирали ние? Нямаме чувство за единство.\" \"На нас това ни е интересно, ние сме такъв народ, мачкани, бутани, все сме оцелявали. За вас е по-добре да пишете за успехи, 6 милиона сме, имаме 3 вестника и 20 сайта, някой като вкара и вие го правите Марадона, няма как да стане. Казал съм го на тях, на треньорите, на вас.\" \"Гледахте ли техните футболисти къде играят? Това е, което имам да кажа. Може да съм бил малко по-краен, ако съм обидил някой, ще му се извиня\", завърши Попов.", "date": "2019.06.11", "title": "Попето: Националният отбор не е сиропиталище"}
{"url": "https://standartnews.com/regionalni/prevrshchat-v-muzey-izostavena-detska-gradina-394563.html", "text": "Общината в град Бяла има идея да превърне мястото около църквата \"Свети Панталеймон\" в културно и религиозно средище. За целта общината ще ремонтира изоставена детска градина и ще я превърне в исторически музей като се предвижда ремонтът да продължи до една година, съобщи БНТ. В музея ще бъде отделено място на личностите, свързани с историята на Бяла. Поръчани са фигури на майстор Кольо Фичето, който е направил мост край Бяла, както и на баронеса Юлия Вревская, която умира в Бяла като медицинска сестра по време на Руско-турската освободителна война. Предвижда се музеят да бъде културен център с читалищен салон, две музейни зали, арт кафе и възможност за гостуващи изложби. По думите на кмета на общината Димитър Славов се откриват и нови работни места в града, тъй като преди дни е заработил информационен туристически център.  ", "date": "2019.06.11", "title": "Превръщат в музей изоставена детска градина"}
{"url": "https://standartnews.com/svyat/kim-chen-un-s-nova-lyubovnitsa-394507.html", "text": "Нова елегантна жена се появява напоследък публично като довереница на севернокорейския лидер Ким Чен Ун, съобщи в. \"Таймс\". Хьон Сон Уол е соло певица на женския ансамбъл \"Моранбон\", за която навремето се говорело, че е любовница на вожда на КНДР. Тя е била до Ким на посещение във фабрика и на откриването на гимнастически игри миналата седмица, уточнява изданието, цитирано от \"24 часа\". 42-годишната Хьон, чийто най-популярен хит възпява работничка в текстилна фабрика, е член на ЦК на Корейската трудова партия. Тя придружи Ким при посещението му в Китай през януари и сега заема ръководна позиция в пропагандния апарат на партията. \"Таймс\" подчертава, че появата на певицата като политическо лице е много странна поради съобщенията, че тя е била екзекутирана заради участието си в порнографски филм. По-рано тази година южнокорейският вестник \"Чосон илбо\" писа, че Хьон и други музикантки в \"Моранбон\" са били разстреляни по заповед на лидера, защото правели порнофилм. Миналия вторник обаче певицата била назначена за зам.-директор на отдела на компартията за пропаганда и агитация, пише \"Сън\", позовавайки се на официални източници в Пхенян. Смята се, че Хьон Сон Уол се познава със 7 години по-младия от нея Ким Чен Ун още от юношеските му години. Съобщенията, че тя е ликвидирана, не предизвикаха голяма изненада, защото Ким вече се е отървавал от свои близки. Други британски вестници съобщават, че по заповед на Ким Чен Ун  . Севернокорейски генерал, обвинен в заговор за преврат, бил хвърлен в басейн с пирани, като преди това по тялото и крайниците му били нанесени рани с нож. Ким има огромен аквариум със стотици пирани, внесени от Бразилия, в една от резиденциите си. Те имат изключително остри зъби, с които са способни да разкъсат човек за минути. Смята се, че е  , в който злодеят Карл Стромберг убива своите опоненти, като ги хвърля в аквариум, пълен с акули. В същото време севернокорейската информационна агенция КЦТА призова днес Съединените щати да се откажат от враждебната си политика към Пхенян, предаде Ройтерс, цитирана от БТА. В противен случай, изтъкна КЦТА, споразуменията от миналогодишната историческа среща в Сингапур могат да станат само обикновени листове хартия. Изявлението на севернокорейската информационна агенция е отражение на задънената улица, в която влезе преговорният процес между Пхенян и Вашингтон след втората среща на американския президент Доналд Тръмп и севернокорейския лидер Ким Чен-ун през февруари във виетнамската столица Ханой. В Ханой американските искания за денуклеаризация на Северна Корея се сблъскаха със севернокорейските искания за значително облекчаване на санкционния режим срещу Пхенян. \"Арогантната и едностранна американска политика никога няма да сработи с КНДР, която цени суверенитета си\", заяви КЦТА. Според информационната агенция има опасност съвместната декларация на Тръмп и Ким от 12 юни миналата година, с която те поеха ангажимент да работят за нови отношения между двете страни, да се превърне в обикновен лист хартия, тъй като Съединените щати не я прилагат. Южнокорейският президент Мун Дже-ин изрази вчера мнението си, че преговорите между Северна и Южна Корея, както и между Северна Корея и Съединените щати скоро ще продължат. Мун Дже-ин каза по време на официално посещение във Финландия, че вървят преговори за трета среща между Северна Корея и Съединените щати, \"така че не мисля, че това е ситуация, в която има нужда от намесата на трета страна. Американският президент Доналд  в подходящ момент. Тръмп и държавният секретар на Съединените щати Майк Помпейо ще участват в срещата на Г-20 в Япония по-късно този месец, а след това ще се срещнат с Мун Дже-ин, за да координират усилията си за окончателна и напълно верифицирана денуклеаризация на Северна Корея, заяви вчера говорителката на Държавния департамент Морган Ортагюс.", "date": "2019.06.11", "title": "Ким Чен Ун с нова любовница"}
{"url": "https://standartnews.com/svyat/10-kandidati-se-boryat-za-posta-na-tereza-mey-394501.html", "text": "Десет кандидати бяха номинирани да участват в надпреварата за наследник на Тереза Мей като лидер на Консервативната партия и премиер на Великобритания. В четвъртък ще бъде първият тур на гласуванията сред депутатите от партията, в които броят на кандидатите постепенно ще намалява, докато останат само двама. Те ще се явят на вътрешни избори, на които ще гласуват членовете на партията. Тереза Мей обяви миналата седмица, че се оттегля, но остава министър- председател до избирането на свой приемник.", "date": "2019.06.11", "title": "10 кандидати се борят за поста на Тереза Мей"}
{"url": "https://www.standartnews.com/sport/levski-sofiya-s-titlata-v-plazhniya-voleybol-na-olimpiyskiya-fest-394555.html", "text": "Тандемът на Левски София Самуил Вълчинов и Дамян Колев с треньор Любомира Василева (на снимката) спечелиха титлата в турнира по плажен волейбол от 12-ия олимпийски фестивал, който завърши днес в к.к. Албена. На финала те победиха отборът на Варна с 2:1 гейма. Трети са румънците. В плуването Наталия Юницка грабна златото на бътерфлай и съчетано, Илин Илиев бе най-бърз на \r\nсвободен стил и съчетано, а Антон Динев триумфира на бътерфлай и на гръб. В басейна бе доста оспорвано, след като се наложи двама да разделят първото място с равни времена на бътерфлай, а на бруст двама си поделиха бронза. В плагжната борба пък Мариела Желязкова и Захари Зашев добавиха към победите си в категориите. В плажния волейбол при девойките триумфираха румънките. \r\nСупер седмица изпращат младежите от баскетболният тим на Националната търговско банкова гимназия – София. След като спечелиха турнира „Манченко къп“ през миналия уикенд, те си осигуриха като награда участие в Албена къп, а днес грабнаха и този трофей. Във финала обаче срещнаха сериозната съпротива на Черно море и само една точка, дошла със \r\nсирената, отреди златото за софиянци. При жените очаквано доминираха представителките на сев ерната ни съседка. \r\nВъв футбола бе сложен краят на една дългогодишна доминация. През последните сезони неизменни шампиони бяха представителите на Черно море, но сега купата бе за момчетата на Миньор. Перничани прекършиха отбора на Шумен в един изключително емоционален финал. \"Миньорите\" поведоха с 2:0, но шуменци не се дадоха и още на почивката изравниха. Във втората част \r\nобаче перничани бяха по-добрите, победиха с 5:2 и заслужено ликуваха с трофея. В мача за третото място тимът на Национал София надигра тотално представителите на Русе с 8:0 \r\nПри закриването призьорите бяха наградени от Стефан Китов – президент на БФ тенис на маса, Анатоли Илиев – председател на Асоциация „Спорт в свободното време“ и др. Близо 500 бяха участниците в 12-ото издание на \r\nмладежкия олимпийски фестивал в Албена, които се състезаваха в 7 спорта: лека атлетика, футбол, баскетбол 3х3, тенис на маса, плажен волейбол, плуване и плажна борба. За трета поредна година форумът е международен, това лято отново се включиха представители на Румъния и Северна Македония. Надпреварите бяха в отличното подготвените спортни комплекси на „Албена“, който тази година е с титлата „Европейски курорт на спорта“. \r\nПо традиция фестивалът на БОК е под мотото \"Да открием олимпийските надежди на България“. От основаването си досега тези състезания са били първо сериозно изпитание за много български спортни надежди, по-късно утвърдили се в националните отбори, участвали в младежки олимпийски игри, а част от тях вече и на олимпийски игри. Целта на фестивала е да \r\nдопринася за популяризирането на основните идеали, принципи и ценности на олимпизма и разпространяването им сред младото поколение, както и да даде възможност за изява на младите спортни таланти. \r\nПРИЗЬОРИТЕ НА ОЛИМПИЙСКИ МЛАДЕЖКИ ФЕСТИВАЛ АЛБЕНА 2019: \r\nБАСКЕТБОЛ 3Х3: \r\nЮноши: Национална търговско - банкова гимназия – София (Ясен Милов, \r\nАтанас Рачков, Николай Рунтов и Валентин Анакиев), Черно море, Дунав \r\nРусе. \r\nДевойки Румъния (Андреа Хорола, Александра Джомак, Йона Исак и Андреа \r\nДимитру), Черно море Одесос, Шумен. \r\nЛЕКА АТЛЕТИКА: \r\nДевойки младша възраст: Веселина Панчева (София), Кристен Иванова (Евър \r\nВарна), Сияна Казанджиева (Черно море Варна) \r\nЮноши младша възраст: Мартин Атанасов (Евър Варна), Валентин Бояджиев \r\n(Евър Варна), Валери Димитров (Евър Варна) \r\nДевойки старша възраст: Ива Челикова (Русе), Паулина Гроздева (Пловдив), \r\nЙоана Чакърова (София) \r\nЮноши старша възраст: Вангел Димитров (Поморие), Мелих Мехмед (Шумен), \r\nЕнис Мустаха (Добрич) \r\nПЛАЖНА БОРБА: \r\nДевойки лека категория до 60: Мариела Желязкова (Средец), Ивана \r\nБарутчийска (Кюстендил), Атанаска Петрова (Средец) \r\nЮноши лека категория до 80 кг: Николай Дзезов (Плевен), Денис Димитров \r\n(Варна), Димитър Стерчов (Варна) \r\nАбсолютен шампион: Мариела Желязкова (Средец) \r\nДевойки тежка категория над 60 кг: Рая Кьосева (Кюстендил), Никол \r\nАнгелова (Кюстендил), Моника Барутчийска (Кюстендил) \r\nЮноши тежка категория над 80 кг: Захари Зашев (Враца), Теодор Трифонов \r\n(Русе), Теодор Домозинов (Плевен) \r\nАбсолютен шампион: Захари Зашев (Враца) \r\nПЛАЖЕН ВОЛЕЙБОЛ: \r\nМомчета: Левски София (Самуил Вълчинов и Дамян Колев), Варна, Румъния, \r\nМакедония \r\nМомичета: Румъния (Ирина Косински и Ярина Бутинчиска) \r\nПЛУВАНЕ: \r\n100 м бътерфлай: юноши Антон Динев (Бургас) и Михаил Данев (Русе), 3. \r\nНикола Караиванов (Варна), девойки Наталия Юницка (Варна), Маргарита \r\nМитева (Бургас), Виктория Кръстева (Варна) \r\n100 м бруст: юноши Даниел Арнаудов (Варна), Георги Танев (Бургас), Тони \r\nАнастасов (Русе) и Камен Ангелов (Русе), девойки Никол Николова \r\n(Бургас), Анастасия Христова (Варна), Ралица Гигова (Варна) \r\n100 м гръб: юноши Антон Динев (Бургас), Иван Христов (Русе), Любослав \r\nАнгелов, девойки Александра Манева (Бургас), Виктория Кръстева (Варна), \r\nМария Колева (Варна) \r\n100 м свободен стил: Илиян Илиев (Русе), Михаил Данев (Русе), Никола \r\nЗдравков (Варна), девойки Маргарита Митева (Бургас), Анастасия Христова \r\n(Варна), Брияна Роева (Варна). \r\n100 м съчетано: юноши Илиян Илиев (Русе), Камен Ангелов (Русе), Янко \r\nСтоянов (Бургас), девойки Наталия Юницка (Варна), Никол Николова \r\n(Бургас, Мария Колева (Варна). \r\nТЕНИС НА МАСА: \r\nМомчета: Александър Милев (СКТМ Металик Перник), Божил Ангелов (СКТМ \r\nМарик Дигеста Дупница), Силвио Седевчев (СКТМ Металик Перник). \r\nМомичета: Цвета Дакова (СКТМ Нове Свищов), Ирина Дочева (Две могили), \r\nМирослава Андонова (Две могили) \r\nФУТБОЛ: \r\nМиньор Перник, Шумен, Национал София, Спортно училище Русе \r\n ", "date": "2019.06.11", "title": "Левски София с титлата в плажния волейбол на олимпийския фест"}
{"url": "https://standartnews.com/svyat/razsledvat-vietnamski-model-zaradi-roklya-394517.html", "text": "Да се показва разголена плът на червения килим не е нещо ново, но моделът и моден дизайнер Нгок Трин, е разследвана от властите в страната си заради \"скандалния си тоалет\". , заяви Министърът на културата, спорта и туризма на Виетнам Нгуен Нгок Тиен по време на парламентарно заседание в Ханой на 5 юни. Дизайнерката, която е играла във филма \"Кралицата на бикините\", не обърна внимание на критиците си. Вместо това Нгок Трин заяви, че е получила много похвали за тоалета си и беше категорична – няма да обръща внимание на отрицателните коментари, защото се е чувствала уникално в роклята, която е направила \"добро впечатление в Кан\".", "date": "2019.06.11", "title": "Разследват виетнамски модел заради рокля"}
{"url": "https://www.standartnews.com/sport/ludogorets-shche-si-partnira-s-evertn-394565.html", "text": "Изпълнителният директор на Лудогорец Ангел Петричев разкри, че клубът работи по осъществяването на два проекта. Българският шампион ще си сътрудничи с английския Евертън, като в същото време работи по създаването на мобилно приложение, през което феновете ще могат да закупуват билети през своите телефони.  \r\n\"Искам да направя две съобщение за нашите фенове. В момента подготвяме една мобилна апликация за мобилните телефони, която е специална разработка за Лудогореоц. В момента е тестовият период. Едно мобилно приложение, което до голяма степен ще удовлетвори много от потребностите на феновете. Включително и нова система за продажба на билети през телефон. Един много сериозен проект на нашия маркетингов отдел. Отделно започнахме сътрудничество с Евертън. От два месеца работим с техен екип. Пак по отношение за връзката между фенове и комуникацията. Искаме да се научим от добрите в бранша\".", "date": "2019.06.11", "title": "Лудогорец ще си партнира с Евертън"}
{"url": "https://www.standartnews.com/sport/voleybolistkite-veche-s-10-zagubi-394588.html", "text": "Волейболистките от националния ни отбор допуснаха десетата си поредна загуба в турнира \"Лига на нациите\". В първия си мач от четвъртия турнир в Перуджа, нашите момичета загубиха от домакина Италия с 0:3. В отделните части 19:25, 23:25 и 20:25. В другата среща от турнира: Русия - Южна Корея 3:1. В сряда, националният ни отбор ще срещне тима на Русия от 18.00 часа.", "date": "2019.06.11", "title": "Волейболистките вече с 10 загуби"}
{"url": "https://www.standartnews.com/sport/predlagat-100-000-lv-za-balkan-394567.html", "text": "Ръководството на Община Ботевград е внесло за разглеждане в Общински съвет - Ботевград докладна записка с искане за отпускане на финансови средства на Баскетболен клуб Балкан в размер на 100 000 лева. Парите са за изплащане на допълнителни възнаграждения на състезатели и спортно-техническото ръководство на мъжкия отбор на клуба, пише botevgrad.com. \r\nБалкан е новият шампион на България+43 \r\nВ мотивите си за това искане е изтъкнато: „През спортно-състезателния сезон 2018/2019 мъжкият баскетболен отбор на Балкан Ботевград постигна изключително високи резултати и сериозни успехи в представянето си, както в европейските клубни турнири, така и в домашното първенство. Исторически успех за ботевградския, а и за българския баскетбол, е класирането на отбора за елиминационната фаза на европейския турнир ФИБА Къп, преодолявайки квалификации, два групови етапа на турнира и участвайки в плейофната фаза с шестнайсетте най-силни отбора. Кулминацията на изключително успешния за Балкан сезон бе спечелената шампионска титла от първенството на Националната баскетболна лига, пета в историята на клуба и първа след промените в обществено-икономически условия на страната“.  \r\nДокладната записка ще бъде обсъдена от общинските съветници на извънредната сесия, която ще се състои на 13 юни (четвъртък).", "date": "2019.06.11", "title": "Предлагат 100 000 лв. за Балкан"}
{"url": "https://standartnews.com/svyat/vinovna-li-e-leydi-gaga-za-razvoda-na-bradli-kupr-394526.html", "text": "Това се случи няколко дни, след като модела Ирина Шейк напусна общия семеен дом с актьора, за да могат, както твърди Космополитан, да обмислят добре връзката си, давайки си време един без друг. Лейди Гага е изпаднала в раздразнение от подвикванията на публиката. Преди да изпълни песента \"Shallow\", хит от филма \"Роди се звезда\", за който се твърди, че е ядката на раздора между Брадли и съпругата му, Гага се обърнала към публиката: \"", "date": "2019.06.11", "title": "Виновна ли е Лейди Гага за развода на Брадли Купър"}
{"url": "https://standartnews.com/svyat/ruski-su-27-prikhvana-nad-baltiysko-more-razuznavatelni-samoleti-394545.html", "text": "Пилотът ги съпроводил, не допускайки нарушаването на въздушното пространство на Русия Руски изтребител Су-27 е бил вдигнат по спешност за прихващането на два самолета на военновъздушните сили на САЩ и Швеция в близост до руската граница, съобщиха от руското военно министерство, цитирани от руските медии. Инцидентът е станал вчера над Балтийско море. \"Екипажът на руския изтребител се приближи на безопасно разстояние до въздушните обекти и ги идентифицира като разузнавателни самолети RC-135 на военновъздушните сили на САЩ и \"Гълфстрийм\" на ВВС на Швеция\", се уточнява в съобщението на руските военни. Руският пилот ги съпроводил, не допускайки нарушаването на въздушното пространство на Русия, като спазил всички мерки за безопасност. Отбелязва се, че полетът на руския самолет бил проведен при пълно спазване на международните правила за използване на въздушното пространство. Руските медии отбелязват, че напоследък активността на чуждестранни разузнавателни самолети и безпилотни летателни апарати в близост до границите на Русия и руски военни съоръжения в чужбина се увеличи значително. Те редовно са забелязвани в района на Крим и Краснодарския край, над Балтийско море и руските бази в Сирия. През 2018 г. подразделенията на радиотехническите сили на руските въздушно-космически сили са открили и съпроводили над 980 хил. въздухоплавателни съда. Около 3000 от тях са били чуждестранни военни самолети, от които над 1000 са били разузнавателни самолети.", "date": "2019.06.11", "title": "Руски Су-27 прихвана над Балтийско море разузнавателни самолети"}
{"url": "https://standartnews.com/svyat/bez-zatvor-za-geyovete-i-v-botsvana-394564.html", "text": "Върховният съд на южноафриканската държава Ботсуана отхвърли параграфите от Наказателния кодекс, които криминализират хомосексуалните отношения и налагат до седем години затвор. След единодушното решение на съдиите тези части от закона са определени като неконституционни, съобщават британските медии. Преди по-малко от месец Върховният съд на Кения потвърди подобни разпоредби на местния Наказателен кодекс, което попари надеждите на хората, че законите от колониалната ера в страната ще бъдат отменени. Повече от две дузини държави в Африка на юг от Сахара имат законови разпоредби, криминализиращи гей секса. В южната съседка на Ботсуана – ЮАР, от 2006 г. пък са разрешени еднополовите бракове.", "date": "2019.06.11", "title": "Без затвор за  гейовете и в Ботсвана"}
{"url": "https://standartnews.com/svyat/zelenski-zashchiti-razpuskaneto-na-parlamenta-394553.html", "text": "\"Юридическата ни позиция е неоспорима и безукорна. Смятам, че ще вземете решение, от което няма да се срамуваме\", обърна се Зеленски към съдиите. \"Украинските граждани не само нямат доверие на парламента, чийто рейтинг е 4 процента, а аплодира решението за разпускането му\", увери президентът. Бившият комедиен актьор и новак в политиката Зеленски обяви намерението си да разпусне парламента, който до голяма степен е враждебно настроен към него, в речта си по случай встъпването си в длъжност на 21 май, а малко след това подписа указ в този смисъл. Решението е смятано за противоконституционно от някои експерти. То изостри напреженията със сегашния парламент, който оттогава отхвърля почти всички внасяни от държавния глава законопроекти. Зеленски разчита на инерцията от внушителната си победа на втория тур на президентските избори през април (73% от гласовете), за да спечели и предсрочните парламентарни избори през юли вместо да чака редовните през октомври. Партията на Зеленски \"Слуга на народа\" получава над една трета от гласовете в проучвания на избирателните нагласи.  ", "date": "2019.06.11", "title": "Зеленски защити  разпускането на парламента"}
{"url": "https://standartnews.com/svyat/i-khrvatite-s-ograda-kato-nashata-394584.html", "text": "Хърватското министерство на вътрешните работи вчера издигна висока метална ограда по границата с Босна и Херцеговина, която би попречила на незаконните мигранти да влязат в страната, съобщава МИА. 6500 полицаи са ангажирани с охраната на хърватската граница, заяви премиерът на страната Андрей Пленкович. Граничната полиция в Босна и Херцеговина заяви, че вчера хърватското министерство на вътрешните работи ги е информирало, че ще има прекъсване на трафика заради инсталирането на оградата. Много мигранти се опитват да пресекат границата между двете държави около КПП Малевац, за да влязат в Европейския съюз.", "date": "2019.06.11", "title": "И хърватите с ограда като нашата"}
{"url": "https://standartnews.com/mneniya/za-neprirodniya-kharakter-na-lyubovta-394573.html", "text": "„А, я се вижте вие, бе!” – би следвало да възкликне времето, след като цяла седмица вече го обявяваме за лошо. Времето, както обикновено, се получава, като разделим пътя на скоростта, но наистина не е зле да се погледнем. Някои от нас ще се видят в събота на гей прайда, други няма да се видят. Или, както е казал Христос, ще мине време, ще ме видите, ще мине време, няма да ме видите. Но при всички случаи е хубаво да се огледаме, особено сега, когато минаха изборните страсти и се задава лятото. Очаква се да е дъждовно, така че излишно се потите във фитнеса. Можете да отклоните внимание от фигурата си и да се съсредоточите към по-възвишени неща – правата на различните, опазването на околната среда,   предложенията на Пеевски за намаляване на ДДС-то върху медикаменти, храни и книги. \r\nТова лято се навършват 50 години от Стоунуолските бунтове, когато (на 28 юни 1969) нюйоркската полиция нахлува през нощта в бар Stonewall в Гринич Вилидж и ступва няколко десетки представители на еднополовата любов, опитвайки се да ги арестува. Представителите на сексуалните малцинства се изпълват с гордост от този факт (също, както футболните агитки се изпълват с гордост след всеки бой с полицията) и кръщават парадите си „прайд”. Идва от гордост, а не от прайдовете, в които се събират лъвовете. Лъвските прайдове са доста кърваво място (новият водач избива малките лъвчета на стария, за да може цялото следващо потомство да е само негово) и почти изцяло хетеросексуално. Докато гей прайдовете са миролюбиви, весели, шарени и не вредят никому, освен с това, че увеличават гласоподавателите на националистическите партии. Винаги съм се чудил защо патриоти и  националисти са толкова настръхнали срещу еднополовата любов. В крайна сметка и тяхната любов към Родината не е много в ред  в бихейвиористичен план. Сама по себе си любовта е неприродно явление и в този смисъл почти неизменно малко неприлична. Да не забравяме, че дори самият Иисус е плод на връзка между Господ и омъжена жена. Любовта е неприродна – убила е повече тропически гори под формата на книги и любовни писма, отколкото цялата идустриализация! Изобщо не е необходима за продължението на рода и поради неприродния си характер се доближава до божественото. В този смисъл да обявяваш гей връзките за неприродни е просто смешно. \r\nПрез седмицата с пълна сила избухна любовта между Тръмп и английското кралско семейство. Той каза на Мей, а после и на принц Чарлз, че само чака англичаните да драснат от Европа, за да им предложи най-великия търговски договор на всички времена. Сто на сто Те имат опит – в крайна сметка не е известно мексиканец да е успял да премине Адриановия вал, намиращ се на границата между Англия и Шотландия. Вече споменах, че  идеята на Тръмп за стена с Мексико е гениална и със сигурност ще проработи. Ето, китайците построиха Великата китайска стена и много малко мексиканци са успели да я преминат през столетията. Нищожен е броят и на мексиканците, преминали през Берлинската стена, както и през Римската стена на пазара в София! Да не говорим, че нито един мексиканец не беше забелязан да преминава и Вала в „Гейм ъв тронс”! \r\nДругата тема на седмицата - любовта между Путин и председателя Си Цзинпин не е тайна и е повече в природата на двете империи, отколкото хетеросексуалната любов между човеците. След като целият свят гледа сериала „Чернобил” на НВО, може би на срещата в Москва сериозно се е обсъждала идеята Русия да строи китайски електрически централи. А именно: които се пускат по ебонитова пързалка. Разбира се, тази тема ще е веднага след темата как да прецакаме САЩ повече, отколкото Тръмп може да ги прецака. \r\nУ нас любовта между ГЕРБ и ДПС влиза в своята решаваща фаза – избора на нов главен прокурор. Бас държа, че активностите в парламента на ДПС по отношение на ДДС-то са форма на притискане. А може и да са форма на несръчна рима: „ДеПеСе сваля ДеДеСе, майно ле”. А може и на Шекер Байрам да са решили да почерпят избирателя с нещо сладичко. Не че ще стане, ама да почерпят. Така или иначе, неприродният характер на любовта се проявява най-ярко в политиката, от там се пренася и в отношенията между гражданите и държавата, които отдавна са разбрали, че между тях любов няма, а само секс! \r\nЛюбовта е неприродна, но и с природосъобразния начин на живот също не бива да се прекалява. Може да си правите кисело мляко в домашни условия  - няма да е по-чисто от фабричното, но и няма да навреди. Виж, да си правите сам вода, смесвайки две молекули водород с една молекула кислород, е вече прекалено! Последното столетие няма нито една храна, която да не е генно-модифицирана. Селекцията на сортове и видове си е модификация, както и да го погледнете. В крайна сметка опазването на околната среда се състои именно в недопускане природата да се превърне в околна среда. Това в същата степен важи и за природата на душата. Нищо не я наранява така, както околната среда.", "date": "2019.06.11", "title": "За неприродния характер на любовта"}
{"url": "https://standartnews.com/svyat/notr-dam-preodolya-pozhara-394583.html", "text": "В събота за пръв път ще бъде отслужена меса в катедралата „Нотр Дам“ в Париж след опустошилия я преди два месеца пожар, предаде АФП. Месата ще бъде отслужена от архиепископа на Париж монсеньор Мишел Опти в параклис, в който броят на присъстващите ще е ограничен поради съображения за сигурност. Ще присъстват едва двайсетина души, сред които свещеници от катедралата. \r\nЕмблематичната катедрала „Нотр Дам“ в Париж бе отчасти разрушена от голям пожар на 15 април. \r\nМесата ще бъде предавана по телевизията и ще може да бъде гледана от католиците, поясниха от Парижката епархия. Тя очаква отговор от властите дали площадът пред катедралата ще бъде достъпен за посетители или не.", "date": "2019.06.11", "title": "„Нотр Дам“ преодоля пожара"}
