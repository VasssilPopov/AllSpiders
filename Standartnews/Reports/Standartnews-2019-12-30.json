{"url": "https://standartnews.com/regionalni/8000-za-chng-v-pamporovo-410446.html", "text": "Над 8000 души ще посрещнат 2020 година в Пампорово. Хотелите в курорта са пълни. Сред гостите са българи, румънци, турци, гърци, руснаци, ирландци. Тридневен празничен пакет в петзвезден хотел в курорта излиза около 450 лева на човек. Кувертите за празничната нощ са от 100 до 200 лева в зависимост от категорията на хотела. Освен на празнично меню от европейската кухня хотелиерите ще наблегнат и на местни родопски специалитети. За доброто настроение задължително ще има посрещане на гостите с родопски каба гайди, а празничната програма е наситена с изненади. За любителите на ските са отворени шест писти в курорта Пампорово, а дневната лифт карта е 62 лева. С нея може да се ползва 15% отстъпка за новоткрития ултрамодерен СПА център в курорта.", "date": "2019.12.29", "title": "8000 за ЧНГ в Пампорово"}
{"url": "https://standartnews.com/regionalni/posreshchat-novata-godina-na-zamrznaloto-ribno-ezero-410432.html", "text": "Десетки туристи ще посрещнат новата година върху замръзналото Рибно езеро в Рила. Навръх 31 декември групата излиза да играе хоро на езерото с националното знаме. Посрещането на Нова година по леда на Рибното езеро на 2196 метра надморска височина при поне минус 10 градуса за някои от туристите е станало ритуал, казва съдържателят на хижа \"Седемте езера\" Павел Танинчев: \"Повечето хора идват традиционно, едни и същи. Аз ще съм там естествено\". Посрещането на 2020-а ще стане и този път, въпреки че планината не е много дружелюбна, казва Танинчев: \"Хора има, на които им харесва да са на Балкана, въпреки че сега е малко негостоприемен. Студено е. До хижа \"Рилски езера\" не може да мине моторна шейна, защото няма сняг\".", "date": "2019.12.29", "title": "Друсват хоро за ЧНГ на Рибното езеро в Рила"}
{"url": "https://standartnews.com/regionalni/zemyata-se-raztrese-pod-bansko-410444.html", "text": "Земетресение от 3,3 по Рихтер е регистрирано близо до Банско, сочат данните на Националния институт по геофизика, геодезия и география. Според уредите епицентърът е на 6 километра северно от Разлог и на 85 километра южно от София. Трусът е с дълбочина 15 километра и е усетен в 19:36 часа. В сайта на Европейския сеизмологичен център земетресението е усетено в курорта Банско. В интернет приложението на центъра потребителите описват земното вълнение като „силен трус с малка продължителност”.", "date": "2019.12.29", "title": "Земята се разтресе под Банско"}
{"url": "https://standartnews.com/kultura/otkroveniyata-na-stoyana-410390.html", "text": "Стоянка Мутафова, която по протокол празнуваше на Стефановден, въпреки че хич не си падаше по масовите тържества, беше царицата на черния хумор. Тя разказваше, че го е наследила от родителите си. „Те бяха много образовани хора. Майка ми беше завършила класическа филология в Сорбоната. Баща ми – във Флоренция. За да не ги подслушва домашната помощница, си говореха на френски“. Великата комедиантка споделяше, че е енергична и бясна като майка си и баба си. И че в края на толкова дългия си живот спокойно може да каже, че всъщност мъжете са по-слабия пол.  Дори Георги Калоянчев - най-близкият й човек след мъжа й Нейчо Попов и дъщеря й Муки, не е успявал винаги да бъде смел.  „Преди години ми се обади Бойко Илиев. Имал много хубава комедия - двама души, дърти като нас с Калата, играят от леглата си. Двама души, които вече много си досаждат. Почти никакви движения, само няколко премествания по сцената. Смешен бил диалогът, свършвал комично. Викам му: Дай, бе, Кали, да извадим тая пиеса. И той се съгласи – колкото и да го беше  страх от физическото натоварване. Но не стана. Тогавашният директор на Сатирата Рашко Младенов не харесваше Бойко Илиев. Беше жалко, защото Калата беше готов за едно последно представление - вътрешно не беше остарял. Много бързо учеше текстове. Не беше и изсвирясал, напълно беше с акъла си. Но беше подтиснат от това, че трудно се движи. Даже и малко да се въртях по сцената, ми подхвърляше ревниво: „Стига, ма, всички знаят, че можеш още да танцуваш“. Абе, Калоянчев, не го правя за себе си, казвах му аз. Но не му се сърдех, защото не му идваше отвътре. Познавах го много добре, толкова години живяхме заедно. Темпераментът ни беше еднакъв, често се обиждахме на майтап. Но след това си прощавахме. Защото сме такива, каквито сме, както казва Шекспир. Но тогава наистина ме хвана яд за пиесата. Беше много подходяща, но Калата  се смути. Трябваше да се разкрепости – но не можеше. Мъжете май са по по-слабият пол.  А не се къса лесно с театъра. Много пъти съм решавала: Айде, стига, дърта съм вече. Страхувам се годините да не ми изиграят номер. Но все още пълня салоните. В „Квартет“ с Калата бяхме бивши звезди - трагедия с лека ирония. Не сме правили нито за миг евтин хумор. Имената ни винаги са били привлекателни“, разказваше Стояна. И добавяше: „Виж, жените бяха друга работа“. С умиление си спомняше за последните месеци от живота на любимата си приятелка Невена Коканова. „Последната й роля не беше кой знае каква, но тя знаеше, че краят наближава. Много добре съзнаваше, че си отива. Но никога не каза нищо, не изохка, не изпъшка. Никога не изневери на стила „Копривщица“ в селската къща в Иглика. Имаше невероятен вкус. Беше изкупила всички ракли от целия окръг. Готвеше прекрасно. Един ден обра всичките листа от асмата, за да приготви капама, нижеше чушки с кеф. Насреща един висок връх в планината – чудо. От него се виждаше морето. Айде, да останем тук, да зарежем всичко – да се слеем с природата, ми викаше Невена. В селото имаше само трима души. Бездомните кокошки снасяха яйца в двора й, тя ги събираше в престилка. Орехи – безкрайни. Биваше я за всичко. Сама си оправяше дувара. Много работлива, чистеше си къщата като хала. Веднъж дойде за представление на „Игра на котки“ капнала – търкала и мила цял ден.  Майка й Елеонора беше погребана там, в селото. Когато почина, не бях в България. Като се прибрах, сложих перли и коприни и отидох на гроба. Такова привлекателно гробище като в Иглика, не съм виждала никъде“.", "date": "2019.12.29", "title": "Откровенията на Стояна"}
{"url": "https://standartnews.com/kultura/leonardo-i-gotie-v-ndk-410394.html", "text": "И през 2020 година НДК ще бъде домакин на единствения по рода си в Източна Европа международен филмов фестивал за документални ленти за изкуство Master Of Art. Петото издание на форума, който набира все по-голяма популярност, ще се проведе  от 9 до 30 април. По традиция стартът му ще бъде с премиера на българско заглавие. Този път това е дебютната продукция на оператора и режисьора Емил Христов „Прегръдката“ в „Люмиер” в 18, 30 часа. Официалното откриване е от 20 часа отново там с френския „Жан-Пол Готие: шантав и шик“, посветен на „модното шоу на изродите” на ексцентричния дизайнер в прословутото вариете „Фоли Бержер“. Това е разказ за 6-месечната подготовка на спектакъла “Fashion freak show”, чиято премиера бе на 2 октомври 2018-а и предложи ретроспективен поглед към 40-годишната кариера на дизайнера, за когото израза „ужасното дете на модата” вече се е превърнал в клише. Прочут сред киноманите с работата си по костюмите на „Петият елемент“ и „Готвачът, крадецът, съпругата му и нейния любовник“, както и сред поп феновете със сутиена конус на Мадона, той се слави и с вмъкването на мечета или садо-мазо мотиви в своите дрехи. Шоуто отдава почит и на историята на самото вариете „Фоли Бержер”: поклон пред легендата от 20-те години Жозефин Бейкър и нейната иконична пола от банани, този път инкрустирана с кристали „Сваровски”. Още една българска премиера са предвидили организаторите – на новия филм на Найо Тицин „Стихията Медея“ на 11 април от 18. На 15 април от 20 часа фестивалът ще отбележи Световния ден на изкуствата с „Творбите на Леонардо” на британския режисьор Фил Грабски, познат в България с „Аз, Клод Моне“ и „Микеланджело – любов и смърт“. В галерията на фестивала от велики личности на изкуството, белязали своето време, се нарежда и Луис Бунюел. Ценителите на седмото изкуство ще гледат „Бунюел в лабиринта на костенурките” с режисьор Салвадор Сима, който спечели Европейската филмова награда за 20190а в категорията за анимация. С него Master Of Art ще отбележи 120 години от рождението на великия испански режисьор, а прожекцията е на 22 април в „Люмиер” от 20 часа. Предварителната продажба на билети започна в НДК и онлайн на   – по 8 лева, а за учащи и пенсионери – по 6, като има и абонаментни карти съответно по 48 и 36 лева.", "date": "2019.12.29", "title": "Леонардо и Готие в НДК"}
{"url": "https://www.standartnews.com/sport/sport-i-futbol-po-televiziite-na-29-dekemvri-410388.html", "text": "11.00 ч Ски, слалом първи манш Лиенц, Eurosport1 12,00 ч Футбол, „Талантите на Ла Лига“ MAX sport 4  12,15 ч Ски, СК (м), супер Г за комбинация в Бормио Eurosport 1  12,25 ч Ски бягане, СК в Ленцерхайде Eurosport 2  13,45 ч Футбол, „Талантите на Ла Лига“ MAX sport 4  13,45 ч Ски, СК (ж), слалом в Лиенц Eurosport 1  14,00 ч Хокей на лед, „Металург“ - „Динамо“ (М) „Нова спорт“  15,15 ч Ски, СК (м), слалом за комбинация в Бормио Eurosport 1  16,00 ч Футбол, „Арсенал“ - „Челси“ „Диема спорт“ 2  17,00 ч Футбол, „Хъдърсфийлд“ - „Блекбърн“ „Диема спорт“  18,15 ч Ски, „Четирите шанци“ в Оберстдорф Eurosport 1  18,30 ч Футбол, „Ливърпул“ - „Уулвърхемптън“ „Диема спорт“ 2  19,30 ч Баскетбол, „Барселона“ - „Реал“ (М) „Нова спорт“  20,00 ч Футбол, „Манчестър С“ - „Шефилд Ю“ „Диема спорт“  22,00 ч NHL, “Сейнт Луис“ - „Уинипег“ MAX sport 2  1,00 ч NBA, “Торонто“ - „Оклахома С“ „Диема спорт“  4,30 ч NBA, “ЛА Лейкърс“ - „Далас“ „Диема спорт“ ", "date": "2019.12.29", "title": "Спорт и футбол по телевизиите на 29 декември"}
{"url": "https://standartnews.com/kultura/doayeni-zakrivat-godinata-v-narodniya-410413.html", "text": "Доайени закриват календарната година в Народния театър. Трима майстори – Марин Янев, Стефан Мавродиев и Стоян Алексиев - играят на 31 декември в „Хубава риба“ от Марк Райлънс и Луис Дженкинс, дирижирани от Ивайло Христов под музиката на друг корифей, Кирил Дончев. Край замръзнало езеро в щата Минесота старите приятели Ерик и Рон мятат въдици. Докато ловят, разговарят за света, за човека и за смисъла на живота - и неочаквано или закономерно стигат до тъжни, любопитни, странни и парадоксални заключения и формулират неочаквани сентенции. След като към тях се присъединяват страстният рибар Уейн и неговата внучка Фло, наслаждващата на ледената пустош компания внезапно е посетена от инспектор от Службата по опазване на околната среда. Ето какво споделя Ивайло Христов за приключението си с текста. „Преди да започне да поставя пиеса, всеки режисьор си задава въпроса: „Защо точно тази?” - ако му харесва, разбира се, в противен случай пиесата веднага отива в коша. Е, след първия прочит не успях да си отговоря.  Пиесата ми харесва, искам да я поставя, но не знам защо! Няма сюжет, конфликтът го търсиш с лупа, никакво развитие на характерите, героите си говорят за отвлечени неща… Най-важните компоненти на драмата ги няма! Какво да правя? Това не е пиеса, а нещо като пиеса! Антипиеса! Изпаднал в това шизофренно състояние, реших отново да прочета текста. И усетих чувството за хумор в отделните монолози, в които георите разказваха случки от своя живот - поучителни, развлекателни, срамни, вдъхновяващи… И неусетно подредих мозайката на техния живот, на нашия живот - животът, който независимо дали ни харесва или не, ни харесва го живеем, просто защото друг нямаме. Ден след ден кретаме по сокаците на живота и се надяваме, че точно зад този ъгъл ще срещнем мечтата, може би след следващия щастието ще ни потупа по рамото, още две преки и ще уловим хубавата риба... И така, подпирайки се на надеждата, един ден си тръгваме от този живот така, сякаш си тръгваме от филм! P.S. Ако не сте разбрали нищо от представлението, не се притеснявайте, важното е да разберете поуката! А тя е: „Когато човекът от Тото-то дойде у вас с чек с няколко нули, кажете му: „Не, благодаря, не ми трябва, върви си вкъщи!”… Ама няма да го направите, нали!?“ Пътят към Афродита Пак на 31 декември в Народния Бойка Велкова е вечната Ева в „Пътят към Афродита“ по Исабел Аленде с музиката на Теодосий Спасов. Една жена и една актриса се срещат на сцената, за да си подадат ръка, за да си признаят няколко тайни, за да си споделят забавни истории и да заявят своя вкус към изкуството, храната и силата на прошепнатите слова. Дали ще успеят да си простят една на друга? Моноспектакълът на известната актриса е за радостта от живота, за малките удоволствия, които си доставяме, за връзката между прегрешенията и духовното израстване, за съвместното съществуване на небесната и телесната Афродита. Има подправки, без които дните ни щяха да са напълно безвкусни, точно тях и някои други афродизиаци описва този красив сценичен разказ.", "date": "2019.12.29", "title": "Доайени закриват годината в Народния"}
{"url": "https://www.standartnews.com/sport/vrataryat-na-levski-stana-2-v-cherna-gora-410386.html", "text": "Вратарят Милан Миятович бе определен за Вратар №2 в Черна гора. Класацията бе направена от сайта footballdatabase.eu. Преди него в подреждането е 22-годишният Матия Шаркич, който е собственост на Астън Вила, но в момента играе под наем в Ливингстън. Стражът на сините оставя зад себе си Младен Божович, филип Джукич и Боян Жогович. \r\n \r\nМилан пристигна на \"Герена\" през лятото като свободен агент, след като договорът му с Будучност изтече. \r\n \r\nТой не пази само в един официален мач за Левски - срещу Спартак Варна за Купата на България. В шампионата Миятович успя да запази мрежата си суха в 11 от 20-те двубоя. 32-годишният вратар още три пъти не позволи топката да пресече голлинията му - в двата мача с Ру-жомберок от Лига Европа и домакинството на Черно море за купата.", "date": "2019.12.29", "title": "Вратарят на Левски стана №2 в Черна гора"}
{"url": "https://standartnews.com/svyat/zapadt-shche-obuzdava-si-tszinpin-erdogan-i-putin-410397.html", "text": "Вестник \"Таймс\" публикува редакционна статия, в която дава съвети как да се запази световният ред и да се обуздаят „патриархалните авторитарни лидери“. „Те вероятно ще играят водеща роля отново през следващата година, а това означава, че китайският лидер Си Цзинпин, руският президент Владимир Путин и турският президент Реджеп Ердоган вероятно ще „минат с булдозер“ през международния ред“, притесняват се в британското издание. Както отбелязва британското издание четвърт векът от 1990-та до 2015-та е станал най-демократичният в историята на човечеството. Краят на Студената война е позволил на бившите съветски републики и държави от Централна Европа да преминат към самоуправление. Апартейдът е елиминиран в резултат на преговори в Южна Африка. Западните страни, предимно САЩ, са популяризирали идеята за преход към демокрация. Турция на Ердоган се разглежда като мек модел за това как политическият ислям може да бъде отслабен. Изглежда Си Цзинпин има много добри идеи по отношение на модернизацията и глобалното сътрудничество. В течение на няколко години под администрацията на Барак Обама изглеждаше, че има истински напредък по въпроса за ядреното разоръжаване. „И тогава всичко се обърка. През 2014 г. Путин реши, че анексията на Крим и подбуждането на конфликт в източна Украйна ще му се размине. Си просто отхвърли критиките от Западните, Азиатските и Арабските страни, когато създаде масови лагери за „преквалификация“ на мюсюлманските уйгури. След неуспешен опит за преврат Ердоган изпрати десетки хиляди хора в затвора, закри вестници и инициира чистки в съдебната система и армията. Освен това Турция, член на НАТО, счита, че има право да купува нови руски ракети“, посочват британските журналисти. Според тях лидерите на Китай, Русия и Турция са свързани с някаква обща идеология, която се свежда до търсенето на начини за премахване на „западната хегемония“. Независимо от това, тези лидери се опитват да прикрият слабостта си: около 20 милиона руснаци живеят под прага на бедността, Китай се изправи пред протести в Хонконг, а Турция изпадна в рецесия. Авторитарните лидери са изправени пред още едно предизвикателство, а именно нарастващото влияние на кметовете на градове. Известен критик на Ердоган беше избран за кмет на Истанбул. В Русия и Китай лидерите също трябва да слушат гуверньорите. „По тези въпроси авторитарните лидери са уязвими. Те превърнаха държавните институции във „фен клубове“. Тяхната власт се основава на ефективността на централното правителство, което се противопоставя на реформите. Управляващите знаят това и обвиняват шефа. Западът може да подкрепи тези критици просто като не имитира или хвърля възхитени погледи към автократите. Най-лошото, което западните политици могат да направят в тези бурни времена, е да изразят възхищение към автократите, които изобщо не са толкова силни, колкото изглеждат“, заключава британското издание. На 19 декември кралица Елизабет II (93-годишна) в речта си към депутатите от новия британски парламент обяви разширяването на британското влияние в света и противодействието на тези, които застрашават нейните интереси. Речта за кралицата традиционно се подготвя от кабинета на министрите и отразява приоритетите за идната година. Кралицата обеща, че британското правителство ще работи в тясно сътрудничество с международните партньори за справяне с най-сложните въпроси на международната сигурност и ще застане твърдо срещу онези, които заплашват ценностите на Обединеното кралство, включително чрез разработването на режим на санкции. Елизабет II обеща също, че ще бъде извършен цялостен преглед на британската сигурност, отбрана и външна политика, за да се преоцени позицията на страната в света. Тя обясни, че този преглед ще „обхване всички аспекти на международната политика - от отбраната до дипломацията“.", "date": "2019.12.29", "title": "Западът ще обуздава Си Цзинпин, Ердоган и Путин"}
{"url": "https://standartnews.com/biznes/nay-bogatite-khora-v-sveta-uvelichavat-bogatstvoto-si-410427.html", "text": "Общото финансово състояние на 500-те най-богати хора на земята нарасна с една четвърт, съобщава агенция Bloomberg, цитирана от БГНЕС. Най-заможните хора в света притежават 5,9 трилиона долара, а това е с 1,2 трилиона долара повече от миналата година. 172 американски милиардери, включително ръководителят на американската корпорация Facebook Марк Зукърбърг и основателят на корпорацията Майкрософт Бил Гейтс, увеличават общото богатство с 500 милиарда долара. В Русия богаташите също множат авоарите си. Само за година най-богатите руснаци са добавили 51 милиарда долара към състоянието си. \r\n \r\n \r\n ", "date": "2019.12.29", "title": "Най-богатите хора в света увеличават богатството си"}
{"url": "https://standartnews.com/svyat/dvama-zaginali-edin-ranen-pri-strelba-v-sashch-410448.html", "text": "Двама души са загинали, а един е ранен при стрелба в църква в Уайт Сетълмент, щата Тексас, пише местният вестник Dallas Morning News, позовавайки се на представител на местните служби за спешна помощ, предава БГНЕС. По думите на служителя един човек е загинал на мястото на стрелбата, а друг е починал по пътя за болницата. Третата жертва е откарана в медицинско заведение в тежко състояние.", "date": "2019.12.29", "title": "Двама загинали, един ранен при стрелба в САЩ"}
{"url": "https://www.standartnews.com/sport/uvolnikha-trenora-na-chukovete-v-angliya-410385.html", "text": "Уест Хем уволни мениджъра Мануел Пелегрини след загубата с 1:2 срещу Лестър Сити, която остави лондончаните на точка от зоната на изпадащите в английското футболно първенство. \"Разочаровани сме, че трябваше да вземем това решение\", каза съсобственикът на отбора Дейвид Съливан в изявление на клубния уебсайт. \"Въпреки това, отборът очевидно се нуждаеше от някаква промяна, за да се върне на правия път и да продължи да преследва целите, които си бяхме поставили през сезона. Действаме моментално, за да дадем достатъчно време на новия мениджър\", допълни Съливан.", "date": "2019.12.29", "title": "Уволниха треньора на \"чуковете\" в Англия"}
{"url": "https://standartnews.com/biznes/violina-marinova-e-vziskatelna-i-stroga-kato-shef-410391.html", "text": "Като взискателна и строга като ръководител определи себе си носителката на наградата \"Банкер на 2019 година\" Виолина Маринова - директор на ДСК Банк. Човек трябва да бъде дисциплиниран и трудолюбив, да бъде устремен и да постига целите си, но не на всяка цена. В живота нищо не идва даром – първо трябва да дадеш, за да получиш\", заяви Маринова в интервю за бТВ Тя печели наградата за най-добър банкер на България за трети път, като получи отличието през 2007 г. и 2013 година. Маринова работи 47 години в една и съща банка. Започва от най-ниското стъпало и стига до най-високия пост – главен изпълнителен директор. Банкерката заяви, че моралната награда, освен че се базира на резултатите на институцията, която управлява, означава много работа и взаимопомощ между колегите. По думите ѝ всеки един служител има принос за постиженията. „Когато мога, съм от помощ на колегите, не само в служебен, но и в личен план. Смятам, че добрите взаимоотношения между хората водят до добър микроклимат. Важно е и да ходим на работа с желание”, обясни още тя. Виолина заяви, че обича почтените и лоялни отношения между хората. Признава, че е допускала грешки в служебен план през годините. Според нея всичко е поправимо, а човек си взима поука, така че да не ги допуска отново. Помни първия си работен ден. От тогава харесва работата си. Започва като служител на гише. Спомня си, че тогава ръчното обслужване на клиенти е било трудоемко и протяжно. „Започнах малко преди да навърша 18 години. Никога не съм си поставяла за цел да се издигам в йерархията. Работех, защото обичах клиентите и колегите си. Първоначално исках да се занимавам с химия и бях убедена, че след една година в банката, ще започна да уча”, сподели банкерът. Участва и в проект за обслужване в онлайн режим. Внедрява го в клона, в който работех, а след това става и негов ръководител. Според нея част от хората с висше образование смятат, че то им дава правото на висока заплата. По думите на Маринова първо е важно да се покажат възможности, да се постигат резултати и да се изгради връзка с колектива. „Освен това трябва и търпение”, допълни тя. Маринова увери, че парите на българите са на сигурно място. Банките са отговорни и силно регулирани институции, а притокът на депозити в системата е висок, смята банкерът. Тя беше категорична, че 2019 г. е била стабилна за банковата система и не очаква финансова криза, подобна на тази от 2008 г. Виолина Маринова има съпруг, две деца и три внучета. Признава, че е съсредоточена в работата, но успява да намира баланса между професионалното и личното.", "date": "2019.12.29", "title": "Виолина Маринова е взискателна и строга като шеф"}
{"url": "https://www.standartnews.com/sport/mri-otkaza-da-igrae-za-atp-cup-410398.html", "text": "Трикратният шампион от Големия шлем Анди Мъри няма да вземе участие в Australian Open през новата 2020-та година. Британецът обяви, че не е успял да се възстанови навреме от контузията в слабините, която го преследва от известно време. Заради нея той отказа участие и на ATP Cup, където неговата Великобритания е в една група с България. Мъри е петкратен финалист в Мелбърн, а през миналата година изигра един двубой, който имаше шанс да се превърне в негов последен в тура. Този сценарий не се реализира и британецът се завърна на корта след операция и поставяне на изкуствена става, като дори спечели трофей на турнира в Антверпен. След това обаче се наложи нова почивка. \r\n\"Работих много здраво, за да се доведа до ситуация, при която ще мога да играя на топ ниво. Раочарован съм, че няма да мога да участвам в Австралия. След тазгодишното издание на турнира, когато изобщо не знаех дали ще играя тенис отново, бях много развълнуван да се завърна и да дам най-доброто от себе си, което прави разочарованието ми в момента още по-голямо\", призна Мъри. \"За съжаление, имах проблем и като предпазна мярка се налага да премина през това, преди да се завърна на корта за официални мачове\", призна той. \"Знам колко нетърпелив беше Анди да се завърне в Австралия и колко е разочарован, че няма да успее през 2020-та година. Последният му мач тук беше петсетова класика, която никой от нас, които го гледахме, няма да забрави. Неговата решителност и желязва воля бяха доказани пред всички ни. Именно този боен дух го накараха да се завърне, вместо да се откаже. Ще ни липсва през януари, желаем му най-доброто и бързо възстановяване и ог очакваме отново на корта скоро\", коментира директорът на австралийския тенис Крейг Тили. ", "date": "2019.12.29", "title": "Мъри отказа да играе за ATP Cup"}
{"url": "https://www.standartnews.com/sport/top-skiorite-ni-trenirat-pri-otlichni-usloviya-v-bansko-410399.html", "text": "Националите по ски алпийски дисциплини тренират при отлични условия в ски курорт №1 Банско. В момента температурата под \"Тодорка\" е -14 градуса. Треньорският щаб на алпийците и екипа на \"Юлен\" са подготвили перфектно трасе за слалом по което карат Алберт Попов, Камен Златков и останалите ни топ скиори. Попов се готви за слалома за световната купа в Загреб на 5 януари. Идната събота и неделя Златков ще стартира в слаломите за Европейската купа във Вожани (Фр).", "date": "2019.12.29", "title": "Топ скиорите ни тренират при отлични условия в Банско"}
{"url": "https://standartnews.com/svyat/gotvyat-nova-provokatsiya-s-karikaturi-na-proroka-mokhamed-410404.html", "text": "Депутатът от холандския парламент Герт Вилдерс заяви, че планира нов конкурс за карикатури на пророка Мохамед, предаде Ройтерс. Преди повече от година Вилдерс отмени подобно събитие поради опасение от възможни нападения. Късно снощи Вилдерс публикува туит, призоваващ хората да изпращат карикатурите си на Мохамед. \"Свободата на словото трябва да надделее над насилието и ислямските фетви\", подчерта лидерът на най-голямата опозиционна партия в холандския парламент. През август 2018 г. Вилдерс отмени подобен конкурс, след като полицията арестува мъж, заплашващ да го убие заради тези планове, припомня Ройтерс. В същото време плановете за провеждане на конкурса доведоха до големи протести в Пакистан, организирани от ислямистката партия \"Техрик е Лабаик\", която призова ислямските страни да прекъснат връзките си с Холандия, припомня Ройтерс. Всякакви изображения на пророка Мохамед се смятат за богохулство в исляма. През 2005 г. датски вестник публикува карикатури на Мохамед, които предизвикаха протести в ислямския свят, както и няколко опита за убийство на главния му редактор. Десет години по-късно ислямистки бойци убиха 12 души при нападение срещу редакцията на френския всекидневник \"Шарли ебдо\" в Париж, след като изданието също публикува сатирични изображения на пророка Мохамед.", "date": "2019.12.29", "title": "Готвят нова провокация с карикатури на Мохамед"}
{"url": "https://www.standartnews.com/sport/v-ispaniya-se-gbarkat-ronaldo-se-vrshcha-v-real-madrid-410414.html", "text": "Голямата звазда Кристиано Роналдо може да осъществи сензационен трансфер още през януари, но може това да стане и през лятото. Според испанската телевизия „GOL“ 34-годишният португалец изненадващо ще се завърне в Реал (Мадрид). Новината обаче не отговоря на истината, тъй като е публикувана вчера, в деня на шегата в Испания. Твърди се, че президентът на „белия балет“ Флорентино Перес лично се е срещал с Роналдо и го е уговорил да се върне на „Сантяго Бернабеу“. Очакванията са опит за трансфер да бъде направен още през януари, а в краен случай през лятото. Португалецът игра за Реал (Мадрид) в периода 2009-2018 г. За това време спечели две шампионски титли на Испания, четири пъти Шампионската лига, три пъти Световното клубно първенство и още много трофеи. През лятото на 2018 г. петкратният носител на „Златната топка“ премина в Ювентус.През този сезон той изигра 14 мача в Серия „А“, в които има десет гола и една асистенция.", "date": "2019.12.29", "title": "В Испания се гъбаркат: Роналдо се връща в Реал Мадрид"}
{"url": "https://standartnews.com/svyat/ukrayna-i-rusnatsi-razmenyat-plennitsi-410419.html", "text": "Правителствени сили на Украйна и проруските сепаратисти в източната част на страната са започнали размяната на затворници, предадоха информационните агенции. Това се случва на фронтовата линия, в околностите на град Горловка, Донецка област. Киев и Донбас разменят пленници по формулата \"всички установени срещу всички установени\". Според договореното от лидерите на \"нормандската четворка\", украинските власти се предвижда да освободят 87 души, а Донецк и Луганск - 55.", "date": "2019.12.29", "title": "Украйна и руснаци разменят пленници"}
{"url": "https://standartnews.com/svyat/big-ben-shche-oglasi-london-s-kambanen-zvn-za-chng-410379.html", "text": "Камбаната на лондонската часовникова кула Биг Бен ще отбележи настъпването на Новата година, предаде Ройтерс. През последните две години емблематичната 96-метрова кула беше обвита със строително скеле заради работата по реставрацията й. Биг Бен ще отбележи за първи път настъпването на Нова година след реставрацията си. След началото на ремонта камбаните биеха само по случай важни събития. При реконструкцията беше възстановен емайла на четирите часовникови циферблата. Железните и каменни части бяха почистени, възстановени и боядисани отново. През март беше премахнато част от скелето. Тогава се разбра, че стрелките и цифрите на циферблатите са били боядисани в синьо, както според учените е бил оригиналният им цвят. Очаква се работата по реставрацията на часовниковата кула да приключи окончателно през 2021 година.", "date": "2019.12.29", "title": "Биг Бен ще огласи Лондон с камбанен звън за ЧНГ"}
{"url": "https://standartnews.com/svyat/grtsiya-padna-pod-vlastta-na-studa-snyag-i-led-410395.html", "text": "Продължава вълната с ниски температури и обилни снеговалежи в Гърция. Не се движат фериботите към част от егейските острови. Пътищата са заледени, предаде БНР. В област Атика, където се намира Атина, полицията затвори пътища. Снегът продължава да вали и движението на автомобили е само с вериги. В Евбеа спасиха студенти от автобус, потънал в снега. Температурите спаднаха до минусови стойности на много места в Гърция. Заледени участъци има по цялата пътна мрежа на страната, предупреждават полицаите и препоръчват внимателно шофиране. Забраниха движението на товарни камиони от Атина към град Ламия. Отново са прекъснати фериботните връзки към част от островите в Егейско море поради силни морски бури. Днес се очаква сняг и в северната част на Гърция с акцент на Халкидики. Студове и снеговалеж прогнозират синоптиците до началото на следващата година.", "date": "2019.12.29", "title": "Гърция падна под властта на студ, сняг и лед"}
{"url": "https://standartnews.com/svyat/grtsiya-dava-po-2000-evro-za-vsyako-koledno-bebe-410412.html", "text": "В Гърция гласуват дали да дадат по 2 000 евро за всяко дете, родено в Гърция навръх Коледа. Темата ще бъде обсъдена, когато парламентът възобнови работа през новата година, съобщава \"Фокус\". Допълнителният финансов стимул ще се прилага със задна дата, подчертават от редакцията на атински ежедневник. Първата половина на обезщетението в размер на 1 000 евро ще бъде изплатена незабавно на родителите, без да се изискват никакви документи. Останалите 1 000 евро ще бъдат предоставени 6 месеца след раждането на детето. \r\n \r\nДецата, родени в Гърция от граждани, които не са членки на Европейския съюз през 2020 г. и 2021 г., също ще получат обезщетението, при условие че майката законно и постоянно пребивава в Гърция от 2012 г. \r\n \r\n ", "date": "2019.12.29", "title": "Гърция дава по 2000 евро за всяко Коледно бебе"}
{"url": "https://standartnews.com/svyat/trgovskata-voyna-sashch-kitay-sbitie-na-2019-v-sveta-410403.html", "text": "„Може би събитието, което бе в най-голяма степен определящо за света, беше търговската война между САЩ и Китай. В този случай обаче имам основание за известен оптимизъм, защото в последните дни станахме свидетели на раздвижване на тези преговори в позитивна посока и поне някакво частично, макар и базово разбирателство между двете държави. Това събитие ни подсказва каква е външнополитическата активност и как се разбира тя от американския президент”. Така смята Мартин Табаков от Института за дясна политика определи приключващата вече година. „При годишния обзор, една от ключовите думи, които трябва да посочим, е „санкции”. Такива има не само в двустранните отношения между САЩ и Китай, но и по отношение на ЕС, който продължава санкциите срещу Русия, Турция и Иран. Смятам, че това е думата, която най-добре обобщава много от процесите, които наблюдавахме през 2019 г.”, посочи още Табаков пред Нова телевизия. „Смятам, че много от темите, които вълнуваха през настоящата година ще бъдат актуални и през 2020 г. Нямаме някакво развитие на ситуацията между Украйна и Русия. Друго важно събитие, което предстои са президентските избори в САЩ. Брекзит също ще бъде ключов през следващата година”, обобщи Мартин Табаков.", "date": "2019.12.29", "title": "Търговската война САЩ-Китай - събитие на 2019 в света"}
{"url": "https://standartnews.com/svyat/otkradnakha-nad-milion-evro-v-bitkoyni-410438.html", "text": "Френски предприемач, един от основателите на стартираща компания за цифрови технологии, открадна над един милион евро от нея като отмъщение за уволнението си, предава вестник Le Parisien, цитиран от БГНЕС. Компанията стартъп е създадена в Париж през 2013 г., развива успешна дейност и увеличава финансовото си състояние. Постепенно в нейното ръководство обаче възниква ожесточен конфликт заради различни гледни точки за това накъде трябва да се развива фирмата. Непрекъснатите спорове довеждат до уволнение на един от създателите й, специалист по електроника и дигитални технологии. Впоследствие безработният мъж напуска страната в опит да търси препитание в чужбина. Като отмъщение за уволнението си той успява да открадне 182 биткойна от компанията, стойността на които надвишава 1,1 млн. евро. Това е третата по големина кражба на криптовалута в историята на съвременна Франция. Незаконната операция е извършена напълно професионално в периода от декември 2018 г. до януари 2019 г. Уволненият служител е теглил сумата по електронен път няколко пъти, като е внимавал да тегли сума под определен минимум, за да не се задейства защитата, която алармира за злоупотреби. Ощетените работодатели са внесли жалба в Службата за борба с киберпрестъпността на прокуратурата в Париж. За няколко месеца разследващите разбрали кой е крадецът и 37-годишният бивш служител бил арестуван на 22 декември. Той е обвинен в няколко престъпления, предстои съдебен процес.", "date": "2019.12.29", "title": "Откраднаха над милион евро в биткойни"}
{"url": "https://standartnews.com/svyat/zhirinovski-predlaga-rusiya-da-ima-vitseprezident-410423.html", "text": "Водачът на Либералдемократическата партия на Русия (ЛДПР) Владимир Жириновски направи предложение за въвеждане на поста вицепрезидент в Русия. Политикът писа за това в своя канал Telegram . Според него подобна мярка ще позволи \"разтоварване на държавния глава\". \"Сега ръководителят на страната има огромна тежест от отговорности, въпреки че управленските функции биха могли да бъдат разделени между президента, неговия заместник и премиера\", заяви Жириновски. По-рано шефът на руските либералдемократи предложи да се намали мандатът на президента на Русия от шест на пет години. Освен това политикът подкрепи идеята за премахване на „последователната“ клауза от Конституцията относно възможността за заемане на най-високата лидерска позиция в страната.", "date": "2019.12.29", "title": "Жириновски предлага Русия да има вицепрезидент"}
{"url": "https://standartnews.com/biznes/prviyat-elektricheski-suv-na-volkswagen-idva-dogodina-410424.html", "text": "Броени дни преди края на 2019 година, Volkswagen потвърди, че освен на първите доставки на първия представител на изцяло новото електрическо семейство модели ID.- ID.3, ще станем свидетели и на началото на производството на изцяло новия и първи за марката електрически SUV автомобил. Електрическият SUV модел на Volkswagen беше анонсиран през 2017 година под формата на футуристичната концептуална разработка ID. CROZZ, представена за първи път по време на международното изложение в Шанхай. С обща мощност от 306 конски сили и максимална скорост на движение, електромобилът на марката е в състояние да предложи автономен пробег от до 500 километра, а при наличие на инсталация за бърз заряд, батерията му може да бъде презаредена до 80% за около 30 минути. Успоредно с това изявление, от Volkswagen потвърдиха за пореден път своята отдаденост на идеята за електрификацията на портфолиото си, като обявиха, че марката очаква реализираните представители на новото семейство ID. да достигнат 1.5 милиона единици пред 2025 година. Серийното производство на пионера на марката Volkswagen - ID.3, започна в началото на ноември тази година. Електромобилът се предлага в три основни версии, в зависимост от капацитета на интегрираната на борда батерия. Базовата модификация на електромобила ще бъде оборудвана с батериен блок с използваем капацитет от 45 kWh, което ще бъде достатъчно за изминаването на до 330 километра. От компанията обещават, че тук стартовата цена ще бъде под 30 000 евро. Следващата стъпка в модификационната гама на ID.3 е версия с 58 kWh батерия и пробег от до 420 километра, а третата е със 77 kWh и пробег от до 550 километра.", "date": "2019.12.29", "title": "Първият електрически SUV на Volkswagen идва догодина"}
{"url": "https://standartnews.com/svyat/talibanite-izbikha-17-militsioneri-v-afganistan-410422.html", "text": "Атака на талибаните в Северен Афганистан уби поне 17 местни милиционери, предаде \"Асошиейтед прес\". Атаката е била насочена към местния командир на полицията, който избягал невредим, заяви Джавад Хайри, говорител на губернатора на провинция Тахар, където е станало нападението. Местните афганистански милиции обикновено действат в отдалечени райони и са под командването или на министерствата на отбраната, или на вътрешните работи. Говорителят на талибаните Забихула Муджахид пое отговорност за нападението. Атаката дойде дори след като представители на талибаните заявиха, че може да има временно прекратяване на огъня. Талибаните преди това отказаха всички оферти за прекратяване на огъня от афганистанското правителство, с изключение на тридневно примирие през юни 2018 г. по повод празника Ид ал Фитр.", "date": "2019.12.29", "title": "Талибаните избиха 17 милиционери в Афганистан"}
{"url": "https://standartnews.com/svyat/putin-zvni-na-trmp-da-mu-blagodari-410450.html", "text": "Руският президент Владимир Путин проведе телефонен разговор с американския си колега Доналд Тръмп, съобщава сайтът на Кремъл. По време на разговора руският държаен глава е благодарил на американския президент за информацията, която помогнала да се предотврати извършването на терористични атаки в Русия. Информацията е предадена чрез специалните служби на САЩ. В петък ФСБ задържали двама руснаци, които възнамерявали да извършат тероризъм по време на новогодишните тържества в Санкт Петербург, съобщи РИА новости. През ноември Путин, на среща с офицери и прокурори по повод назначаването им на по-високи длъжности и назначаването на висши военни (специални) звания, заяви, че ФСБ е предотвратила 39 терористични престъпления от началото на годината.", "date": "2019.12.29", "title": "Путин звъни на Тръмп да му благодари"}
{"url": "https://standartnews.com/svyat/putin-vrshcha-pusheneto-po-letishchata-410443.html", "text": "Сред серията от закони, които руският президент Владимир Путин подписва от вчера, е и документът, който връща клетките за тютюнопушене по летищата. Според текста пушалните трябва да са разположени в зоните за вече регистрираните и преминали претърсванията пасажери, както и в транзитните зони. Клетките за пушачите трябва да бъдат изолирани от другите помещения така, че отвън никой да не може да вижда хората вътре. Освен това е задължително вентилационното оборудване. Пушенето в руските аерогари беше забранено през 2013 г. в рамките на „антитабачния закон“. Държавният глава подписа и закон, с който се разрешава вносът на нерегистрирани медикаменти, съдържащи наркотични или психотропни вещества, за оказване на медицинска помощ на конкретни пациенти, предаде ТАСС. Този федерален закон влиза в сила от 1 март догодина, но някои условия в документа ще станат действащи от 1 януари 2023 г.", "date": "2019.12.29", "title": "Путин връща пушенето по летищата"}
{"url": "https://www.standartnews.com/sport/shifrin-prodlzhava-da-pishe-istoriya-v-skite-410416.html", "text": "Американката Микаела Шифрин продължи и днес да пише историята на алпийските ски. Тя спечели убедително слалома за Световната купа в Лиенц и вече има на сметката си 64 успеха за СК. Пред нея при дамите е само Линдзи Вон с 82, но тя вече спря да кара. Шифрин финишира с 0,61 сек пред голямата си съперничка Петра Влъхова (Слвк). Трета е Мишел Гизин (Швейц) на 1,72 сек. За Шифрин днешния успех бе 43-и в слаломите за СК, като по този показател е №1. Идната седмица дамите ще карат на 4-и слалом за СК в Загреб.", "date": "2019.12.29", "title": "Шифрин продължава да пише история в ските"}
{"url": "https://www.standartnews.com/sport/grigor-trenira-nashite-v-sidni-video-410417.html", "text": "Българският отбор за ATP Cup продължава с тренировките в Австралия. В Сидни първата ни ракета Григор Димитров тренира Димитър Кузманов и Александър Донски. Кузманов качи в профилите си в социалните мрежи видео от заниманието на българския тим. Димитров ще бъде играещ капитан за България и като най-опитен предава уменията си на по-младите от него. Другите ни двама тенисисти - Александър Лазаров и Адриан Андреев, се очаква да пристигнат към 22:30 австралийско време, след като самолетът им имаше технически проблеми и на два пъти не можеха да потеглят от София.", "date": "2019.12.29", "title": "Григор тренира нашите в Сидни (видео)"}
{"url": "https://standartnews.com/sport/vrataryat-na-levski-stana-2-v-cherna-gora-410386.html", "text": "Вратарят Милан Миятович бе определен за Вратар №2 в Черна гора. Класацията бе направена от сайта footballdatabase.eu. Преди него в подреждането е 22-годишният Матия Шаркич, който е собственост на Астън Вила, но в момента играе под наем в Ливингстън. Стражът на сините оставя зад себе си Младен Божович, филип Джукич и Боян Жогович. \r\n \r\nМилан пристигна на \"Герена\" през лятото като свободен агент, след като договорът му с Будучност изтече. \r\n \r\nТой не пази само в един официален мач за Левски - срещу Спартак Варна за Купата на България. В шампионата Миятович успя да запази мрежата си суха в 11 от 20-те двубоя. 32-годишният вратар още три пъти не позволи топката да пресече голлинията му - в двата мача с Ру-жомберок от Лига Европа и домакинството на Черно море за купата.", "date": "2019.12.29", "title": "Вратарят на Левски стана №2 в Черна гора"}
{"url": "https://www.standartnews.com/sport/anglichani-izbyagakha-na-poluvreme-za-da-spestyat-unizhenie-410420.html", "text": "Абингдън Юнайтед бе напът да спечели най-знаменитата победа в клубната история, водейки с 8:0 на полувремето срещу вечния съперник Абингдън Таун, но съгражданите напуснаха стадион \"Норткорт Роуд\" на полувремето, за да си спестят допълнително унижение. Двата отбора играят в десетото ниво на футбола в Англия, като намиращият се на второ място Юнайтед гони промоция, докато Таун е на дъното в класирането с едва две победи през сезона. \r\n \r\nДомакините поведоха с 4:0 само в първите 15 минути и вкараха още четири гола до почивката, а футболистите на Абингдън Таун решиха да не излизат за подновяване на играта. Вместо това те оставиха своите екипи в съблекалнята за гости и напуснаха стадиона без обяснение. \r\n \r\n\"От 30 години съм във футбола, но не съм виждал подобно нещо. Водехме с 8:0 на полувремето, а мениджърът и футболистите им не се върнаха на терена за втората част. Имаше добра посещаемост от около 160 човека и те бяха също толкова потресени, колкото и ние самите. Искаме да печелим, но не по този начин\", каза секретарят на Юнайтед Джон Блекмор за ВВС. \r\n \r\nБрайън Кърк, президент на Таун, пък обясни следното: \"Миналата година имахме много проблеми, но се надявахме да ги оставим зад нас и да стабилизираме клуба. Не мога да коментирам ситуацията, защото първо трябва да се свържа с мениджъра\". През 2018 година играчите на Абингдън Таун сътвориха същия гаф, след като напуснаха терена при резултат 0:17 срещу друг съперник.", "date": "2019.12.29", "title": "Англичани избягаха на полувремето, за да спестят унижение"}
{"url": "https://www.standartnews.com/sport/sint-na-gundi-levski-e-na-prav-pt-video-410425.html", "text": "Синът на \"синята\" легенда Георги Аспарухов – Андрей, посети клубната експозиция на Левски и се запозна детайлно с всички предмети, разкриващи велики мигове от историята на клуба. Анди се върна назад към спомените и даде специално интервю за Лeвски ТВ, в което сподели своите впечатления от видяното, посочи своите любими мигове и разкри впечатленията си от сегашния отбор на \"сините\". \"Много емоционално, изключително съм щастлив, че има такова нещо. Това показва колко велик клуб е Левски. Не че някой се е съмнявял, но ако има някой от младите, който не знае след 10 минути тук може да се убеди, че Левски наистина е един велик клуб за България\", сподели Аспарухов. \"Аз знам много от историята на Левски, чух и неща, които не знаех. Интересно е да се върнеш назад във времето със снимки, флагчета, фланелки и емблеми. Има мачове, които помня. На някои от тях съм гонил топките, а в други съм бил в отбора. Много е вълнуващо. Беше крайно време да имаме такъв музей. Безкрайно съм благодарен и щастлив, че Левски има такъв хубав музей на футболния клуб. Без история няма нищо. Изключително много се радвам, че съм израснал на този стадион. С едни от най-великите футболисти, които са играли за Левски. С някои от тях съм играл, други са ми били треньори. Един отбор без история няма как да бъде взет насериозно. Историята показва на младите хора къде са и какво е било преди тях.  \"Много са любимите ми моменти, свързани с отбора. Губехме по 1-2 мача на година. Специално на \"Герена\", докато аз бях в тима се сещам само за един злополучен мач с Ботев Враца. Левски през годините е бил на най-високо ниво. Мачовете, които се помнят, са безброй. Аз помня двубои с Дуисбург, с Аякс. Бях част от отбора в знаменитите мачове с Щутгарт. Много са - радвам се, че ги има\", каза още синът на Гунди. \"Непрекъснато гледам мачове. Бият, падат - аз винаги си ги гледам и ще си ги гледам. Левски си е Левски. Ние ги съдим прекалено много ми се струва. Годините са различни, много неща са различни. В момента отборът е на прав път. Не може отбор като Левски да бъде 20 години зле. А зле за Левски е второ, трето място - всички го знаем. Аз много харесвам Дени Алар, който обаче не играе много. Станислав Костов за мен е един млад футболист, който има голямо бъдеще. Не може да вкараш 25-26 гола и да не си добър футболист\", добави още Аспарухов.", "date": "2019.12.29", "title": "Синът на Гунди: Левски е на прав път! (ВИДЕО)"}
{"url": "https://standartnews.com/sport/sport-i-futbol-po-televiziite-na-29-dekemvri-410388.html", "text": "11.00 ч Ски, слалом първи манш Лиенц, Eurosport1 12,00 ч Футбол, „Талантите на Ла Лига“ MAX sport 4  12,15 ч Ски, СК (м), супер Г за комбинация в Бормио Eurosport 1  12,25 ч Ски бягане, СК в Ленцерхайде Eurosport 2  13,45 ч Футбол, „Талантите на Ла Лига“ MAX sport 4  13,45 ч Ски, СК (ж), слалом в Лиенц Eurosport 1  14,00 ч Хокей на лед, „Металург“ - „Динамо“ (М) „Нова спорт“  15,15 ч Ски, СК (м), слалом за комбинация в Бормио Eurosport 1  16,00 ч Футбол, „Арсенал“ - „Челси“ „Диема спорт“ 2  17,00 ч Футбол, „Хъдърсфийлд“ - „Блекбърн“ „Диема спорт“  18,15 ч Ски, „Четирите шанци“ в Оберстдорф Eurosport 1  18,30 ч Футбол, „Ливърпул“ - „Уулвърхемптън“ „Диема спорт“ 2  19,30 ч Баскетбол, „Барселона“ - „Реал“ (М) „Нова спорт“  20,00 ч Футбол, „Манчестър С“ - „Шефилд Ю“ „Диема спорт“  22,00 ч NHL, “Сейнт Луис“ - „Уинипег“ MAX sport 2  1,00 ч NBA, “Торонто“ - „Оклахома С“ „Диема спорт“  4,30 ч NBA, “ЛА Лейкърс“ - „Далас“ „Диема спорт“ ", "date": "2019.12.29", "title": "Спорт и футбол по телевизиите на 29 декември"}
{"url": "https://www.standartnews.com/sport/livrpul-izprati-2019-a-s-pobeda-410451.html", "text": "Световният и европейски клубен шампион по футбол Ливърпул завърши 2019-та година с победа. Лидерът във Висшата лига на Англия надви вкъщи с 1:0 Уулвърхемптън, в мач от 20-ия кръг на английското футболно първенство. В 43-ата минута Лалана отклони дълго подаване към Садио Мане и той прати топката в мрежата за 1:0. В добавеното време на първата част Уулвс успя да стигнат до гол, който обаче бе отменен. През втората част двата отбора си размениха по няколко опасни атаки, но не можаха да си отбележат гол. Така Ливърпул завърши годината на първо място в класирането с актив от 55 точки, с 13 повече от втория Лестър.", "date": "2019.12.29", "title": "Ливърпул изпрати 2019-а с победа"}
{"url": "https://standartnews.com/sport/grigor-trenira-nashite-v-sidni-video-410417.html", "text": "Българският отбор за ATP Cup продължава с тренировките в Австралия. В Сидни първата ни ракета Григор Димитров тренира Димитър Кузманов и Александър Донски. Кузманов качи в профилите си в социалните мрежи видео от заниманието на българския тим. Димитров ще бъде играещ капитан за България и като най-опитен предава уменията си на по-младите от него. Другите ни двама тенисисти - Александър Лазаров и Адриан Андреев, се очаква да пристигнат към 22:30 австралийско време, след като самолетът им имаше технически проблеми и на два пъти не можеха да потеглят от София.", "date": "2019.12.29", "title": "Григор тренира нашите в Сидни (видео)"}
{"url": "https://www.standartnews.com/sport/pentyuro-zavrshi-godinata-s-pobeda-v-bormio-410430.html", "text": "Алекси Пентюро завърши 2019-а година с победа в световната купа по ски. Французинът триумфира 2:32,56 мин в първата алпийско комбинация (Супер-Г и слалом) за сезона, която се проведе в Бормио (Ит). Втори на 0,51 сек остана изненадващо Александър Аамод-Килде (Нор), а трети на 0,56 сек е Лойк Меяр (Швейц). За Алекси, който е актуалния световен шампион в комбинацията това бе 26-а победа за Световната купа. С нея той води за малкия трофей в АК със 100 т. За голямата Световна купа начело е Килде с 474 т, пред Доминик Парис (Ит) - 454 и Пентюро - 401. До момента са проведени 14 от 41 старта за СК. Следващия ще е на 5 януари - слалом в Загреб (Хърв) в който ще участва и българския №1 в ските Алберт Попов.", "date": "2019.12.29", "title": "Пентюро завърши годината с победа в Бормио"}
{"url": "https://standartnews.com/sport/uvolnikha-trenora-na-chukovete-v-angliya-410385.html", "text": "Уест Хем уволни мениджъра Мануел Пелегрини след загубата с 1:2 срещу Лестър Сити, която остави лондончаните на точка от зоната на изпадащите в английското футболно първенство. \"Разочаровани сме, че трябваше да вземем това решение\", каза съсобственикът на отбора Дейвид Съливан в изявление на клубния уебсайт. \"Въпреки това, отборът очевидно се нуждаеше от някаква промяна, за да се върне на правия път и да продължи да преследва целите, които си бяхме поставили през сезона. Действаме моментално, за да дадем достатъчно време на новия мениджър\", допълни Съливан.", "date": "2019.12.29", "title": "Уволниха треньора на \"чуковете\" в Англия"}
{"url": "https://standartnews.com/sport/v-ispaniya-se-gbarkat-ronaldo-se-vrshcha-v-real-madrid-410414.html", "text": "Голямата звазда Кристиано Роналдо може да осъществи сензационен трансфер още през януари, но може това да стане и през лятото. Според испанската телевизия „GOL“ 34-годишният португалец изненадващо ще се завърне в Реал (Мадрид). Новината обаче не отговоря на истината, тъй като е публикувана вчера, в деня на шегата в Испания. Твърди се, че президентът на „белия балет“ Флорентино Перес лично се е срещал с Роналдо и го е уговорил да се върне на „Сантяго Бернабеу“. Очакванията са опит за трансфер да бъде направен още през януари, а в краен случай през лятото. Португалецът игра за Реал (Мадрид) в периода 2009-2018 г. За това време спечели две шампионски титли на Испания, четири пъти Шампионската лига, три пъти Световното клубно първенство и още много трофеи. През лятото на 2018 г. петкратният носител на „Златната топка“ премина в Ювентус.През този сезон той изигра 14 мача в Серия „А“, в които има десет гола и една асистенция.", "date": "2019.12.29", "title": "В Испания се гъбаркат: Роналдо се връща в Реал Мадрид"}
{"url": "https://standartnews.com/sport/top-skiorite-ni-trenirat-pri-otlichni-usloviya-v-bansko-410399.html", "text": "Националите по ски алпийски дисциплини тренират при отлични условия в ски курорт №1 Банско. В момента температурата под \"Тодорка\" е -14 градуса. Треньорският щаб на алпийците и екипа на \"Юлен\" са подготвили перфектно трасе за слалом по което карат Алберт Попов, Камен Златков и останалите ни топ скиори. Попов се готви за слалома за световната купа в Загреб на 5 януари. Идната събота и неделя Златков ще стартира в слаломите за Европейската купа във Вожани (Фр).", "date": "2019.12.29", "title": "Топ скиорите ни тренират при отлични условия в Банско"}
{"url": "https://standartnews.com/sport/anglichani-izbyagakha-na-poluvreme-za-da-spestyat-unizhenie-410420.html", "text": "Абингдън Юнайтед бе напът да спечели най-знаменитата победа в клубната история, водейки с 8:0 на полувремето срещу вечния съперник Абингдън Таун, но съгражданите напуснаха стадион \"Норткорт Роуд\" на полувремето, за да си спестят допълнително унижение. Двата отбора играят в десетото ниво на футбола в Англия, като намиращият се на второ място Юнайтед гони промоция, докато Таун е на дъното в класирането с едва две победи през сезона. \r\n \r\nДомакините поведоха с 4:0 само в първите 15 минути и вкараха още четири гола до почивката, а футболистите на Абингдън Таун решиха да не излизат за подновяване на играта. Вместо това те оставиха своите екипи в съблекалнята за гости и напуснаха стадиона без обяснение. \r\n \r\n\"От 30 години съм във футбола, но не съм виждал подобно нещо. Водехме с 8:0 на полувремето, а мениджърът и футболистите им не се върнаха на терена за втората част. Имаше добра посещаемост от около 160 човека и те бяха също толкова потресени, колкото и ние самите. Искаме да печелим, но не по този начин\", каза секретарят на Юнайтед Джон Блекмор за ВВС. \r\n \r\nБрайън Кърк, президент на Таун, пък обясни следното: \"Миналата година имахме много проблеми, но се надявахме да ги оставим зад нас и да стабилизираме клуба. Не мога да коментирам ситуацията, защото първо трябва да се свържа с мениджъра\". През 2018 година играчите на Абингдън Таун сътвориха същия гаф, след като напуснаха терена при резултат 0:17 срещу друг съперник.", "date": "2019.12.29", "title": "Англичани избягаха на полувремето, за да спестят унижение"}
{"url": "https://standartnews.com/sport/mri-otkaza-da-igrae-za-atp-cup-410398.html", "text": "Трикратният шампион от Големия шлем Анди Мъри няма да вземе участие в Australian Open през новата 2020-та година. Британецът обяви, че не е успял да се възстанови навреме от контузията в слабините, която го преследва от известно време. Заради нея той отказа участие и на ATP Cup, където неговата Великобритания е в една група с България. Мъри е петкратен финалист в Мелбърн, а през миналата година изигра един двубой, който имаше шанс да се превърне в негов последен в тура. Този сценарий не се реализира и британецът се завърна на корта след операция и поставяне на изкуствена става, като дори спечели трофей на турнира в Антверпен. След това обаче се наложи нова почивка. \r\n\"Работих много здраво, за да се доведа до ситуация, при която ще мога да играя на топ ниво. Раочарован съм, че няма да мога да участвам в Австралия. След тазгодишното издание на турнира, когато изобщо не знаех дали ще играя тенис отново, бях много развълнуван да се завърна и да дам най-доброто от себе си, което прави разочарованието ми в момента още по-голямо\", призна Мъри. \"За съжаление, имах проблем и като предпазна мярка се налага да премина през това, преди да се завърна на корта за официални мачове\", призна той. \"Знам колко нетърпелив беше Анди да се завърне в Австралия и колко е разочарован, че няма да успее през 2020-та година. Последният му мач тук беше петсетова класика, която никой от нас, които го гледахме, няма да забрави. Неговата решителност и желязва воля бяха доказани пред всички ни. Именно този боен дух го накараха да се завърне, вместо да се откаже. Ще ни липсва през януари, желаем му най-доброто и бързо възстановяване и ог очакваме отново на корта скоро\", коментира директорът на австралийския тенис Крейг Тили. ", "date": "2019.12.29", "title": "Мъри отказа да играе за ATP Cup"}
{"url": "https://standartnews.com/sport/sint-na-gundi-levski-e-na-prav-pt-video-410425.html", "text": "Синът на \"синята\" легенда Георги Аспарухов – Андрей, посети клубната експозиция на Левски и се запозна детайлно с всички предмети, разкриващи велики мигове от историята на клуба. Анди се върна назад към спомените и даде специално интервю за Лeвски ТВ, в което сподели своите впечатления от видяното, посочи своите любими мигове и разкри впечатленията си от сегашния отбор на \"сините\". \"Много емоционално, изключително съм щастлив, че има такова нещо. Това показва колко велик клуб е Левски. Не че някой се е съмнявял, но ако има някой от младите, който не знае след 10 минути тук може да се убеди, че Левски наистина е един велик клуб за България\", сподели Аспарухов. \"Аз знам много от историята на Левски, чух и неща, които не знаех. Интересно е да се върнеш назад във времето със снимки, флагчета, фланелки и емблеми. Има мачове, които помня. На някои от тях съм гонил топките, а в други съм бил в отбора. Много е вълнуващо. Беше крайно време да имаме такъв музей. Безкрайно съм благодарен и щастлив, че Левски има такъв хубав музей на футболния клуб. Без история няма нищо. Изключително много се радвам, че съм израснал на този стадион. С едни от най-великите футболисти, които са играли за Левски. С някои от тях съм играл, други са ми били треньори. Един отбор без история няма как да бъде взет насериозно. Историята показва на младите хора къде са и какво е било преди тях.  \"Много са любимите ми моменти, свързани с отбора. Губехме по 1-2 мача на година. Специално на \"Герена\", докато аз бях в тима се сещам само за един злополучен мач с Ботев Враца. Левски през годините е бил на най-високо ниво. Мачовете, които се помнят, са безброй. Аз помня двубои с Дуисбург, с Аякс. Бях част от отбора в знаменитите мачове с Щутгарт. Много са - радвам се, че ги има\", каза още синът на Гунди. \"Непрекъснато гледам мачове. Бият, падат - аз винаги си ги гледам и ще си ги гледам. Левски си е Левски. Ние ги съдим прекалено много ми се струва. Годините са различни, много неща са различни. В момента отборът е на прав път. Не може отбор като Левски да бъде 20 години зле. А зле за Левски е второ, трето място - всички го знаем. Аз много харесвам Дени Алар, който обаче не играе много. Станислав Костов за мен е един млад футболист, който има голямо бъдеще. Не може да вкараш 25-26 гола и да не си добър футболист\", добави още Аспарухов.", "date": "2019.12.29", "title": "Синът на Гунди: Левски е на прав път! (ВИДЕО)"}
{"url": "https://www.standartnews.com/sport/italianski-klub-may-iska-bozhinov-410452.html", "text": "Валери Божинов е желан от последния в класирането в италианската Серия \"Б\" Ливорно, информират медии на Апенините. Нападателят, който тръгна за големия футбол именно от Ботуша, е сред най-вероятните нови попълнения за отбора, който отчаяно опитва да спаси мястото си в професионалния футбол. Ливорно е на 9 точки от зоната на баражите за оцеляване след края на сезона и на 10 точки от директното спасение. Ръководството назначи нов спортен директор в лицето на Виторио Кодзела, на когото възложи задачата да направи сериозна зимна селекция, с която да помогне за оцеляването на тима. Кодзела бе част от спортно-техническия екип на Лече в началото на века, когато Божинов дебютира за тима едва на 15-годишна възраст. \r\n ", "date": "2019.12.29", "title": "Италиански клуб май иска Божинов"}
{"url": "https://standartnews.com/sport/shifrin-prodlzhava-da-pishe-istoriya-v-skite-410416.html", "text": "Американката Микаела Шифрин продължи и днес да пише историята на алпийските ски. Тя спечели убедително слалома за Световната купа в Лиенц и вече има на сметката си 64 успеха за СК. Пред нея при дамите е само Линдзи Вон с 82, но тя вече спря да кара. Шифрин финишира с 0,61 сек пред голямата си съперничка Петра Влъхова (Слвк). Трета е Мишел Гизин (Швейц) на 1,72 сек. За Шифрин днешния успех бе 43-и в слаломите за СК, като по този показател е №1. Идната седмица дамите ще карат на 4-и слалом за СК в Загреб.", "date": "2019.12.29", "title": "Шифрин продължава да пише история в ските"}
{"url": "https://standartnews.com/sport/livrpul-izprati-2019-a-s-pobeda-410451.html", "text": "Световният и европейски клубен шампион по футбол Ливърпул завърши 2019-та година с победа. Лидерът във Висшата лига на Англия надви вкъщи с 1:0 Уулвърхемптън, в мач от 20-ия кръг на английското футболно първенство. В 43-ата минута Лалана отклони дълго подаване към Садио Мане и той прати топката в мрежата за 1:0. В добавеното време на първата част Уулвс успя да стигнат до гол, който обаче бе отменен. През втората част двата отбора си размениха по няколко опасни атаки, но не можаха да си отбележат гол. Така Ливърпул завърши годината на първо място в класирането с актив от 55 точки, с 13 повече от втория Лестър.", "date": "2019.12.29", "title": "Ливърпул изпрати 2019-а с победа"}
{"url": "https://standartnews.com/svyat/merkel-i-putin-podkrepyat-stroezha-na-severen-potok-2-410442.html", "text": "Президентът на Русия Владимир Путин и германският канцлер Ангела Меркел са се договорили в телефонен разговор днес да продължат да подкрепят газопроводния проект \"Северен поток-2\", предадоха Ройтерс и ТАСС, позовавайки се на съобщение на пресслужбата на Кремъл. Двамата лидери също така са споделили мнението, че трябва да бъдат засилени политическите и дипломатически усилия за разрешаване на кризата в Либия и са приветствали като положителна стъпка размяната на пленници между украинските правителствени сили и проруските сепаратисти в Източна Украйна.", "date": "2019.12.29", "title": "Меркел и Путин подкрепят строежа на Северен поток 2"}
{"url": "https://standartnews.com/sport/pentyuro-zavrshi-godinata-s-pobeda-v-bormio-410430.html", "text": "Алекси Пентюро завърши 2019-а година с победа в световната купа по ски. Французинът триумфира 2:32,56 мин в първата алпийско комбинация (Супер-Г и слалом) за сезона, която се проведе в Бормио (Ит). Втори на 0,51 сек остана изненадващо Александър Аамод-Килде (Нор), а трети на 0,56 сек е Лойк Меяр (Швейц). За Алекси, който е актуалния световен шампион в комбинацията това бе 26-а победа за Световната купа. С нея той води за малкия трофей в АК със 100 т. За голямата Световна купа начело е Килде с 474 т, пред Доминик Парис (Ит) - 454 и Пентюро - 401. До момента са проведени 14 от 41 старта за СК. Следващия ще е на 5 януари - слалом в Загреб (Хърв) в който ще участва и българския №1 в ските Алберт Попов.", "date": "2019.12.29", "title": "Пентюро завърши годината с победа в Бормио"}
{"url": "https://standartnews.com/sport/italianski-klub-may-iska-bozhinov-410452.html", "text": "Валери Божинов е желан от последния в класирането в италианската Серия \"Б\" Ливорно, информират медии на Апенините. Нападателят, който тръгна за големия футбол именно от Ботуша, е сред най-вероятните нови попълнения за отбора, който отчаяно опитва да спаси мястото си в професионалния футбол. Ливорно е на 9 точки от зоната на баражите за оцеляване след края на сезона и на 10 точки от директното спасение. Ръководството назначи нов спортен директор в лицето на Виторио Кодзела, на когото възложи задачата да направи сериозна зимна селекция, с която да помогне за оцеляването на тима. Кодзела бе част от спортно-техническия екип на Лече в началото на века, когато Божинов дебютира за тима едва на 15-годишна възраст. \r\n ", "date": "2019.12.29", "title": "Италиански клуб май иска Божинов"}
