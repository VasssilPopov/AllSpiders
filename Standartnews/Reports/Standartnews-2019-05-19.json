{"url": "https://standartnews.com/svyat/boytsi-na-idil-mozhe-da-minat-prez-blgariya-392407.html", "text": "Чуждестранни бойци, които бягат от Близкия изток след поражението на терористичната групировка \"Ислямска държава\" (ИДИЛ), може да се скрият сред бежанци и кандидати за убежище по Балканския миграционен път. Това заяви началникът на италианската национална полиция Франко Габриели на международна среща в Рим с участието на ръководителите на полицейските сили на балканските и други страни от Югоизточна Европа, съобщи агенция Синхуа. В шестото издание на годишната конференция Римски форум вчера участваха делегации от България, Албания, Босна и Херцеговина, Хърватия, Гърция, Република Северна Македония, Молдова, Черна гора, Румъния, Сърбия, Словения и Унгария, както и генералният секретар на Интерпол Юрген Щок, изпълнителният директор на Европейската агенция за гранична и брегова охрана Фабрис Леджери, заместник-изпълнителният директор на Европол Вил ван Вемерт и Снежана Малеева, генералният директор на Центъра по правоприлагане в Източна Европа. \"Въпреки че има значителен спад на миграционните потоци по средиземноморския маршрут, наблюдаваме възобновяване (на миграцията) по балканския маршрут\", заяви началникът на италианската полиция, цитиран от националната информационна агенция АНСА. Той предупреди, че \"този феномен, във връзка с поражението на \"Ислямска държава\", е причина за безпокойство за сигурността на Италия и Европа, защото един приток на чуждестранни бойци е възможен, а в някои случаи - и вероятен\". Под чуждестранни бойци се имат предвид гражданите на европейски страни, присъединили се към екстремистката групировка в Сирия и Ирак, отбелязва Синхуа. Виторио Рици, заместник-началник на италианската национална полиция, каза на срещата, че сътрудничеството и обменът на информация с балканските страни са от съществено значение за борбата с тероризма и разбиването на мафиотските организации, които развиват трансгранична дейност. На форума Италия предложи изграждането на Балканите на мрежа за по-ефективен обмен на информация между правоприлагащите органи, както и създаването на смесени сили за борба с трафика на мигранти, тероризма и организираната престъпност.", "date": "2019.05.18", "title": "Бойци на ИДИЛ може да минат през България"}
{"url": "https://standartnews.com/svyat/avstriya-na-bunt-sled-aferata-shchrakhe-392444.html", "text": "Хиляди се събраха за протест в центъра на Виена с искане да бъдат проведени нови избори, след като дясното правителство на Австрия бе разтърсено от корупционен скандал. Участниците в демонстрацията пред сградата на канцлерството непрекъснато се увеличаваха през деня и към 15.00 ч. местно време по данни на полицията бяха вече 5000, уточнява АПА, цитирана от БТА. Акцията протича мирно, макар и шумно. Протестът бе провокиран от скандала с тайно заснето видео, което показва как вицеканцлера и лидер на крайнодесните Хайнц-Кристиан Щрахе предлага държавни договори в замяна на политически услуги в Ибиза през 2017 г. По-рано днес Щрахе подаде оставка, която бе последвана и от тази на Йохан Гуденус, един от най-приближените му съратници. На демонстрацията присъстваха представители на Социалдемократическата партия, която след изборите през 2017 г. доброволно премина в опозиция заради ниския си рейтинг, поддръжници на партиите \"Нова Австрия\", \"Листа Петер Пилц\" и \"Зелените\". Коалиционното правителство на консервативната Австрийска народна партия (АНП) и дясната Австрийска партия на свободата (АПС) положи клетва през декември 2017 г. след парламентарните избори. В тях победи АНП, а АПС зае трето място след най-добрия си резултат от 15 години.  ", "date": "2019.05.18", "title": "Австрия на бунт след аферата \"Щрахе\""}
{"url": "https://standartnews.com/svyat/vitsekantslert-na-avstriya-khvrli-ostavka-zaradi-ruski-pari-392430.html", "text": "Австрийският вицеканцлер Хайнц-Кристиан Щрахе, ключова фигура в европейската крайна десница, подаде оставка броени дни преди изборите за ЕП, съобщи АФП. Причина за оттеглянето му стана скандално видео, заснето от \"Шпигел“ и \"Зюддойче цайтунг“, в което Щрахе обещава строителни проекти на мнима племенница на руски олигарх в замяна на дарения за неговата политическа формация. \"Представих оставката си на канцлера Курц и той я прие“, се посочва в изявление на Щрахе. По-рано днес вицеканцлерът настоя, че е станал жертва на \"целенасочена политическа атака\", която е използвала незаконни средства. След това той заяви, че напуска поста си, за да избегне по-нататъшно накърняване на репутацията на правителството. Записът е бил направен на испанския остров Ибиса още през юли 2017 г. - три месеца преди парламентарните избори в Австрия, които изведоха крайно дясната Партия на свободата до властта и направиха Щрахе втория човек в правителството.  ", "date": "2019.05.18", "title": "Вицеканцлерът на Австрия аут заради руски пари"}
{"url": "https://www.standartnews.com/lifestyle/cherveno-i-cherno-za-bala-na-zhltata-roza-392423.html", "text": "Магдалена Ралчева, президент на Зонта клуб София, дирижира изключително издание № 15 на Бала на жълтата роза. Изисканото събитие ознаменува и 100 години на световната женска организация „Зонта интернешънъл“– една от най-престижните марки за благородство. Неслучайно родни и международни випове се изявиха като спомосъществуватели в зала „София“ на хотел „Маринела“. Те събраха 53 000 лева за талантливите деца от Националното училище за танцово изкуство, както и за даровитите им връстници от музикалните школа в Широка лъка и Котел. „30 000 жени от 1600 клуба на планетата честват юбилея“, коментира Светлана Тилкова.  Астролог № 1 на България и уважаваната режисьорка бяха душата и сърцето на бала, този път под патронажа на мега звездата на балета Красимира Колдамова. Алена бе щастлива да посрещне своя педагог от Хореографското, което напуска в четвърти клас. Водещ беше самият Орлин Горанов. За търга, както винаги напоследък, микрофона грабна бизнес дамата Мая Косева, а като нейн асистент се разчевръсти очарователният и гласовит певец Владо Димов, преподавател в Консерваторията. Адвокат Биляна Тончева, една от най-тачените благотворителки в социума, спечели уникален нож за хартия от сребро, седеф и мелхиор, предоставен от личната колекция на столичния кмет Йорданка Фандъкова. Мирела Ненчова, която е следващият президент на Лайънс клуб Витоша, се включи в наддаването за изключителна икона. Бизнесдамата, собственик на галериите SSG, предостави първокласни бижута, които пък извоюва адвокат Искра Стефанова, както и прекрасна фруктиера, сътворена в Мурано от XIX век, която отиде при Марина Вълканова и съпруга й. Д-р Тиана Николова /„Свети Лазар“/ инвестира сериозна сума, за да се сдобие с чудесна картина на прославения Николай Панайотов. Графика на Евгений Босяцки - българския Анри Матис, също беше сред лотовете.  \r\nОрлин Горанов обра овации соло и в компанията на исконната си творческа партньорка Кристина Димитрова, Владо  Димов и Цвети Радойчева също получиха своите аплодисменти. Дамите от Зонта клуб София постигнаха своеобразен рекорд – 200 души бяха купили куверти за Бала на жълтата роза, а събраната от аукциона и томболата сума е почти два пъти по-голяма от миналогодишната. \r\nДрес кодът беше класически – червено, черно, златисто, сребристо, екрю като няколко от най-екстравагантните дами грееха в тематично жълто. Мария Конакчиева от Френския институт грабна погледите с тоалет на \"Гучи\". ", "date": "2019.05.18", "title": "Червено и черно за Бала на жълтата роза"}
{"url": "https://standartnews.com/svyat/ruskinya-ili-latviyka-zapali-skandala-v-avstriya-392440.html", "text": "Ден след като в Австрия гръмна най-големия политически скандал за последното десетилетие, все още остава мистерия, която е жената, която взе главата на вицеканцлера Хайнц Кристиан Щрахе, разклати кабинета на Себастиян Курц и е на път да обърка както евроизборите в страната, така и да предизвика предсрочен вот. Безпрецедентният скандал с Австрийската партия на свободата е заради тайно записано видео, разпространено от германските медии Spiegel и Süddeutsche Zeitung. От него става ясно как през юли 2017 година, месеци преди изборите за парламент, шефът на партията, който сега е вицеканцлер – Щрахе, обещал на предполагаема племенница на руски олигарх строителни проекти в замяна на помощ за партията в изборите. Срещата се състояла във вила в Ибиса, малко преди парламентарните избори. Там австрийския политик, заедно с партийния си заместник отдъхвали. Рускинята им заявила, че желае да инвестира поне четвърт милиард евро в Австрия, а също така и да поеме австрийската водища медия Kronen Zeitung. В замяна Щрахе обещал в компенсация държавни договори, които да бъдат пренасочени от известната строителна компания Strabag, известна у нас с ремонта на покрива на летището по времето на царя. Щрахе предложил на племенницата и лицензи за хазарт. Днес вицеканцлера си посипа главата с пепел, обяви, че напуска кабинета, но заяви, че въпросната роднина на олигарх не била рускиня, а латвийка. Случката става все по-заплетена, защото Щрасе разказа още как две жени са говорили с летуващия тогава с него зам. председател на партията Йохан Гудену, но той бил в пияно състояние заради смъртта на баща си. Двете латвийки били майка и дъщеря, които искали да се преместят във Виена и да вложат парите си там. След записания разговор обаче жените изчезнали и никой от партията повече не ги е виждал. Според немските издания обаче става дума за рускиня, чието име е Алена Макарова. Но също така твърдят, че вилата, в която са обсъждали сделките за милиони, е била цялата опасана в камери и не е ясно, ако това е било постановка, защо е била направена точно тогава, три месеца преди изборите. Бях в състояние на алкохолно опиянение, което е било използвано злоумишлено. Беше глупаво, безотговорно, беше грешка, заяви днес на пресконференция Щрахе и обеща не само да излезе веднага от кбинета, но и че още утре ще предаде председателяския пост в партията на сегашния министър на транспорта Норберт Хофер. От партията си отива и авера му в злополучната вила. Дали обаче тези оставки са достатъчни, за да се спаси кабинетът на Себастиян Курц? Австрийската информационна агенция APA съобщава, цитирайки кръговете на АПС, че десните популисти целят да продължат коалицията с министъра на транспорта Норберт Хофер като вицеканцлер, но това е малко вероятно. Нови избори обаче също не са изключени: в няколко австрийски медии се твърди, че Курц би прекъснал коалицията АПС. Чака се изявление на Курц по късно днес. Социалдемократическа партия на Австрия, която е в опозиция, вече поиска оставки, а либералната партия Neos очертава нови избори като \"неизбежни\".  ", "date": "2019.05.18", "title": "Рускиня или латвийка запали Скандала в Австрия"}
{"url": "https://www.standartnews.com/sport/spodeleni-igri-sbrakha-stotitsi-na-vitosha-392450.html", "text": "С голям спортен празник със значим социален ефект се превърнаха първите \r\nв историята „Споделени игри“ на Витоша. На Игликина поляна над 400 деца \r\nи младежи показаха силна социална ангажираност с помощта си за това \r\nхората в неравностойно положение да могат също да бъдат активни и да се \r\nзанимават с физически упражнения. \r\nПразникът бе открит от евродепутата Андрей Ковачев, който пожела на \r\nприсъстващите да се забавляват със спортните и туристически активности и \r\nблагодари за силната отдаденост на благородната кауза. С топли думи към \r\nприсъстващите се обърнаха Дойчин Боянов от СК „Вертикален свят“, Ваня \r\nРътарова от ПП „Витоша“, а организацоинният секретар на София – \r\nевропейска столица на спорта“ Анатоли Илиев обяви, че се осигурява един \r\nуред за спорт за хората в затруднено положения. \r\nВсички присъстващи имаха възможност да се включат в 15 спортни и \r\nразвлекателни активности. От ранна утрин капитаните на отделните отбори, \r\nподпомагани от доброволци, преподаватели в НСА и членове на асоциация на \r\nхората в риск подготвяха отделните сетове за бадминтон, футбол, алпийски \r\nтролей, бягане за незрящи с придружител, гимнастически и фитнес уреди, \r\nдисккетчър, ориентиране, подвижни игри с голяма топка, работни ателиета, \r\nспортно катерене, теглене на въже, тенис на маса, туристически преход, \r\nхендбайк, щафета с жулиен колички, шахмат и др. \r\nПразникът премина с участието на над 400 младежи от столични училища, в \r\nразличните дейности се включиха и деца в приемни семейства. \r\nГолямата цел на проявата не бе единствено социалният ефект на самите \r\nактивности, а и заснемането и производството на кратък филм, който ще \r\nбъде предоставен и презентиран във всички училища в София, а по-късно и \r\nв страната. По този начин у децата и младежите ще се формира още \r\nпо-толерантно и ангажиращо отношение към хората с физически увреждания и \r\nтехните проблеми в съвременното общество. \r\nСилен интерен предизвика и позиционираната по време на празника на \r\nИгликина поляна мобилна фотоизложба на „София – европейска столица на \r\nспорта“. Този път фотосите бяха на тема „85 години Витоша“, уникални \r\nснимки показват в 20 големи платна историята и богатството на планината. \r\nБлаготворителната инициатива продължава \r\n„Споделените игри“ се явяват продължение на добилата огромна популярност \r\nинициатива в помощ на хората в неравностойно положение. По идея на \r\nДойчин Боянов и със съдействието на 16 суперспортисти през април 2018 \r\nгодина бе осъществен проектът „Един ден на Витоша“. Той бе организиран \r\nот СК \"Вертикален свят\", Фондация „София – Европейска столица на спорта“ \r\nи Дирекция на Природен парк „Витоша“ в партньорство с Национална спортна \r\nакадемия \"Васил Левски\" и спомоществуватели. \r\nИнициативата имаше благотворителна цел – да подпомогне кампанията \r\n„Витоша – достъпна за всички“ и да набере средства за изграждане на алея \r\nи спортни площадки в местността Игликина поляна за хора с физически \r\nувреждания. Ефектът бе продължен с организирането на фокусиралия огромен \r\nинтерес филм „Един ден на Витоша“ в кино „Люмиер“ през юли и дебютното \r\nиздание на спортния фест „НДК – 360“ през септември същата година. В \r\nкрайна сметка чрез благотворителната кампания бяха събрани над 10 000 \r\nлв., които бяха инвестирани в строителството и завършването на спортни \r\nсетове за хора в неравностойно положение на Игликина поляна. \r\nСега, с успешното първо издание на „Споделени игри“, организаторите \r\nдекларираха силна амбиция да продължат дейностите по тази \r\nблаготворителна инициатива.", "date": "2019.05.18", "title": "\"Споделени игри\" събраха стотици на Витоша"}
{"url": "https://standartnews.com/sport/spodeleni-igri-sbrakha-stotitsi-na-vitosha-392450.html", "text": "С голям спортен празник със значим социален ефект се превърнаха първите \r\nв историята „Споделени игри“ на Витоша. На Игликина поляна над 400 деца \r\nи младежи показаха силна социална ангажираност с помощта си за това \r\nхората в неравностойно положение да могат също да бъдат активни и да се \r\nзанимават с физически упражнения. \r\nПразникът бе открит от евродепутата Андрей Ковачев, който пожела на \r\nприсъстващите да се забавляват със спортните и туристически активности и \r\nблагодари за силната отдаденост на благородната кауза. С топли думи към \r\nприсъстващите се обърнаха Дойчин Боянов от СК „Вертикален свят“, Ваня \r\nРътарова от ПП „Витоша“, а организацоинният секретар на София – \r\nевропейска столица на спорта“ Анатоли Илиев обяви, че се осигурява един \r\nуред за спорт за хората в затруднено положения. \r\nВсички присъстващи имаха възможност да се включат в 15 спортни и \r\nразвлекателни активности. От ранна утрин капитаните на отделните отбори, \r\nподпомагани от доброволци, преподаватели в НСА и членове на асоциация на \r\nхората в риск подготвяха отделните сетове за бадминтон, футбол, алпийски \r\nтролей, бягане за незрящи с придружител, гимнастически и фитнес уреди, \r\nдисккетчър, ориентиране, подвижни игри с голяма топка, работни ателиета, \r\nспортно катерене, теглене на въже, тенис на маса, туристически преход, \r\nхендбайк, щафета с жулиен колички, шахмат и др. \r\nПразникът премина с участието на над 400 младежи от столични училища, в \r\nразличните дейности се включиха и деца в приемни семейства. \r\nГолямата цел на проявата не бе единствено социалният ефект на самите \r\nактивности, а и заснемането и производството на кратък филм, който ще \r\nбъде предоставен и презентиран във всички училища в София, а по-късно и \r\nв страната. По този начин у децата и младежите ще се формира още \r\nпо-толерантно и ангажиращо отношение към хората с физически увреждания и \r\nтехните проблеми в съвременното общество. \r\nСилен интерен предизвика и позиционираната по време на празника на \r\nИгликина поляна мобилна фотоизложба на „София – европейска столица на \r\nспорта“. Този път фотосите бяха на тема „85 години Витоша“, уникални \r\nснимки показват в 20 големи платна историята и богатството на планината. \r\nБлаготворителната инициатива продължава \r\n„Споделените игри“ се явяват продължение на добилата огромна популярност \r\nинициатива в помощ на хората в неравностойно положение. По идея на \r\nДойчин Боянов и със съдействието на 16 суперспортисти през април 2018 \r\nгодина бе осъществен проектът „Един ден на Витоша“. Той бе организиран \r\nот СК \"Вертикален свят\", Фондация „София – Европейска столица на спорта“ \r\nи Дирекция на Природен парк „Витоша“ в партньорство с Национална спортна \r\nакадемия \"Васил Левски\" и спомоществуватели. \r\nИнициативата имаше благотворителна цел – да подпомогне кампанията \r\n„Витоша – достъпна за всички“ и да набере средства за изграждане на алея \r\nи спортни площадки в местността Игликина поляна за хора с физически \r\nувреждания. Ефектът бе продължен с организирането на фокусиралия огромен \r\nинтерес филм „Един ден на Витоша“ в кино „Люмиер“ през юли и дебютното \r\nиздание на спортния фест „НДК – 360“ през септември същата година. В \r\nкрайна сметка чрез благотворителната кампания бяха събрани над 10 000 \r\nлв., които бяха инвестирани в строителството и завършването на спортни \r\nсетове за хора в неравностойно положение на Игликина поляна. \r\nСега, с успешното първо издание на „Споделени игри“, организаторите \r\nдекларираха силна амбиция да продължат дейностите по тази \r\nблаготворителна инициатива.", "date": "2019.05.18", "title": "\"Споделени игри\" събраха стотици на Витоша"}
{"url": "https://standartnews.com/regionalni/general-toshevo-protestira-sreshchu-otrovenata-voda-392429.html", "text": "Жители на Генерал Тошево  протестираха днес срещу продължилото над три седмици дни на безводие в квартал \"Пастир\" и мудната реакцията на институциите. Протестиращите ги обвиняват в липса на прозрачност и настояват в най-кратки срокове водата да бъде изследвана в акредитирана лаборатория, за да се докаже, че е безопасна за пиене. Докато това не стане, протестите щели продължат. Генералтошевци поискаха да бъде повдигнато обвинение срещу извършителя на отравянето на водата.  \r\n   Като необясним прецедент определи случилото се с питейната вода в  кв. \"Пастир\" кметът на общината Валентин Димитров. Според него не е нормално  заложените изисквания в Наредба номер 9 за чистотата на питейната вода да не могат да бъдат осъществени в нито една лаборатория. \r\n \"Може да има отлагания. Тръбопроводът ни е от 1950 година и оттогава не е подменя. Трябва да бъде подменена цялата водопроводна система\", смята организаторът на протестното шествие Росица Стоева \r\n  Протестиращите настояха и за системен контрол от регионалната здравна инспекция - Добрич, над земеделските производители и пестицидите, които ползват. ", "date": "2019.05.18", "title": "Генерал Тошево протестира срещу отровената вода"}
{"url": "https://standartnews.com/sport/profesorski-polufinal-v-turnira-na-standart-392438.html", "text": "Много емоции имаше в първия ден от 16-ото издание на турнира по тенис на \"Стандарт\" - \"Лидерите\". След отлична игра и много пот хвърлен на корта до полуфиналите в неделя в майсторската група над 55 достигнаха двама известни професори. Кардиохирургът проф. Генчо Начев и партньора му Коста Денчев ще спорят за място на финала срещу водещия политолог проф. Георги Карасимеонов и Любен Параланов (на снимката). Полуфиналът ще стартира в 10,00 ч на кортовете на водещия спортен комплекс \"ДЕМА\" в Младост 1А. В другия мач, който ще определи финалистите в тази група се срещат Георги Тодоров/Калин Савов и приятната изненада поднесана от артиста Александър Александров и Вили Мощев. При \"младите\" до 55 г многократният победител Иван Каневчев и новия му партньор Петър Котев ще спорят от 11 за титлата с тандема Стефан Божинов/Румен Димитров. Доста оспорвана бе битката и при смесените двойки, където играха 6 тандема. Вкрайна сметка за купите осигурени от БФТ ще спорят Катерина Генова/Мартин Стойков и Поли Пеева/Пламен Божков. Финалът ще е не преди 11,30 ч. 16-ото издание на \"Лидерите\" се провежда с подкрепата на Fibank, \"Спорт Депо\", София - евростолица на спорта, Doppel herz, \"Уилсън\", \"Бонония Естейт\" и Виенски салон \"Романс\".", "date": "2019.05.18", "title": "Професорски полуфинал в турнира на \"Стандарт\""}
{"url": "https://standartnews.com/svyat/avstriyski-vitsekantsler-se-zamesil-s-ruski-oligarkh-392404.html", "text": "Скандал се разрази в Австрия с вицеканцлера и лидер на крайнодясната Австрийска партия на свободата (АПС) Хайнц-Кристиан Щрахе, който бил записан тайно от две германски издания да обещава строителни проекти на мнима племенница на руски олигарх в замяна на дарения за неговата формация. Аферата, която се разрази броени дни преди изборите за Европейски парламент, поставя под натиск управляващата коалиция, като опозицията поиска оставката на Щрахе, а канцлерът Себастиан Курц планира да направи днес изявление по случая, предаде ДПА. Видеозаписът бе публикуван вчера от списание \"Шпигел\" и вестник \"Зюддойче цайтунг\". Той е бил направен на испанския остров Ибиса още през юли 2017 г. - три месеца преди парламентарните избори в Австрия, които изведоха АПС до властта и направиха Щрахе втория човек в правителството, уточнява БТА. Жената на записа се представя като племенница на руски олигарх и казва, че иска да инвестира около 250 милиона евро в Австрия. Щрахе й обяснява как да дари пари на неговата партия посредством сигурна неправителствена организация. Лидерът на АПС дава на жената да разбере, че може да се надява да получи строителни проекти, които преди са били поверявани на голямата австрийска компания Щрабаг (Strabag). \"Тя получава всички проекти, които Щрабаг получава сега\", е цитиран да казва Щрахе от \"Шпигел\". Австрийският вицеканцлер освен това съветва жената да купи най-големия вестник в страната - \"Кронен цайтунг\" - който след това да го подкрепи по време на предизборната кампания. Някои от журналистите в медията обаче ще трябва да бъдат сменени, отбелязва той и добавя: \"Ще доведем петима нови и ще ги настаним там. Това е сделката.\" Срещата е била организирана от Йохан Гуденус - политик от АПС, който е учил в Русия и е в управителния съвет на Австрийско-руското дружество за приятелство. Щрахе и Гуденус признали за срещата, след като били попитани от германски медии. В писмено изявление лидерът на АПС отбелязва, че на няколко пъти е казал на жената, че австрийското законодателство трябва да бъде спазено. Записът потвърждава тези негови думи, потвърждава \"Шпигел\". Щрахе освен това твърди, че става въпрос за \"строго частна\" среща в \"небрежна, спокойна ваканционна атмосфера с пиене във весела обстановка\". Канцлерът Себастиан Курц от консервативната Австрийска народна партия (АНП) е свикал кризисна среща късно снощи, предаде Ройтерс. Курц ще направи днес изявление по случая, съобщи неговият говорител, цитиран от ДПА. Агенцията отбелязва, че въпреки че АНП и АПС управляваха съвместно досега до голяма степен в хармония, през последните седмици на повърхността се появиха напрежения заради връзки на крайнодясната партия с екстремистко, ксенофобско движение. Опозицията поиска оставката на Щрахе и нови парламентарни избори, предаде ТАСС. Сметната палата на Австрия пък поиска от АПС да даде разяснения за своето финансиране.", "date": "2019.05.18", "title": "Австрийски вицеканцлер се замесил с руски олигарх"}
{"url": "https://standartnews.com/sport/grisho-pochna-s-pobeda-v-zheneva-392439.html", "text": "Григор Димитров се класира за втория и финален квалификационен кръг на турнира на червени кортове в Женева, който е от категория АТП 250. Българинът се наложи с 6:4, 6:3 над представителя на домакините Марк-Андреа Хюстлер, който е №276 в ранглистата. \r\nПробив в десетия гейм се оказа достатъчен на българина да поведе в резултата. През втората част Димитров направи брейк за 4:2, а при 5:2 и сервис на Хюстлер пропусна 3 мачбола, преди да затвори срещата на собствено подаване след час игра. \r\nВъв финалния квалификационен кръг Димитров ще се изправи срещу италианеца Томас Фабиано, който е №100 в ранглистата на АТП. \r\nПобедата е първа за Димитров под ръководството на временния наставник Радек Щепанек.", "date": "2019.05.18", "title": "Гришо почна с победа в Женева"}
{"url": "https://standartnews.com/sport/tsska-sofiya-veche-na-1-tochka-ot-ludogorets-392449.html", "text": "Футболистите на ЦСКА - София вече са само на 1 точка от лидера в Първа лига Лудогорец на върха в класирането. В последната среща от 34-тия кръг в първата шестица \"червените\" надвиха в Стара Загора Берое с 1:0. Голът отбеляза Тиаго в 16-ата минута, след удар от границата на наказателното поле. Два кръга преди края на първенството начело продължава да бъде Лудогорец, но вече само на точка пред ЦСКА София.", "date": "2019.05.18", "title": "ЦСКА-София вече на 1 точка от Лудогорец"}
{"url": "https://standartnews.com/sport/gimnastichkite-s-otboren-bronz-ot-evro-2019-392447.html", "text": "Отборът на България по художествена гимнастика донесе бронзов медал в отборната надпревара на Европейското първенство в Баку (Азербайджан). Боряна Калейн, Катрин Тасева и Невяна Владинова, както и ансамбъла за девойки в състав Яна Момчилова, Моника Заркова, Маргарита Василева, Александра Кьосева, Жанина Георгиева и Карина Димитрова се окичиха с отличията и така дублираха постижението на страната ни от шампионата през 2017-а в Будапеща (Унгария). Българките събраха сбор от 202.075 точки. Той се формира въз основа на шестте най-силни оценки на индивидуалистките, които изиграха общо 8 съчетания, и двете оценки от изиграванията на ансамблите. Така след сборовете на Тасева (63.675), Калейн (62.500) и Владинова (40.050) и сбора на ансамбъла 35.850, България влезе в топ 3. Отново, както преди две години пред България са тимовете на Русия и Беларус. „Сборная“ завоюва златните отличия след общ сбор от 216.225 точки (Дина Аверина – 66.375, Арина Аверина – 63.775 и Александра Солдатова, ансамбъл-девойки – 44.925 точки). Беларус постигна втория по сила резултат – 206.000 точки (Анастасия Салос – 62.450, Катерина Галкина - 60.450, Алина Арнаско – 40.550 и ансамбъл-девойки – 42.050). Четвъртата позиция остана за Италия с оценка 192.750 точки. ", "date": "2019.05.18", "title": "Гимнастичките с отборен бронз от Евро 2019"}
{"url": "https://standartnews.com/sport/ludogorets-i-levski-ne-se-pobedikha-392445.html", "text": "Лудогорец по опасния път към осмата поредна шампионска титла. Разградчани имаха нужда от задължителна победа в домакинството на Левски, но направиха 1:1 в това голямо дерби и подариха пореден шанс на преследвача си ЦСКА да мечтае, че може да го свали от върха. След постна първа част домакините откриха от дузпа в самото начало на второто полувреме чрез Козмин Моци, а в тази ситуация Деян Иванов от \"сините\" беше изгонен с директен червен картон.  Но Драгош Григоре си изпроси втори жълт картон от състава на \"орлите\" в 69-та минута и обърна всичко с краката нагоре за тима си. Само три минути след това Живко Миланов изравни от пряк свободен удар, а в края и Абел Анисе си изкара втори жълт картон, за да остави тима си с деветима на терена и да секне ентусиазма му в последните минути в търсене на успеха. ", "date": "2019.05.18", "title": "Лудогорец и Левски не се победиха"}
{"url": "https://standartnews.com/biznes/fibank-otbelyaza-20-godishen-yubiley-vv-varna-392427.html", "text": "Fibank (Първа инвестиционна банка) отпразнува 20-годишен юбилей в морската столица Варна. Банката отбеляза празника със стилно събитие в своя клон на бул. „Генерал Колев” 113, на което присъстваха над 150 клиенти и партньори. Водещ на коктейла беше Андрей Арнаудов, а за музикалната програма се погрижиха красивите дами от трио „Хипнотик”. 20 години след откриването на първия клон на банката във Варна през 1999 г., Fibank продължава да отбелязва високи резултати в района. Към момента 100 служители на най-голямата българска банка обслужват над 80 000 клиенти в 11 офиса в област Варна. Домакинът на събитието, управителят на клон Варна г-н Иван Сердаров, поздрави гостите и служителите. Той благодари на клиентите за доверието през годините и изказа признателност  към всички служители на банката във Варна и региона. „За мен като управител на най-големия клон Варна е изключително важно, че всички колеги работим в екип. Това ни помага да посрещнем всяко предизвикателство и заедно с общи усилия да продължим да вървим напред”, добави г-н Сердаров. На елегантния коктейл присъстваха Изпълнителните директори и членове на УС на Fibank г-жа Севдалина Василева и г-н Чавдар Златев, Главният финансов директор и член на УС на банката г-н Живко Тодоров и членът на УС г-жа Надя Кошинска. Събитието завърши с приказна заря, която оцвети небето над града.", "date": "2019.05.18", "title": "Fibank отбеляза 20-годишен юбилей във Варна"}
{"url": "https://standartnews.com/kultura/google-bilal-asani-ot-frantsiya-shche-specheli-evroviziya-392400.html", "text": "Google състави рейтинг на десетте финалисти на международния музикален конкурс Евровизия въз основа на анкети сред ползвателите на търсачката в интернет. „Още днес вие можете да разберете кой ще победи според ползвателите на Google, ако точките бъдат присъдени на страните за това колко активно техните участници се търсят от жители на други страни”, гласи изявление на компанията. Най-популярен сред интернет потребителите е представителят на Франция Билал Асани, на второ място е нестандартната група Хатари от Исландия. Челната тройка в проучването на Google приключва със Сергей Лазарев от Русия. Също така интерес сред потребителите предизвикват участниците от Холандия, Беларус, Кипър, Швейцария, Италия, Сан Марино и Швеция. „През 2017 г. системата на Google за точкуване правилно предсказа победителя в конкурса, а през 2018 г. първото място на Евровизия зае един от фаворитите на интернет аудиторията“, съобщава пресслужбата на компанията. Финалът на Евровизия ще се проведе в събота вечер в Тел Авив, където представители от 26 страни ще се състезават за първо място в популярния музикален конкурс.", "date": "2019.05.18", "title": "Google: Билал Асани от Франция ще покори Евровизия"}
{"url": "https://standartnews.com/kultura/zapochna-noshchta-na-muzeite-vkhod-svoboden-392443.html", "text": "Над 50 музеи и галерии в София вече отвориха вратите си за Нощта на музеите. Тя се провежда за 15-а поредна година. Всички участници са подготвили изложби, концерти, ателиета, прожекции и разнообразни арт прояви. Входът е свободен. Националният исторически музей ще представи миналото, настоящето и бъдещето на българските традиции. Освен постоянните експозиции в НИМ, временните изложби, които ще могат да бъдат разгледани, са „Съкровищата на Земята”, „Мозайка на занаяти” и „Старото злато - магия и символика”. Посетителите в Националния музей „Земята и хората“ ще могат да се насладят на постоянните и временни експозиции, както и на програма подготвена специално за събитието. Интересна програма обявява и Националният военноисторически музей. Входът за постоянната хронологична и външната експозиция на музея, както за най-новата изложба „На борда на флотската история“, ще бъде безплатен от 18.00 до 23.00 ч. „Мистерия в кутия“ е предизвикателството, което НВИМ ще отправи към своите посетители в Нощта на музеите. Водени единствено от своите сетива, те ще трябва да откриват какво е скрито в тайнствени кутии, а мобилно приложение ще ги провокира да разгадаят загадките. Инсталацията за пръв път ще запознае софийската публика с част от предстоящата нетрадиционна изложба на НВИМ – „Музеят – неочакван, отворен, споделен“, която ще бъде открита в края на май в Пловдив. Посетителите на Националния антропологичен музей ще имат възможността да измерят телесния си състав и да изследват децата за плоскостъпие. Програмата включва още конкурс с награди за детска рисунка „Човекът от бъдещето“, беседи в обновената постоянна експозиция и теглене на томбола с парични награди. В Националния етнографски музей ще можете да видите изложбите „ВРЕМЕНА И ХОРА - живите традиции на България“, „Кой създава и кой използва дантела“, „Ръцете на СедянкаТА“ и изложба на рисувани яйца, украсени от момчета и момичета от домовете за деца лишени от родителска грижа, както и да участвате в демонстрации на шита и совалкова дантела. От 16.00 ч. група „СедянкаТА“ организира демонстрации на совалкова дантела за всички желащи да научат повече за дантелиерството като занаят и изкуство. От 18.00 ч. в зала 19 ще се проведе и представяне на Регионален център за опазване на нематериалното културно наследство в Югоизточна Европа под егидата на ЮНЕСКО. Темата на презентацията е „Живите наследства на Югоизточна Европа през дейността на Регионалния Център в София“. Национален археологически институт с музей, освен постоянната си експозиция, ще представи и новооткритите изложби „Цветни картини от Древен Рим: мозайки от Капитолийските музеи“ и постерната изложба на римски мозайки от България. Националният природонаучен музей ще отвори вратите си с постоянната си експозиция. Националният литературен музей ще открие Нощ на музеите с поетически рецитал по повод 100-годишнината от рождението на един от знаковите български поети на ХХ век Александър Геров, чийто архив преди година стана достояние на музея, благодарение на проф. Божидар Кунчев. Вечерта е под наслов „ТРЯБВА В НЕЩО ДА СЕ ВЯРВА, В НЕЩО ХУБАВО И ПРОСТО…“. Литературната проява ще бъде открита от поета Атанас Капралов, директор на НЛМ. Актьорът Стоян Чобанов ще изпълни емблематични стихотворения на големия поет. Поканени са за участие изявени съвременни писатели, сред които литературният критик проф. Божидар Кунчев, поетите Недялко Йорданов, Георги Константинов, Иван Цанев, Даря Хараланова, Надежда Захариева, Виолета Христова, Иван Есенски, Димитър Милов, Райчо Русев, Елена Алекова и др. Те ще споделят спомени и размисли за творчеството на Александър Геров, ще рецитират негови и свои стихове. За първи път в Европейска нощ на музеите се включва и Галерия „Сердика” с изложбата съвременна живопис “Everything will be alright”, или „Всичко ще бъде наред” с автор Росица Гецова. Това е и последният ден, в който експозицията може да бъде видяна.", "date": "2019.05.18", "title": "Започна Нощта на музеите, вход свободен"}
{"url": "https://standartnews.com/kultura/vkhod-svoboden-za-evropeyskata-noshch-na-muzeite-392403.html", "text": "За 15-а поредна година София отбелязва Европейската нощ на музеите. Повече от 50 галерии и музеи са подготвили интересна програма, включваща изложби, концерти, ателиета, прожекции и разнообразни арт прояви. Входът е свободен. Националният исторически музей ще представи миналото, настоящето и бъдещето на българските традиции. Освен постоянните експозиции в НИМ, временните изложби, които ще могат да бъдат разгледани, са „Съкровищата на Земята”, „Мозайка на занаяти” и „Старото злато - магия и символика”. Посетителите в Националния музей „Земята и хората“ ще могат да се насладят на постоянните и временни експозиции, както и на програма подготвена специално за събитието. Интересна програма обявява и Националният военноисторически музей. Входът за постоянната хронологична и външната експозиция на музея, както за най-новата изложба „На борда на флотската история“, ще бъде безплатен от 18.00 до 23.00 ч. „Мистерия в кутия“ е предизвикателството, което НВИМ ще отправи към своите посетители в Нощта на музеите. Водени единствено от своите сетива, те ще трябва да откриват какво е скрито в тайнствени кутии, а мобилно приложение ще ги провокира да разгадаят загадките. Инсталацията за пръв път ще запознае софийската публика с част от предстоящата нетрадиционна изложба на НВИМ – „Музеят – неочакван, отворен, споделен“, която ще бъде открита в края на май в Пловдив. Посетителите на Националния антропологичен музей ще имат възможността да измерят телесния си състав и да изследват децата за плоскостъпие. Програмата включва още конкурс с награди за детска рисунка „Човекът от бъдещето“, беседи в обновената постоянна експозиция и теглене на томбола с парични награди. В Националния етнографски музей ще можете да видите изложбите „ВРЕМЕНА И ХОРА - живите традиции на България“, „Кой създава и кой използва дантела“, „Ръцете на СедянкаТА“ и изложба на рисувани яйца, украсени от момчета и момичета от домовете за деца лишени от родителска грижа, както и да участвате в демонстрации на шита и совалкова дантела. От 16.00 ч. група „СедянкаТА“ организира демонстрации на совалкова дантела за всички желащи да научат повече за дантелиерството като занаят и изкуство. От 18.00 ч. в зала 19 ще се проведе и представяне на Регионален център за опазване на нематериалното културно наследство в Югоизточна Европа под егидата на ЮНЕСКО. Темата на презентацията е „Живите наследства на Югоизточна Европа през дейността на Регионалния Център в София“. Национален археологически институт с музей, освен постоянната си експозиция, ще представи и новооткритите изложби „Цветни картини от Древен Рим: мозайки от Капитолийските музеи“ и постерната изложба на римски мозайки от България. Националният природонаучен музей ще отвори вратите си с постоянната си експозиция. Националният литературен музей ще открие Нощ на музеите с поетически рецитал по повод 100-годишнината от рождението на един от знаковите български поети на ХХ век Александър Геров, чийто архив преди година стана достояние на музея, благодарение на проф. Божидар Кунчев. Вечерта е под наслов „ТРЯБВА В НЕЩО ДА СЕ ВЯРВА, В НЕЩО ХУБАВО И ПРОСТО…“. Литературната проява ще бъде открита от поета Атанас Капралов, директор на НЛМ. Актьорът Стоян Чобанов ще изпълни емблематични стихотворения на големия поет. Поканени са за участие изявени съвременни писатели, сред които литературният критик проф. Божидар Кунчев, поетите Недялко Йорданов, Георги Константинов, Иван Цанев, Даря Хараланова, Надежда Захариева, Виолета Христова, Иван Есенски, Димитър Милов, Райчо Русев, Елена Алекова и др. Те ще споделят спомени и размисли за творчеството на Александър Геров, ще рецитират негови и свои стихове. За първи път в Европейска нощ на музеите се включва и Галерия „Сердика” с изложбата съвременна живопис “Everything will be alright”, или „Всичко ще бъде наред” с автор Росица Гецова. Това е и последният ден, в който експозицията може да бъде видяна.", "date": "2019.05.18", "title": "Вход свободен за Европейската нощ на музеите"}
{"url": "https://www.standartnews.com/sport/startira-16-oto-izdanie-na-turnira-na-standart-392418.html", "text": "Стартира 16-ото издание на най-дългогодишният тенис турнир организиран от медия \"Лидерите\" за купите на \"Стандарт\" и БФТ. На отлично подготвените кортове на водещия спортен комплекс в София \"ДЕМА\" 25 двойки (мъже и жени) започнаха надпреварата за атрактивните награди от FIbank, \"Спорт депо\", \"Бонония естейт\" и Doppel herz. Сред тазгодишните участници са известният кардиохирург проф. Генчо Начев, политологът проф. Георги Карасимеонов, бизнесмените Валери Костадинов, Бойчо Николов, бизнесдамите Диди Божинова и Таня Дикова, много артисти, журналисти и бизнесмени. Турнирът по традиция бе открит от Мариана Ненова, управител на СК \"ДЕМА\", Георги Дончев от БФТ и Пламен Вълков. Днес са срещите в групите, а полуфиналите и финалите са в неделя (19 май) от 10,00 ч. Турнирът е и с благотворителна цел. Със средствата дарени от участниците ще се проведе детски \"Мастърс\" през септември.", "date": "2019.05.18", "title": "Стартира 16-ото издание на турнира на \"Стандарт\""}
{"url": "https://www.standartnews.com/sport/profesorski-polufinal-v-turnira-na-standart-392438.html", "text": "Много емоции имаше в първия ден от 16-ото издание на турнира по тенис на \"Стандарт\" - \"Лидерите\". След отлична игра и много пот хвърлен на корта до полуфиналите в неделя в майсторската група над 55 достигнаха двама известни професори. Кардиохирургът проф. Генчо Начев и партньора му Коста Денчев ще спорят за място на финала срещу водещия политолог проф. Георги Карасимеонов и Любен Параланов (на снимката). Полуфиналът ще стартира в 10,00 ч на кортовете на водещия спортен комплекс \"ДЕМА\" в Младост 1А. В другия мач, който ще определи финалистите в тази група се срещат Георги Тодоров/Калин Савов и приятната изненада поднесана от артиста Александър Александров и Вили Мощев. При \"младите\" до 55 г многократният победител Иван Каневчев и новия му партньор Петър Котев ще спорят от 11 за титлата с тандема Стефан Божинов/Румен Димитров. Доста оспорвана бе битката и при смесените двойки, където играха 6 тандема. Вкрайна сметка за купите осигурени от БФТ ще спорят Катерина Генова/Мартин Стойков и Поли Пеева/Пламен Божков. Финалът ще е не преди 11,30 ч. 16-ото издание на \"Лидерите\" се провежда с подкрепата на Fibank, \"Спорт Депо\", София - евростолица на спорта, Doppel herz, \"Уилсън\", \"Бонония Естейт\" и Виенски салон \"Романс\".", "date": "2019.05.18", "title": "Професорски полуфинал в турнира на \"Стандарт\""}
{"url": "https://www.standartnews.com/sport/grisho-pochna-s-pobeda-v-zheneva-392439.html", "text": "Григор Димитров се класира за втория и финален квалификационен кръг на турнира на червени кортове в Женева, който е от категория АТП 250. Българинът се наложи с 6:4, 6:3 над представителя на домакините Марк-Андреа Хюстлер, който е №276 в ранглистата. \r\nПробив в десетия гейм се оказа достатъчен на българина да поведе в резултата. През втората част Димитров направи брейк за 4:2, а при 5:2 и сервис на Хюстлер пропусна 3 мачбола, преди да затвори срещата на собствено подаване след час игра. \r\nВъв финалния квалификационен кръг Димитров ще се изправи срещу италианеца Томас Фабиано, който е №100 в ранглистата на АТП. \r\nПобедата е първа за Димитров под ръководството на временния наставник Радек Щепанек.", "date": "2019.05.18", "title": "Гришо почна с победа в Женева"}
{"url": "https://standartnews.com/sport/startira-16-oto-izdanie-na-turnira-na-standart-392418.html", "text": "Стартира 16-ото издание на най-дългогодишният тенис турнир организиран от медия \"Лидерите\" за купите на \"Стандарт\" и БФТ. На отлично подготвените кортове на водещия спортен комплекс в София \"ДЕМА\" 25 двойки (мъже и жени) започнаха надпреварата за атрактивните награди от FIbank, \"Спорт депо\", \"Бонония естейт\" и Doppel herz. Сред тазгодишните участници са известният кардиохирург проф. Генчо Начев, политологът проф. Георги Карасимеонов, бизнесмените Валери Костадинов, Бойчо Николов, бизнесдамите Диди Божинова и Таня Дикова, много артисти, журналисти и бизнесмени. Турнирът по традиция бе открит от Мариана Ненова, управител на СК \"ДЕМА\", Георги Дончев от БФТ и Пламен Вълков. Днес са срещите в групите, а полуфиналите и финалите са в неделя (19 май) от 10,00 ч. Турнирът е и с благотворителна цел. Със средствата дарени от участниците ще се проведе детски \"Мастърс\" през септември.", "date": "2019.05.18", "title": "Стартира 16-ото издание на турнира на \"Стандарт\""}
{"url": "https://standartnews.com/kultura/dni-na-blgarskata-kultura-se-provezhdat-v-kipr-392414.html", "text": "С Дни на българската култура, които започват днес в Кипър, сънародниците ни честват 24 май, съобщава БНТ. Десетото поредно издание на българските културни празници се организира от Съюза на българите в Кипър и е посветено и на 20-годишнината от неговото създаване. Празничната програма се открива днес от българското училище „Народни будители“ в Паралимни, което чества своята 10-а годишнина. В тържествата по случай 24 май и неговия юбилей ще участват българчета и от други градове на острова. Празнично шествие на българските училища под звуците на „Върви, народе възродени” ще премине по улиците на Паралимни, последвано от голям концерт. В неделя в Никозия ще се състои камерен концерт на български музиканти, работещи на острова, и на кипърски музиканти, завършили в България. Книгата „От пожълтелите ми страници“ на маестро Мирослав Господинов - известен български хоров диригент, пианист и музикален критик, който близо 30 години преподава в Кипър, ще бъде представена в Никозия на 29 май. Празничен концерт по случай 24 май с участието на народни певци и танцови състави от България, Кипър и Русия, се организира с подкрепата на сдружението „Българи зад граница“ на 19 май в Лимасол. Проявите и на двете български организации са под егидата на българското посолство.", "date": "2019.05.18", "title": "Дни на българската култура се провеждат в Кипър"}
{"url": "https://standartnews.com/kultura/ivan-shopov-folklort-ne-e-bastun-392420.html", "text": "Две години след невероятния успех на „Канатица“ - дебютния съвместен албум на мултидисциплинарния музикант, продуцент и диджей Иван Шопов и вокалната фолклорна група „Авигея“, екипът се събра отново за поредно предизвикателство - „Kanatitsa - Remixed”. Продукцията е с участието на изявени чуждестранни и български артисти: 10 уникални композиции, вдъхновени от българския фолклор и пречупени по съвсем нов начин – ремиксирани от повече от дузина майстори на електронния звук от цял свят, както и от най-изявените родни представителни на електронното звучене. \r\nСъвършено единство от приказни народни вокали, съвременни бийтове, преминаващи през гамата на електронните стилове ембиънт, ню джаз, дъбстеп и дръменбейс, съчетани с кавал, китара, пиано.  \r\nУникалният продукт позиционира класическия български фолклор на съвременната международна музикална сцена. Премиерата на „Kanatitsa – Remixed” е на 18 май в новия Music Jam Club с мащабен 8-часов маратон с над 12 артиста. Това е първото съвместно участие на Иван Шопов и „Авигея“ в София от година насам - и точно след завръщането им от мащабното турне в САЩ и Канада. - Иван, завръщате се от турне в Щатите и Канада - къде и как ви посрещнаха там? \r\n- Посрещнаха ни много добре. С момичетата от „Авигея“ опознахме представители на българското общество – занесохме им от нашата музика и вдъхновение.  Посетихме Торонто, Чикаго, Сан Диего и Лос Анджелис. Срещнахме се със студенти по музика в LACC в Лос Анджелис по покана на Милен Киров, който преподава там -и успяхме да им предадем от магията на нашата музика в обстойна лекция. \r\n- Повече българи или повече американци имаше в концертните зали? \r\n- В Чикаго преобладаваха българите, тъй като там е и най-голям броят им в Щатите, но в Сан Диего, Лос Анджелис и Торонто чужденците бяха не по-малко от сънародниците.  \r\n- Вие от години гастролирате из света - как, според вас, се променят сънародниците ни извън България? \r\n- Според мен хората извън България се променят толкова, колкото се променяме и ние тук. Те следят какво се случва в България доста активно и през призмата на тамошната реалност дават добри съвети и практики, които, ако някак си успеят да се приложат у нас, би било много добре. Често срещам и хора, на които им е  тъжно за избора  им да са далеч от родината, но така се е подредил животът им. Но затова пък всяко мило благо нещо, идващо от България, влиза директно в сърцата им.  \r\n- Какво иска да слуша най-често публиката? \r\n- Има последователи за различните ми музикални проекти, но напоследък родните меломани все повече искат да слушат добре направени съвременните стилове. Много от младите пътуват до фестивали в Европа, ходят на концертите на големи групи и диджеи в България, което помага за разширяването на кръгозора и на желанието да се търси по-стойностен звук и преживяване. Когато имаш избор, има и развитие. А откакто съществуват платформи като Spotify, музиката стана много по-достъпна до хората. Кураторите на плейлисти донякъде променят вкусовете на слушателите. \r\n- Мислите ли, че народната ни музика заема достатъчно висок пиедестал, какъвто й се полага по право? \r\n- Народната ни музика претърпява постоянни трансформации - кои по-стойностни, кои – не. Но най-важното е, че се движи постоянно в различни посоки и не е забравена и подценена. Това колко високо я слагаме в ежедневието,  зависи и от подбора на съвременни интерпретации. Навлизайки в повече дълбочина покрай проектите ми с Теодосий Спасов и „Авигея“, осъзнах каква важна роля има всеки музикант, който се стреми да я направи по-атрактивна и стойностна за широката публика. Ако само се “подпре” върху  нея като на бастун, без да й дава нужното уважение, това бързо се разбира и тя поевтинява. Затова е важно първо да я обикнеш истински преди да заложиш на нея като източник за вдъхновение.  \r\n- По Академия сте художник - имате ли време да рисувате и какво рисувате?   \r\n- Да, рисувам доста често пак, понеже през януари се дипломирах като магистър в специалност „Графика“ в НХА и това ми даде ново вдъхновение за картини и графични серии. След като завърших бакалавърска степен през 2006-а, музиката ме пое на нейните криле и рисуването остана като на втори план. Но никога не съм спирал да рисувам и да изразявам себе си през това изкуство. Много пъти музиката ми се ражда от принципите на рисуването, а не от нотите и стандартните похвати за композиране. Рисуването е пряко свързано с намирането на идеи във всеки аспект. Ако се хвана, че не рисувам на ум, значи нещо много ме е разтревожило.  \r\n- Казвате за себе си, че сте \"целенасочен като будист\" - какво ви изгради, какви качества пуснахте в действие, за да стигнете от Троян до световните сцени?  \r\n- Най-важното качество е  \r\nтърпението, което ми помага да преследвам мечтите си, да следвам вътрешното си „Аз“ по пътя напред. Неуморният дух и неспирното вдъхновение са ме изградили като творец. Във времето,  надмогвайки несгодите по пътя ми успях да възпитам стабилна ценностна система, с която по-лесно разбирам кое е правилно и кое грешно. За да има добри резултати един творец,  не трябва да спира. Иначе препятствията и времето ще го откажат. Само тогава можеш да разбереш, че пътят от Троян до световната сцена е 160 километра и няколко самолета. \r\n- Какво ви притеснява в действителността, която ни заобикаля тук и сега? \r\n- Неуредиците и непукизма на голяма част от обществото. Замърсяването на околната среда и нежеланието на много от хората да им е красиво. Ние сме малка държава, но имаме всичко необходимо като история и природа, за да привличаме хора от целия свят и да развиваме културата и икономиката. Това, което ни липсва, е може би увереността, че с повече труд, сплотеност и любов нещата ще потръгнат за всички ни. \r\n- Как оценявате дереджето на хората на изкуството в България?     \r\n- Бих искал да има повече успели хора на изкуството, които да пътуват постоянно по света и да донасят работещи модели, с които да се развива обществото тук. Дережето е добро, но може да стане и по-добро, когато мрънкането се замени с действие и приемственост към по-глобални идеи и действия. Както се казва, мисли глобално - действай локално. С времето надблюдавам сериозен подем на алтернативната сцена в България.", "date": "2019.05.18", "title": "Иван Шопов: Фолклорът не е бастун"}
{"url": "https://www.standartnews.com/sport/ludogorets-i-levski-ne-se-pobedikha-392445.html", "text": "Лудогорец по опасния път към осмата поредна шампионска титла. Разградчани имаха нужда от задължителна победа в домакинството на Левски, но направиха 1:1 в това голямо дерби и подариха пореден шанс на преследвача си ЦСКА да мечтае, че може да го свали от върха. След постна първа част домакините откриха от дузпа в самото начало на второто полувреме чрез Козмин Моци, а в тази ситуация Деян Иванов от \"сините\" беше изгонен с директен червен картон.  Но Драгош Григоре си изпроси втори жълт картон от състава на \"орлите\" в 69-та минута и обърна всичко с краката нагоре за тима си. Само три минути след това Живко Миланов изравни от пряк свободен удар, а в края и Абел Анисе си изкара втори жълт картон, за да остави тима си с деветима на терена и да секне ентусиазма му в последните минути в търсене на успеха. ", "date": "2019.05.18", "title": "Лудогорец и Левски не се победиха"}
{"url": "https://standartnews.com/kultura/mayli-sayrs-stava-kadr-na-netfliks-392416.html", "text": "Майли Сайръс ще участва в един епизод от новия пети сезон на култовия сериал на Нетфликс „Black Mirror“. Трейлърът бе пуснат в „YouTube“ - в него виждаме прочутата певица в ролята на музикантка, която се опитва да избегне тревогите на реалния свят с помощта на виртуална технология. Все още не са ясни заглавията на епизодите, нито тяхната дължина. Освен поп дивата в новия сезон ще се включат звездите от киновселената на „Марвел“ Антъни Маки, Пом Клементиев и Ангури Райс, Андрю Скот от „Шерлок“, Тофър Грейс, Яхя Абдул Матийн втори от „Аквамен“, Дамсън Идрис, Никол Бехари, Мадисън Давенпорт и Луди Лин. Петият сезон на „Black Mirror“ ще излезе на 5 юни по Нетфликс. \r\n ", "date": "2019.05.18", "title": "Майли Сайръс става кадър на Нетфликс"}
{"url": "https://standartnews.com/kultura/dobromir-manev-zaminakh-za-amerika-po-lyubov-392417.html", "text": "Добромир Манев – един от най-харизматичните мъже на театъра и киното в България, играл дълги години в Младежкия и в две-трети от родните филми, през последните десетилетия прави изложби из Новия и Стария свят. В картините му се оглеждат страстите, спомените и сънищата на артиста космополит. Маршрутите и експозициите го отвеждат от Калифорния до Тайланд, от Финикс до Дряново, от Париж и Рим до Пловдив и Варна. С него винаги е изящната му и изискана съпруга Любомира – дама от БГ сой, която дълги години работи и живее в САЩ. Всъщност именно заради тяхната съдбовна любов като от романите Добри Манев напуска сцената в родината, за да замине за Америка. Така ролите под прожекторите и пред камерите на 70 продукции остават в историята. В началото на кариерата си Добри трябва да влезе в кожата на Овчаря в „Козият рог“, но в същото време поема ангажимент за „Голямата победа“ на Васил Мирчев. И Методи Андонов вика Милен Пенев. „Миленчо беше велико момче – нямаше как да му сърдя“, казва днес Манев. С усмивка си спомня овациите след „Архангелите не играят флипер“, „Тримата мускетари“, „Носорози“, „Занаятие убийство“... \r\nСега Добромир Манев-Ману отново е във фокуса, но със своите „Живописни видения“ в столичната галерия „Финес“. На откриването се събраха състуденти от легендарния клас на Методи Андонов от ВИТИЗ – Стефан Мавродиев, Елена Райнова, Меглена Караламбова, Марин Янев... Физически отсъстваше само Кольо Манев –братът на Добри. Големият художник, който си отиде миналата година навръх рождения си ден, много харесал картината със стола, нарисувана от Манев по-младши. Като я видял по скайпа, я запазил за личната си колекция.   - Какво ви вдъхновява, господин Манев?  \r\n- Темите са вечни, колоритът и усещанията – също. Наблюдавам живота, наслаждавам се на природата. Особено близо до нея съм в Славейково - до Дряновския манастир. Наша приятелка, която срещнахме в Щатите, ни разказа за селото и ни покани да го видим. Влюбихме се и купихме къща – Янтра е наблизо, старият ни дъб е на 400 години, славеите пеят, залезите са магически... Израснал съм в София, но се оказа, че земята ме вдъхновява. Насадих домати, станаха изключително вкусни. Всичко е минало през ръцете ми – ремонтът, розите и другите цветя, плодните дръвчета...   Във Вирджиния също имаме къща с градина – край брега на океана. Реят се облаци, които понякога придобиват дори човешки и животински образи. Фантазията ми е доста неудържима. Сънищата ми са странни, необясними, абсурдни. 30-те години на сцената също са останали у мен, а киното е допринесло за условното виждане на света. Но само артистът забелязва необикновеното във всекидневието и го превръща в изкуство. Мигът от живота остава за вечността, ако имаш дарба. Но колкото и да е многообразен светът, той е един и същ. В Америка също има извънземни красоти – като каньоните. Не могат да се обяснят – никога няма да разберем как и защо Господ ги е създал. Когато купихме къщата във Вирджиния, се оказа, че тя буквално е вплетена с гигантско дърво. Минаха години и стана ясно, че трябва да се отреже – можеше да се стовари върху къщите наоколо при бурите. Беше ни ужасно мъчно, но нямаше как. Запазих си клон.  Сложих го в контейнера с багажа за България, когато започнахме да се пренасяме. Митничарите във Варна се втрещиха – не можеха да повярват, че е от любимия ни дъб – и дълго време не освобождаваха багажа. Чудеха се  кой е тоя идиот  Не му е чиста работата, явно е луд. Може би си мислеха, че  има тайник с наркотици.  \r\n- Къде другаде по света сте усещал прилив на творческа енергия? \r\n- В Тайланд. Хората са невероятни  – добри, усмихнати, никой не повишава глас. Плажовете са диви и чисти  - с кристална вода. Към 6 часа вечерта започва невъобразим шум – всички животни и птици в джунглата започват да общуват. Човек не може да си го представи в цялата му какафония, ако не я чуе. Невероятни светове, невероятни цветове – рибите минават покрай теб от шарени по-шарени. Приключение. Будизмът – тази спокойна и мъдра религия – възпитава  отношение към всяко живо същество. В Тайланд обожават кучетата – те са навсякъде, млади и здрави, стари и болни.  Най-забавен е пазарлъкът – за всичко: започват от 100, за да стигнеш до 10.  \r\n- В „Няма нищо по-хубаво от лошото време“ на вашия учител Методи Андонов и в „Бартер“ на Атанас Киряков играете художник – кога в театъра се разчу, че рисувате? \r\n- Винаги съм рисувал, но не съм мислел, че ще се занимавам професионално. На празници и купони в Младежкия всеки демонстрираше талант или хоби извън актьорския занаят. Спомням си, че веднъж купиха две от трите ми картини. Правех го за удоволствие, за приятели... Дядо ни е рисувал, баща ни беше архитект, но и много талантлив художник. Живеех заедно с брат ми в онези романтични времена, когато той учеше в Художествената гимназия. Тогава Ван Гог беше основният герой. Всички се стремяха да му подражават – на него, на Рембранд... В ателието на Кольо гледах с широко отворени очи, дълбоко усещах и попивах миризмата на боите... Много по-късно си позволих в ателието му в Париж да нарисувам нещо върху платното, което беше приготвил върху статива. Анди Лекарски много ме похвали.  \r\n- Когато рисувате, мислите ли какво би казал Кольо Манев? \r\n- Винаги е бил много сдържан. Много хареса един стол – масло. Показах му картината по скайпа. Веднага каза: „Да не я продадеш на друг – аз ще я купя. Искам я“. Никога не съм си позволявал да се сравнявам с него. Но направихме две общи изложби – огромно  \r\nудоволствие, велико преживяване.   \r\n- Как избрахте актьорлъка? \r\n- Всичко тръгна от драм състава, после – при Асен Траянов в Пионерския дворец. Влязох в прочутия и много задружен клас на Методи Андонов – особен човек, изключително силна личност, невероятно ерудиран, голям интелектуалец. Изумителен. Той ни възпита в отношение към театъра, киното, живописта... Докато обсъждахме творби на велики художници, ни питаше: Каква музика чувате в тази картина? Научи ни да бъдем хора. \r\n- Имаше ли конкуренция между вас – все страхотни мъже: Ламбо, Милен Пенев, вие? \r\n- Естествено, нали някой трябва да получи ролята. Първият ми филм беше „Мъже“ – оттам ми тръгна името. Но актьорството е мимолетна работа. Киното остарява много бързо. Мъчително е. \r\n- Защо напуснахте Младежкия театър? \r\n- Имах някакви неприятности с директора, чието име дори не помня. Бяха много мрачни времена – 1996-а. Но не се оплаквам от нищо. Когато нещо трябва да се роди – в случая демокрацията, винаги има мъки. Хората много бързо забравят от къде сме тръгнали. А и  свободата е тежък ангажимент Няма съмнение, че разликата между предишното ни битие и днешната ни свобода е огромна.  През социализма имаше виц – ако отворят границата, в България ще останат само Тодор Живков и Политбюро. Ние, естествено, се сравняваме с Европа – но тя е с векове пред нас. Още се чудим дали е било турско робство или османско владичество, а през тези столетия тук не е имало нито литература, нито изкуство. Просветлението идва едва при Паисий, за да започне да пише. Българите все пак успяват само за 100 години да се върнат не само на картата, но и в културното пространство – и това не е за пренебрегване. Имаме много талантливи и свестни хора. Но лошото ни е, че постоянно се оплакваме. Че се ненавиждаме един друг – защото порцията е малка и е трудно да бъде разпределена. Честна дума - не съм чул и видял друга нация, която толкова да говори против себе си. Всекидневно, на висок глас. Дали съседите се плюят помежду си? Не. А ние забравяме, че има грях, има и прошка. Господ – или който е създал света – така е решил: да се стремим към доброто. Да бъдем по-смирени, да започнем промяната от вътре на вън... Животът е един – при това кратък. Нека да сме по-нормални.  \r\n- Вие обаче не сте традиционният „икономически“ беглец от 90-те... \r\n- Не, в никакъв случай. Лав сторито с Люба беше започнало много години  преди да тръгна за Америка. После за известно време прекъсна – аз си имах моя живот, тя – нейния. След това отново се намерихме. И тъй като тя не можеше да се върне, за да остане в България, аз отидох при нея. Не бягах, не съм бил емигрант –отидох заради любимата си жена. От България си носех четки и бои. Но не съм мислил, че ще изкарвам пари като художник. Е,  в началото бях бояджия но благодарение на Люба постепенно се отдадох само на рисуването. Картините се трупаха една след друга, а аз се чудех какво да правя с тях. Нямах самочувствие на художник – и сега го нямам. Всеки, който се занимава с изкуство, се съмнява в дарбите си. Докато един ден случайно срещнати приятели - жената е живописец, мъжът е скулптор, ми казаха: „Какво чакаш, действай!“ И ме навиха да се включа в конкурс за художници от Калифорния – избраха творби на 30 от 450. Между късметлиите бях и аз. Главният куратор на колекцията беше шефът на  културния отдел в „Сан Франциско кроникъл“ Кенет Бейкър. Оттам тръгна работата – започнах да правя изложби: в Ел Ей и в Сан Франциско, Сан Диего, Ню порт бийч, във Финикс... \r\n- Разкажете повече за Люба... \r\n- Тя е от артистично семейство, завършила е колеж за международен туризъм, а после става акушерка в Щатите. Пише много хубаво. Благодарение на перото й се намерихме втория път. След като се оказа, че тя остава там, а аз – тук, Люба започна да ми пише страхотно красиви писма, изпълнени с истории и носталгия. С чувството на самота в голямата държава, с това, че дори зеленото там не е зелено като у нас... В един момент прекъсна – не може цял живот да пишеш писма. 8 години по-късно срещнах обща приятелка  – Маргарита Войнова, сестрата на прочутия художник Стоимен Стоилов. И тя взе да ми разправя, че нейна приятелка, която й пишела уникални писма от Америка, била в София. Веднага разбрах, че е Люба. Видяхме се и оттогава не сме се разделили - 23 години.  \r\n- Защо навремето се правеха по-вълнуващи филми? \r\n- Сега има много режисьори – не е лошо, количеството би трябвало да води до качество. Но режисьорите навремето имаха като че ли по-стабилна култура. Не само те – въобще хората на изкуството държаха и залагаха на традициите. Но кой ти да помни Любомир Тенев и Гочо Гочев – абсолютни ерудити, тънки познавачи на театъра, на литературата. Ами Боян Дановски и Стефан Сърчаджиев – изключителни интелектуалци. /Сред преподавателите ни, естествено, не липсваха и  партийни функционери./  След това дойдоха Рангел Вълчанов, Любо Шарланджиев, Шаралиев, Васил Мирчев, Владислав Икономов... През така наречения социализъм се изискваха страхотни усилия, за да направиш филм.  Първо - конкуренцията беше много силна. Второ – властта бдеше да не кажеш нещо по-различно. Така се стигаше до езоповския език, но за да го използваш, трябваше да си образован, да си начетен. Той създаваше предпоставки за по-сложно, за по-дълбоко мислене. Сега сме свободни – можем да пишем и да говорим, каквото си искаме.  Но се плъзгаме по повърхността Или се задълбаваме в най-мрачното, най-черното, най-безизходното. А в живота има светлина, любов, хумор. Безспорно и сега работят млади хора, които се справят чудесно. \r\n- В театъра също не прелива от хитове... \r\n- Интернет културата много пречи. Няма го философският камък. Но може би е въпрос на първоначално натрупване. Може би се изгражда ново общество, което трябва да тръгне от нищото, да преживее катарзис, за да стигне до своите истини. На този свят всичко е правено. Затова не бива да се прекъсва приемствеността.  Някога театърът беше семейство. Живеехме повече в Младежкия, отколкото по домовете си. Днес може би донякъде съжалявам. Синът ми израсна далеч от мен, докато бях по представления, репетиции и турнета. А сега идват, изиграват и си отиват. В онези времена всичко се случваше по гилдиите, които бяха затворени общества.     \r\n- Коя е най-новата ви роля в киното? \r\n- В „Можеш ли да убиваш“ на Иван Ничев. Играя бащата на главния герой. Той е бивш военен, който си е намерил по-млада жена и синът му нещо се сърди. Но се оправят.", "date": "2019.05.18", "title": "Добромир Манев: Заминах за Америка по любов"}
{"url": "https://www.standartnews.com/sport/tsska-sofiya-veche-na-1-tochka-ot-ludogorets-392449.html", "text": "Футболистите на ЦСКА - София вече са само на 1 точка от лидера в Първа лига Лудогорец на върха в класирането. В последната среща от 34-тия кръг в първата шестица \"червените\" надвиха в Стара Загора Берое с 1:0. Голът отбеляза Тиаго в 16-ата минута, след удар от границата на наказателното поле. Два кръга преди края на първенството начело продължава да бъде Лудогорец, но вече само на точка пред ЦСКА София.", "date": "2019.05.18", "title": "ЦСКА-София вече на 1 точка от Лудогорец"}
{"url": "https://standartnews.com/kultura/todor-kolev-byakhme-prvolacheta-v-chas-po-demokratsiya-392422.html", "text": "И една вечер ми позвъни Богдана Карадочева: \r\n– Тодоре!  Какво  правиш  вкъщи,  ти си луд! Цяла София е излязла по улиците. \r\nТя ми съобщи,  че Тодор  Живков е свален.  И като започнаха едни митинги... Отидох още на първия, беше ужасно студено, но видях сума ти познати  със  семействата   си.  Митингите  течаха и театралният  салон се изпразваше. Театърът се пренесе на улицата. Но не страдах от това, не го изживявах. Всички бяхме въодушевени,  гледахме и не вярвахме на очите си. При демонстрацията на турците пред Народното  събрание поетът Бо рис Христов ме покани да говоря на митинга, да успокояваме положението... С Борето бяхме от  отдавна  приятели  и кога то се правеше подписка в защита на поета Петър Манолов,  той ми предложи да се подпиша, а аз от своя страна предложих на други хора от театъра. Дори насрочиха събрание на целия колектив заради подписалите и много колеги ме предупредиха, че ще ме подкрепят. А една сутрин в края на лятото  или началото  на есента на 89-а Борис ме извика рано-рано да отида у тях, разговорът  не бил за телефон. Разказа ми, че  цяла нощ го държали в милицията разпитвали го, карали го да пише показания, задавали му въпроси и за мен. Отказал да пише каквото и да е, но нищо не му направили, държали го до 5 часа и го пуснали. И затова ме бе извикал, да ме предупреди – приберат  ли и мен, да казвам само едно: „Не желая нищо да пиша и да подписвам!“. Но да се върна към митинга. Бях притеснен, но си написах какво да говоря и всичко мина добре, изпях и една песен. След това се заредиха митинг след митинг – и в София, и из страната.  Докато през април 90-а най-неочаквано ме посетиха хора от Симеоново  и ми предложиха да се кандидати рам  за депутат  във Великото  народно  събрание от листата  на СДС. В началото  твърдо  отказах. Точно тогава репетирахме „Професионалистът“ в НДК и като споделих с колегите за предложението и отказа си, всички ме поздравиха. Една седмица живеех с мисълта,  че съм постъпил  правилно, че тази отговорност  не е за мен, че за всяка работа си има подходящи хора. Но отново дойде цяла делегация  да ме убеждава и аз взех, че се навих. По същото  време  от Шумен искаха спешно среща с мен, дори намесиха и майка ми, която още живееше там. И можете да си представите каква беше изненадата ми, като разбрах, че ме канят да се кандидатирам  в листата на БСП от окръга. Разочарованието  им бе голямо, защото казах, че съм обещал да бъда кандидат от СДС. ... \r\nНастъпи и паметният ден на откриване на първата сесия на Великото народно събрание. Юли месец, страшна горещина. Заминах по-рано за Велико Търново,  бях си ушил за случая нов костюм  и сутринта  бодър  и свеж се качих на един от автобусите, които трябваше да ни откарат до историческата  сграда, където се е състояло  Първото Велико народно  събрание.  В автобуса  един човек  ме  заговори.  Разбрах,  че  е  гледал  доста мои постановки и филми, заяви ми, че се познава с Николай Волев. Това беше Александър Томов, тогава представител  на левицата, а сега – лидер на евролевицата. Но понеже вратата на сградата беше тясна, образува се опашка и на нея започнах да виждам много познати. Румен Сербезов, с когото от години сме приятели,  а се оказа, че сме в различни  „групи“. Първият  секретар  на БКП  в Шумен, който  ме запита  с особен  тон: „Ти  какво  правиш   тука?“  Йордан   Радичков,   бившият ми директор  Кольо  Георгиев,  хора, с които сме се уважавали, а трябваше  да седнем на различни страни.  Те – наляво, аз – надясно Там за първи път се усети това разделение. Да не говорим за Александър Лилов и Андрей Луканов. С Луканов никога не сме били близки. Но когато е присъствал  на мой спектакъл, е идвал да ме поздрави. Някъде към 85-а се връщах от концерти в Норвегия и Швеция. В последния момент той се качи в самолета  за България  и ме извика при себе си в първа класа. Започна да ме разпитва за работата  ми – играем  ли още „Човекоядката“,  какво правя сега, продължавам  ли да пея моите песни. Оплаках  му  се,  че  са  ми  спрели  плочата,  че не ми е позволено да излизам  по телевизията,  не мога да давам концерти, въобще, че ме подпират отвсякъде. Разказах му и за слуха, носил се дълго време, че съм бил в затвора. И след като толкова много ме нападат, ми е писнало и вече сам се от казвам. А той каза: В никакъв случай не се отказвай сам. Продължавай да правиш, каквото мислиш, каквото ти се работи. Няма да имаш неприятности. \r\nДаде ми телефона си да му се обадя при нужда. Разбира се, никога не съм му се обаждал. Дори му се „отблагодарих“,  когато в Народното  събрание се обсъждаше въпросът за избирането му за ми нистър на външните работи. Неговите съпартий ци говореха каква фигура е той, колко голям опит има. Бил цар на еквилибристиката във външните отношения. Станах и се намесих в дебатите. Изказването ми беше: Ние не избираме човек, който трябва да играе в цирка. Андрей Луканов не е акробат, макар че лявата страна  се опитва да го представи  като такъв. С много лека ръка се обсъжда въпросът  за дипломацията  и външните  отношения.  А когато се говори за еквилибристика, респективно свързана с политиката,  никой не разглежда  проблема откъм  опасността,  която изпитва еквилибристът, вдигнат на трапец на 10 метра над арената. Защото, ако падне оттам, никога няма да стане. Но изглежда, че хората, подкрепящи Андрей Луканов, стоят на позицията, че няма нищо страшно, ако нещата се срутят. \r\nНа другия ден Андрей Луканов пиеше кафе във фоайето на Парламента и ме извика при себе си. \r\n– Как сте, г-н Луканов? \r\n– Как да съм, Тошко, меко казано, ти ми еба майката! \r\nСмутих се, защото  той наистина беше човек с авторитет,  но потвърдих,  че съм  бил прав, поне така мисля. \r\n– Прав беше. Ама ми еба майката. \r\nОттогава до ден-днешен, особено след убийството му, не зная какво беше това убийство, не искам и да мисля, се чувствам някак си гузен пред този човек и пред паметта  му. Той не заслужаваше да остроумнича, и то публично, и да развивам пледоарии  в защита  на нашите позиции на негов гръб. С Лилов дълго време живяхме в една кооперация и дето се казва, се поздравявахме  с уважение. Към него пък изпитвах неудобство заради ко мичната ситуация, на която стана свидетел. Той живееше на десетия етаж, Стефан Данаилов – на първия, а ние с Доротея – на единайсетия. Лилов се движеше с охрана, която го изпращаше с асансьора до неговата врата. Една късна вечер около новогодишните  празници  се бяхме почерпили  и със Стефан си устроихме поредната  шега. Той ме залепи със скоч, разпъна ме като Христос на задната стена на асансьора и се обади на Доротея да го извика: \r\n– Прибери си пратката! – всъщност правехме номер на нея. Вероятно Доротея е извикала асансьора,  но по това време охраната на Лилов също е натиснала копчето и асансьорът  спря на десетия етаж. Те отвориха вратата  и що да видят – разпънатия  Тодор. Тримата  – Лилов  и охраната  му  – влязоха, подсмивайки се под мустак. Затвориха вратата. Асансьорът за секунди се качи на единайсетия етаж,  Доротея отвори и онемя като ме видя залепен със скоч, с охрана и Лилов до мен. Искам да кажа, че много от противниците ни вляво са ми били зрители, а с някои съм се познавал и в личния живот. Често си ги срещал и изведнъж виждаш, че с тези хора сте разделени, да не кажа невъзвратимо, особено през първите години след 89-а. Такова странно усещане ме обзе в първия ден на Великото народно събрание.", "date": "2019.05.18", "title": "Тодор Колев: Бяхме първолачета в час по демокрация"}
{"url": "https://www.standartnews.com/sport/gimnastichkite-s-otboren-bronz-ot-evro-2019-392447.html", "text": "Отборът на България по художествена гимнастика донесе бронзов медал в отборната надпревара на Европейското първенство в Баку (Азербайджан). Боряна Калейн, Катрин Тасева и Невяна Владинова, както и ансамбъла за девойки в състав Яна Момчилова, Моника Заркова, Маргарита Василева, Александра Кьосева, Жанина Георгиева и Карина Димитрова се окичиха с отличията и така дублираха постижението на страната ни от шампионата през 2017-а в Будапеща (Унгария). Българките събраха сбор от 202.075 точки. Той се формира въз основа на шестте най-силни оценки на индивидуалистките, които изиграха общо 8 съчетания, и двете оценки от изиграванията на ансамблите. Така след сборовете на Тасева (63.675), Калейн (62.500) и Владинова (40.050) и сбора на ансамбъла 35.850, България влезе в топ 3. Отново, както преди две години пред България са тимовете на Русия и Беларус. „Сборная“ завоюва златните отличия след общ сбор от 216.225 точки (Дина Аверина – 66.375, Арина Аверина – 63.775 и Александра Солдатова, ансамбъл-девойки – 44.925 точки). Беларус постигна втория по сила резултат – 206.000 точки (Анастасия Салос – 62.450, Катерина Галкина - 60.450, Алина Арнаско – 40.550 и ансамбъл-девойки – 42.050). Четвъртата позиция остана за Италия с оценка 192.750 точки. ", "date": "2019.05.18", "title": "Гимнастичките с отборен бронз от Евро 2019"}
{"url": "https://standartnews.com/kultura/eva-parmakova-povalya-dublorka-v-kech-skhvatka-392421.html", "text": "Да владееш музикално кунг фу, чиято хореография малко напомня бойните сцени в „Тигър и дракон“, е от най-големите предизвикателства за Ева Пармакова. И това проличава във видеото към новото й парче Tell me right. Режисьорът я сблъсква с нейна дубльорка, като целта е да материализира душевните колебания и съмнения на влюбено момиче. Увлечена в стремежа си да изпълни ефектно задачата, Ева удря партньорката си в гърба и я поваля на земята в кеч хватка. „Тя се шокира от бързата ми реакция, но почти веднага скочи на крака.  Всичките й ребра си бяха на мястото Лично ги преброих - и снимките продължиха без повече инциденти“, намигва закачливо Пармакова. Tell me right я събира с един от оборотните диджеи у нас - Фабрицио Паризи. Антони Рикев- WahTony пък е музикален продуцент, бийтмейкър и китарист на Белослава. Двамата играждат новия си клубен  химн около гласа на Ева, чието развитие следят още от периода й в „X Factor. “Когато влязох в отбора на „Вирджиния рекърдс“, Фабрицио казал на Саня Армутлиева, че в моя глас усеща онази мекота и лека меланхолия, която влиза като у дома си в денс музиката. Вярвам, че музиката говори много за своя създател като човек - и в този смисъл харесах Тони и Фабрицио от първо прослушване. Написах текста директно на английски само за 2 часа“, признава любимката на тийнейджърите.     \r\nЕва споделя, че текстът е вдъхновен от гаджето й. С него се запознават покрай общ концерт. Той  е китарист, но свири еднакво добре на цигулка и барабани, експериментира успешно и с духови инструменти. Ева се възхищава на търпението, с което избранникът й разучава всяка нота, а той е във възторг от вокалния й потенциал и от скоро – на изключителния й талант в кухнята. Човек би помислил, че ентусиаст на 17 няма да стигне по-далече от пържена филийка в кухнята, но Ева прави от раз перфектното чили кон карне. Оказва се  \r\nмайстор на крем супата с тиква \r\nкоято преди това не искала да вкуси варена или под формата на плънка за сладкиш.  \r\nПармакова започва да пее още преди да изписва правилно името си. Нейн дядо по майчина линия е  прочутият тенор Любомир Бодуров „Той е най-големият ми идол и стимул да гоня същите сцени като мащаб“, казва бъдещата звезда. Професионалните си стъпки на сцена прави в групата „Бон-бон“, от която своя път към шоубизнеса са стартирали LaTiDa, Поли Генова, Йоана Драгнева.  „Направихме хип-хоп кавър на обичаната от всички деца „Хей, ръчички“. Десет години по-късно се оказа, че тази песничка има над 20 милиона гледания в YouTube - и това ме кара да се чувствам горда“,  смее се Ева. Избира музиката за свое призвание на 14, когато тръгва на уроци при Искра Милкова, вокалния педагог на „X Factor“. Покрай работата й в шоуто често се навърта в бекстейджа на четвърти сезон, в който до финали стигат Дарина Йотова-Дара и Кристиан Костов. Милкова я надъхва да опита късмета си на кастингите. Година по-късно Ева взима бронза във вокалната олимпиада на Нова тв и получава договор с „Вирджиния рекърдс“. Дебютният й сингъл „Ти губиш“ с Павел и Венци Венц се превръща в хит на лято 2018 г и Ева прави първите си сполучливи опити като текстописец и автор на канто (вокалните линии в парчето).  \r\nСред локациите й за разпускане е плажът на гръцкия остров Лимнос , където по традиция кара сърф с приятели. Мястото е обичано от любителите на екстремните спортове не само заради вълните, но и заради усещането за работещ социализъм – плажът е див и извън къмпингарите най-честите му обитатели са кокошки, а магазинчетата за хранителни стоки се броят на пръстите на едната ръка и са заредени само с най-необходимото. „От скоро пробвам да карам и кайт. Когато съм върху дъската, изпитвам усещане за свобода и спокойствие. Направо медитирам сред вълните. \r\nНа сушата единствения спорт, който ми е на сърце, е конната езда“, откровена е Ева.  Изкарва детството си в Южна Африка Една от големите мечти на певицата е да отдели поне месец  за отскок до Южна Африка, където изкарва голяма част от детството си. Сестра й живее там в продължение на пет години. През това време Ева се влюбва в индийската кухня. „Хората живееха в нищета и в същото време бяха адски щастливи и задружни. Атмосферата беше уникална.“, спомня си Пармакова.  Сестра й е с 20 години по-голяма и е най-добрият й приятел. „Полагала е страшно много грижи за мен извън момичешките ангажименти да ми дава гримове и дрешки. На 11 станах леля на най-прекрасното същество на света“, казва Ева. „Кака има приятен глас, но казва, че музиката не е нейното. Закърмена е с Guns N Roses и The Rolling Stones.“, добавя изпълнителката на Tell me right.", "date": "2019.05.18", "title": "Ева Пармакова поваля дубльорка в кеч схватка"}
{"url": "https://standartnews.com/kultura/komandarev-aplodira-talantite-na-chekhov-392428.html", "text": "Няма нищо по-хубаво от току-що завършил студент по актьорско майсторство, притежаващ истински талант – енергията, свежестта и харизмата на този типаж са сериозна конкуренция и на Оскарови лауреати. Умножете го по 7 и удоволстивето е пълно.  и от четвъртък вечер се подвизават официално като Великолепната седморка на Михаил Милчев, режисьор на спектакъла, актьор от трупата на „Театър София“. Тогава беше и премиерата със заглавие “Чехов търси талант“ в Младежкия Театър. Известния драматург Нийл Саймън ревизира 7 новели на големия Чехов като пиеса –„Добрият доктор“, канавата около която младите таланти бродират своя разказ. . Димитър Пишев, който играе няколко образа в спектакъла, е снимал във филма му „Посоки“ и в новия „Патрулки“. Синеокият чаровник Пишев пресъздава един от най-сложните образи изобщо в световната литература Чердяков, нещастния чиновник, който се изкихва върху главата на генерала, своя началник в театъра, и после предава Богу дух. С брилянтен замах е и прелъстител на омъжени дами в една от новелите, невинният Антоша, когото баща му води в публичен дом, че да станел мъж – тук куклената школовка си личи в изпълнението му отвсякъде, макар че основно оръжие му е въображението. Накрая Пишев е да го наречем и нещо като самия Чехов в „Конкурсът“. Вероника Барутчийска изпитва порфесионалното удоволствие да играе дегизирана с брада в „Удавникът“, а след малко да увие шал с пера около изкушаващата си разоглена гръд като проститутката от „Подаръкът“. И в двата случая печели публиката. . Той има много отговорната и сложна задача бъде Разказвача, писателя, който се ослушва за истории от самия живот, и директно общува с публиката, както и да влиза в няколко образа. Ама не така, отдалеч, ами с едно щракване на пръстите – той е млад зъболекар, който трябва да вади зъб на свещеник в „Операцията“, банков шеф, който трябва да се справи с напориста молителка, автор, който получава оферта за забавление от Удавника. , като че с монтаж влизаме от сцена в сцена във всяка новела, така че да има натрупване и съспенс в разказа, а зрителите са нащрек и с разтегнати в усмивка устни през цялото време. За актьорите да изпълнят подобна задача никак не е лека работа, но именно лекотата е това, което се усеща у всички. Това, което е постигнато по изумителен начин е, че хем ваят гротескни персонажи, с ясна форма, хем се усеща дълбочината им, като всеки е достатъчно плътен - сменят характерите за секунди, като всеки си живее собствен живот. , през свещеник и лековерен съпруг до напетия генерал, обсаден от кихащия нос на Чердяков и непрестанните му молби за прошка. Всяка негова поява кара публиката да реагира с кеф. Йоанна Рачева, освен че е много красива е и много смешна като жената на Чердяков. Тя е и отлична като изкушаваната съпруга в „Прелъстяването“. Светлина Станчева е нелепата и купуваща публиката отвсякъде с чуруликане и ентусиазъм млада актриса Нина Заречная в „Конкурсът“, дошла от Одеса да покорява Москва. С детинското излъчване и достоверност в образа тя много се хареса на зрителите. Но като че ли кресчендото в разказа и изпълнението се натрупа в сметката на Гергана Либова, която освен че има благодатна героиня, играе с енергия и жар като електроцентрала. Тя е жената, която може да докара до лудост и самото спокойствие в „Безащитното създание“. Успя да създаде образа на бедствие. Хората се тресяха от смях на истеричните й, леко шизофренични изблици в банката и това сякаш беше кулминацията на забавлението . . Всъщност под маскировката на комедията стоят тъжни въпроси, които ще чоплят ума и след финала. Защо душата на малкия човек не получи успокоение? Да се погрижиш или не детето ти да стане мъж при професионалистка? Защо и до днес на някои хора им се налага да рискуват живота си превръщайки го в евтино шоу, за да изкарат някоя и друга копейка, като Удавникът, наричащ себе си служител в морския развлекателен бизнес. И т.н. И т.н. Остава и някой от столичните театри да вземе далновидно решение и да се възползва от енергията и таланта на групата, включвайки заглавието в афиша си.  ", "date": "2019.05.18", "title": "Командарев аплодира талантите на Чехов"}
{"url": "https://standartnews.com/kultura/predrichat-pobeda-za-kholandiya-na-evroviziya-392442.html", "text": "Холандия ще спечели Евровизия 2019. Това предричат букмейкърите, позовавайки се на залозите финала, който започва в 22 ч. тази вечер в Тел Авив. Вероятността Дънкан Лорънс да спечели надпреварата с песента се \"Arcade с \" е 43%, съобщи сайтът Юровижънуърлд. Прегнозите се разбинават с рейтинга на google, който постави на първо място Франция. \r\nСлед Лорънс с голяма разлика се нареждат австралийката Кейт Милър-Хайдке с песента \"Zero Gravity\" (12%) и шведът Джон Лендвик с композицията \"Too Late For Love\" (7%). Швейцарецът Лука Хани с песента \"She Got Me\" букмейкърите поставиха на четвърта позиция. \r\nФиналът на конкурса \"Евровизия 2019\" ще се проведе в Изложбения център в Тел Авив. Тази година България не участва в песенната надпревара, въпреки успешните си класирания през последните години. Кулминация в шоуто ще е Мадона. Кралицата участва за първи път. Като гостуваща звезда тя ще представи новата си песен \"Future\" с рапъра Куаво и хита си от 1989 г. \"Like A Prayer\". Участието на Мадона струва 1,3 милиона долара и е платено от израело-канадския милиардер Силван Адамс. От 41 участници до финала довечера достигнаха 26 изпълнители. Това са представителите на \"голямата петорка\" на страните основателки на \"Евровизия\" /Великобритания, Германия, Испания, Италия и Франция/, на страната победител от миналата година /Израел/, както и певците, достигнали до финала, обясни БТА. Концертът ще бъде открит от представителката на Малта. След това на сцената ще се представят музикантите от Албания, Чехия, Германия, Русия, Дания, Сан Марино, Северна Македония, Швеция, Словения, Кипър, Холандия, и Гърция. Във втората част на спектакъла ще гастролират представителите на Израел, Норвегия, Великобритания, Исландия, Естония, Беларус, Азербайджан, Франция, Италия, Сърбия, Швейцария Австралия и Испания. За първи път от 2014 г. насам БНТ няма да излъчва финала. Обществената телевизия се отказа от това  поради липса на пари. Българите обаче ще могат да гледат шоуто онлайн в канала на \"Евровизия\" в YouTube, което ще започне точно в 22 ч. Очаква се шоуто да бъде гледано от над 200 млн. зрителите от цял свят.", "date": "2019.05.18", "title": "Предричат победа за Холандия на Евровизия"}
{"url": "https://standartnews.com/biznes/ot-18-may-rabotim-za-sobstveniya-si-dzhob-za-2019-g-392405.html", "text": "Тази година 18 май е денят на данъчната свобода - този, в който спираме да работим за държавата и започваме да работим за себе и. Датата е изчислена от експертите на Института за пазарна икономика. През настоящата година в държавната хазна е планирано да постъпят почти 44 млрд. лева. Средно за един календарен ден българите изработват по 319 млн. лева, което означава, че ще са ни необходими 138 дни, за да попълним хазната. Живеещите в България отново получаваме помощ от европейските данъкоплатци, които ще ни \"отменят\" за малко над 8 дни работа за общата хазна. Става дума за заложените в бюджета близо 3 млрд. лева помощи от Европейския съюз. Най-много дни през тази година - 34, ще отделим, за да попълним приходите от ДДС, 17 дни - за приходите от акцизи, за социалните осигуровки - 24 дни и 9 за здравното ни осигуряване. Приходите от подоходните данъци през 2019 г. попълваме за близо 12 дни, а тези от корпоративни данъци - за над 8 дни. Други почти 7 дни работим за държавните и общински такси. През последните години се наблюдава тенденция дните, нужни за попълване на бюджета, да бъдат все повече и денят на данъчна свобода да идва все по-късно през годината. Според експерти това означава, че реално данъчната тежест в страната нараства.", "date": "2019.05.18", "title": "От 18 май работим за собствения си джоб за 2019 г."}
{"url": "https://standartnews.com/biznes/sredna-zaplata-ot-1950-lv-do-2022-g-e-vzmozhna-392426.html", "text": "Достигане на средна заплата до 1950 лв. в България е възможно, ако през следващите четири години се запазят сегашните темпове на увеличаване на доходите. Това прогнозира в интервю за БНТ президентът на КНСБ Пламен Димитров. „Нашата прогноза е, че ако доходите растат с между 12 и 15 процента годишно до 2022 г., от 1200 лв., колкото е сега средната заплата в страната - ще достигне до 1900-1950 лв.“, каза Димитров. През миналата година реалното увеличение на доходите у нас е било между 40 и 100 лв., след приспадане на инфлацията. Димитров посочи, че интересът на синдиката е по-бързо увеличаване на по-ниските доходи: „Това, което искаме е за нископлатените работници да има ускорени стъпки и повече увеличение.“ В момента две трети от работещите получават заплата до средната и под нея, а работещите бедни устойчиво са между 600 и 800 хиляди. 440 000 души са на минимално възнаграждение. Президентът на КНСБ коментира като основен проблем в България силното разделение между най-ниските и най-високи доходи, което е осем пъти. В Германия същото съотношение е два пъти по-малко. Според Димитров единна европейска минимална заплата не може да има. Става дума само за общи критерии за определяне на европейски минимални заплати, подчерта той.", "date": "2019.05.18", "title": "Средна заплата от 1950 лв. до 2022 г. е възможна"}
{"url": "https://standartnews.com/regionalni/veronika-e-kazanlshkata-tsaritsa-roza-392409.html", "text": "Вероника Кънева е 51-вата Царица Роза, като спечели титлата в конкуренция с 16 абитурентки от Казанлък. Тя бе избрана снощи на пищен гала-спектакъл в дом на културата Арсенал. Нейни подгласнички станаха Стела Владева и Кристияна Митев, и двете от средното училище „Екзарх Антим I“. Новата владетелка на красотата и чара в Долината на розите и тракийските царе е абитуриентка от природо-математическата гимназия „Никола Обрешков“ в родния си град. Тя учи в паралелка по математика, физика и информатика и компютрите и и математиката са и слабост, смята да се занимава и в бъдеще с тях.  Вери е зодия Козирог и описва себе си като позитивна и усмихната, вярва, че е верен приятел и добър човек.  \r\n  В почетното жури на тазгодишния конкурс на красотата бяха Масато Ватанабе, извънреден и пълномощен посланик на Япония, народният представител Борис Кърчев, представители на \"Ротари клуб\" в Казанлък .  \r\nФото - Kazanlak.com \r\n ", "date": "2019.05.18", "title": "Математичка е новата Царица Роза"}
{"url": "https://standartnews.com/regionalni/i-kirkovo-s-bezplaten-internet-na-obshchestveni-mesta-392424.html", "text": "Достъп до безплатен безжичен високоскоростен интернет на обществени места по инициативата Wi-FI4EU ще има и в граничната община  Кирково. Тя  е одобрена от ЕК и предстои подписването на Споразумение с Комисията за получаване на ваучери.  „Местата, за които общината е кандидатствала, са най-големите населени места - Бенковски, Фотиново, Чорбаджийско и общинският център Кирково”,  съобщиха от администрацията. Чрез инициативата WiFi4EU се насърчава безплатният достъп до безжичен интернет за гражданите на обществени места, включително паркове, площади, обществени сгради, библиотеки, здравни центрове и музеи в общини в цяла Европа.", "date": "2019.05.18", "title": "И Кирково с безплатен интернет на обществени места"}
{"url": "https://standartnews.com/biznes/bg-ucheni-predlagat-raketa-za-mnogokratna-upotreba-392408.html", "text": "\r\nУчени от Института по механика на БАН (ИМех-БАН) работят върху създаването на система за многократно използване на ракетен носител, която ще е по-евтина, по-безопасна за околната среда и по-ефективна от съществуващите американски разработки за „рециклиране“ на ракети.  Българските учени са част от европейския проект FALCon (“Formation flight for in-Air Launcher 1st stage Capturing demonstration”), в който участват още шест партньорски организации от Германия, Австрия, Испания, Белгия и Румъния. Водеща е Германската аеро-космическа агенция DLR. През следващите три години проектът е финансиран с 2.7 млн. евро от програмата на ЕС за научни изследвания и иновации \"Хоризонт 2020\".  В момента голяма част от използваните ракети и компоненти просто се изхвърлят във или около атмосферата и дори да бъдат открити, в повечето случаи са в лошо състояние и е невъзможно да бъдат възстановени за повторна употреба. Това прави космическите полети изключително скъпи и вредни за околната среда. Единственото изключение бяха космическите совалки на NASA, разработени през 70-те години на миналия век, но след поредица аварии, полетите с тях бяха прекратени през 2011 г. През последните години компаниите SpaceX и Blue Origin на милиардерите Илън Мъск и Джеф Безос правят опити за вертикално приземяване на първата степен от ракетата върху специална площадка, което да позволи нейното повторно използване.  Европейският проект е още по-иновативен – той предвижда на връщане към Земята ракетният ускорител да бъде прихващан още във въздуха. „След отделянето му и навлизането в атмосферата системата за управление и неговите крила позволяват спускане по планираща траектория. На определена височина специално проектиран малък безпилотен самолет, снабден с въже и  куплиращо устройство, захваща планиращия ракетен ускорител и го влачи до подходящо място на Земята, което може да се намира на хиляди километри от стартовата позиция на космическата ракета. Там ускорителят се освобождава и каца самостоятелно, подобно на „безмоторен“ самолет“, обясни ръководителят на проекта в ИМех-БАН доц. Валентин Пенев.  При европейската разработка има три системи за управление, които работят в синхрон – на самолета, на куплиращото устройство и на ракетния ускорител. Първоначалните тестове ще се извършват с умалени модели.  „Нашият подход е различен от този в САЩ. Негово основно предимство е, че в планиращия ракетен ускорител няма гориво и двигатели. По този начин той може да изстреля по-голям товар в Космоса“, посочи доц. Пенев. Освен това при тази концепция големината и стартовото тегло на космическите апарати могат да се намалят, което, заедно с многократното им използване, силно съкращава разходите.  \r\nВ рамките на европейския проект екипът на Института по механика (ИМ) на БАН разработва прецизни аеродинамични модели на ракетния ускорител и на влачещия самолет.  \r\n ", "date": "2019.05.18", "title": "БГ учени предлагат ракета за многократна употреба "}
{"url": "https://standartnews.com/kultura/tango-v-nyuans-392419.html", "text": "На премиерата - галеристката художник Лили Владимирова, скулпторът Камен Танев, Албена Михайлова - между живописта и ваятелството, Емил Чушев - галерист реставратор  Албена Михайлова и Камен Танев за първи път показват съвместна изложба, въпреки че са заедно от 10 години. Неслучайно стилната експозиция в „Нюанс“ се нарича „Точка на допир“. Артистите са избрали елитната столична галерия, за да дебютират като арт дует – тя със своята прекрасна живопис, той – с изключителните си скулптури. Двамата дефинират творческото си съжителство като танго: „социален танц с практически неограничени възможности на импровизация”. Албена и Камен се провокират, гонят, настигат, допълват, дописват, дорисуват, доизвайват. Нейните теми са „Стерео\", „Епизод\", „Огледала\", а неговите интерпретации са „Генезис\", „Links’’, „Аполон и Дафна\". Камен Танев създава скулптури в различни материали и мащаби – понякога с  органични структури, които имат собствени закони на гравитация, друг път - куриозни обекти, поставени в различна среда. Албена Михайлова рисува неограничени от рамката на картината био-геометрични композиции, в които детайлите са крайно деликатни и фини, а цветовете – наситени и енергични. Обединяват ги свободата и любопитството - към експеримента, към асоциативното и абстрактното, към стремежа да бъдат извън канона. „Били сме в паралелни зали по едно и също време, но не е същото, а и не беше в България. Сега – за първи път сме заедно, за първи път в България. И двамата сме много претенциозни – най-вече към себе си. Той не обича думата „перфекционист“, но тя най-точно ни разкрива. Когато се колебая, винаги го питам. Той често ми отговаря: „Прави, каквото искаш“. Но е друго да имаш коректив“, споделя Албена за „Стандарт“. „Дълго правех монументални работи, но напоследък открих, че камъкът може да бъде красив и изразителен и в по-малки форми. Поставям във визуални мемрани и човешките фигури, и  геометричните композиции – за да се получи разгърната и динамична конструкция. За мен е важно вдъхновението – идва някъде от подсъзнанието. Важно е дуендето“, категоричен е Камен. „От случайно видяна раирана фанелка мога да направя цяла изложба – също на раета. Моите картини казват „Елате ме вижте“. Всеки да се открие в тях – това е най-желаното от мен. Има автори егоисти, които искат да говорят, да говорят - не съм от тях. Разбира се, че слагам нещо от себе си, че пращам послания – иначе трябва да си  държа картините в ателието“, откровена е Албена. Ключодържатели из въздуха – за небесата, за прането, за къщата, златно фолио в „Огледалният цвят“ – за да пренесе зрителите  отвъд отражението... Всяка картина е провокация. Преди време Камен започва толкова силно да й влияе, че тя прави две монументални творби за младежки олимпийски игри в Китай. „Винаги съм искала по някакъв начин да участвам в Олимпиада – човек трябва да внимава какво си пожелава“, искрена е тя. Взима и награди за  „Олимпийският огън“ и „Порта“ /4 метра гранит/. „В Азия всичко е размах и мащаб – отиваш като истински артист, готови са да правят всичко по правилата“, твърди Албена, в чиито платна се усеща полъхът на Изтока – изтънчен финес, аристократичен рисунък.  „От монументите за широката публика към камерните творби за душата – различно усещане, по-освободено от изискванията на социалната среда. За да споделя и нещо повече... Аполон и Дафна. В точката на допир може да има напрежение и сблъсък, но никога битка“, разкодира Камен произведенията си, правени за „Нюанс“. Преди да се срещнат, не се познават, въпреки че имат огромен брой общи приятели – просто не са се засичали, макар че периодично са присъствали едновременно на събития и партита. До 28 май танцуват заедно в „Нюанс“.", "date": "2019.05.18", "title": "Танго в „Нюанс“"}
