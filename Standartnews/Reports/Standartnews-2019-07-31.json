{"url": "https://standartnews.com/biznes/mesechnite-vinetki-za-kamionite-otnovo-v-prodazhba-398225.html", "text": "Пътната агенция отново пусна в продажба месечни електронни винетки за камионите. Продажбата е възстановена за пътни превозни средства с обща маса над 3,5 тона, съобщи БТА. Услугата е достъпна в познатите канали за покупка на електронни винетки - сайта www.bgtoll.bg, мобилното приложение, терминалите за самотаксуване и на касите на областните пътни управления. Продажбата на месечните винетки за тежкотоварни автомобили беше прекъсната на 17 юли т. г. съгласно разпоредбите на действащия към момента Закон за пътищата, се припомня в съобщението. В бр. 60 на \"Държавен вестник\" от 30 юли са обнародвани и влизат в сила промените в Закона за пътищата, с които търговската експлоатация на системата за електронно събиране на пътни такси на база изминато разстояние - тол, се отлага за не по-късно от 1 март 2020 г. и съответно се възстановяват месечните винетки за товарните превозни средства. До въвеждането на тол системата те ще ползват републиканската пътна мрежа със заплащане на винетка - месечна, седмична или дневна.", "date": "2019.07.30", "title": "Месечните винетки за камионите отново в продажба"}
{"url": "https://standartnews.com/biznes/df-zemedelie-spira-proverkite-na-myasto-v-svinekompleksite-398227.html", "text": "Държавен фонд „Земеделие“ преустановява физическите проверки на място в свиневъдните стопанства на територията на цялата страна, съобщиха от фонда. Забраната е разпоредена със Заповед на директора на ДФ \"Земеделие\" Васил Грудев. Тя е част от кризисните мерки, предприети от държавата, за превенция и преодоляване разпространението на африканската чума по свинете. При планиране на проверките на място ДФ \"Земеделие\" ежедневно ще проследява информацията за актуалната епизоотична ситуация на официалния сайт на Българска агенция по безопасност на храните. Преди извършване на посещение на място при кандидатите за финансово подпомагане от ДФ \"Земеделие\", ще бъде съблюдавана публикуваната информация от БАБХ, както по отношение местоположението на свиневъдни обекти, така и във връзка с наложените ограничения за придвижване на хора и транспортни средства.", "date": "2019.07.30", "title": "ДФ \"Земеделие\" спира проверките на място в свинекомплексите"}
{"url": "https://standartnews.com/biznes/nyama-reshenie-za-turtsiya-v-borbata-sme-za-zavod-na-vw-398218.html", "text": "Германският автомобилен концерн „Фолксваген“ все още търси най-доброто място за новия си завод в Югоизточна Европа, съобщава националният ежедневник Die Frankfurter Allgemeine Zeitung. „Няма окончателно решение на Надзорния съвет\", заяви премиерът на Долна Саксония Щефан Вайл (ГСДП), който е част от ръководния орган на „Фолксваген“. Наскоро бе съобщено, че Турция вече е избрана за изграждането на завода на стойност милиарди. От компанията опровергаха информацията. България също участва в надпреварата. „Разбира се, независимо как се вземе това решение, то ще бъде икономическо, а не политическо изявление\", увери Вайл, като допълни, че се очаква такова да има „може би на следващото или на по-следващото заседание на Надзорния съвет“. Съответно процесът вероятно ще се продължи през есента. Критиците твърдят, че избирането Турция не е съвместимо със ситуацията с правата на човека в страната. Впечатлението, че компанията отслабва дейностите си в Германия, като пренасочва все по-голяма част от работата си в страни с по-ниски разходи за персонал, противоречи на политиката на ГСПД. „Принципно ситуацията е по-сложна… Компанията трябва да отваря нови пазари за продажби, също чрез пазарно ориентирано производство\", подчерта Вайл. Съгласно думите му, „Фолксваген“ трябва да има право да присъства в много страни. „Ето защо се справя толкова добре, защото не само гледа на нещата с национални очила, а се утвърждава в международен план от десетилетия\", обясни Вайл. Наскоро „Фолксваген“ представи добри резултати за работата си, въпреки дизеловата афера и проблемната автомобилна индустрия. От април до юни продажбите са се увеличава с близо седем процента спрямо предходната година, въпреки че са доставени по-малко автомобили. Също така печалбата на компанията се е увеличила значително през този период с почти една четвърт.", "date": "2019.07.30", "title": "Няма решение за Турция, борим се за завод на VW"}
{"url": "https://standartnews.com/regionalni/mayka-na-8-detsa-izbyaga-ot-bolnitsa-i-izostavi-bliznatsi-398264.html", "text": "38-годишна жена роди близнаци – момче и момиче, в санданската болница и ден след раждането избяга от отделението. Деси, която е санданчанка, но e омъжена в село Микрево, община Струмяни, часове преди да роди разбрала, че бебетата са две. Според запознати тя била много изненадана. Оказало се, че не е посещавала женска консултация през целия период на бременността си. Двете близначета са родени нормално, момченцето се родило 2.700 кг, а момиченцето 2.400 кг. Мама Деси има и други 8 деца, две от тях са семейни, съобщи struma.bg. В петък следобед родилката излязла от отделението, като преди това казала на друга майка, която била в същата стая, че ще дойде в понеделник направо да си прибере у дома бебетата. Тъй като майката, която е от ромски произход, не е уведомила никой от медиците в отделение, не се знае дали въобще ще се върне, за да си вземи отрочетата. Акушерката, която била на смяна, след като разбрала, че родилката е избягала, уведомила в полицията, както и отдела за Закрила на детето в община Струмяни. Бебетата в момента се отглеждат в отделението по неонатология в санданската болница и са в добро състояние.", "date": "2019.07.30", "title": "Майка на 8 деца избяга от болница и изостави близнаци"}
{"url": "https://standartnews.com/regionalni/mlniya-sbori-kupol-na-tsrkva-398237.html", "text": "Мълния е съборила купола на църквата в преславското село Имренчево, съобщава БТВ. Освен това разразилата се буря е изгорила и електроуреди на няколко домакинства. Църквата \"Свето Възнесение Господне\" е построена през 1931 г. Ремонтирана е основно преди пет години. Изгоряла и цялата електрическа инсталация в храма. Все още не е ясно колко ще струва ремонтът на църквата. Според изчисленията на кмета на селото Юрий Лозанов, той ще струва около 25-30 000 лева, допълва БТВ. Община Велики Преслав стартира кампания за набиране на средства за възстановяването на църквата. Местните се надяват ремонтът да бъде извършен бързо, преди есенните дъждове, за да може църквата да се запази.  ", "date": "2019.07.30", "title": "Мълния събори купол на църква"}
{"url": "https://standartnews.com/regionalni/afrikanskata-chuma-veche-e-i-v-silistra-398268.html", "text": "Българската агенция по безопасност на храните констатира ново огнище на Африканска чума по свинете (АЧС) в индустриална ферма в село Попина, община Ситово, област Силистра. Положителните проби бяха лабораторно потвърдени днес от Националната референтна лаборатория в Националния диагностичен научноизследователски ветеринарномедицински институт в София. \r\n \r\nВ засегнатия свинекомплекс се отглеждат 17 000 животни. Това е четвъртият случай на потвърдено огнище със заболяването АЧС в индустриална ферма и първи за областта. \r\n \r\nПредприети са мерките за контрол и ликвидиране на заболяването съгласно правилата на европейското и националното законодателство и Плана за спешни действия при контрол на АЧС. Предстои принудителното убиване по хуманен начин и обезвреждането на всички заразени и контактни свине в засегнатия обект, както и на свинете в рисковата зона с неясен здравен статус и произход, при спазване на нормативните изисквания. \r\n \r\nБАБХ потвърди и едно ново огнище на Африканска чума при домашни свине в област Русе, град Бяла в лични стопанства, в които се отглеждат 9 нерегистрирани свине. Населеното място попада в 10 км надзорната зона, създадена около потвърденото на 16 юли 2019 г. огнище в регистрирана фамилна ферма тип А в село Пет кладенци, община Бяла. \r\n \r\nВзетите проби са потвърдени като положителни за вируса на Африканска чума по свинете (АЧС) от днес. \r\n \r\nУстановен е и нов случай на Африканска чума при 6 диви свине в община Свищов, област Велико Търново. \r\n \r\nВ Попина и Бяла са създадени зони на рестрикция (3 км предпазна и 10 км надзорна зони). Предстои принудителното умъртвяване по хуманен начин и обезвреждането на домашни свине в 3 км предпазна зона при спазване на изискванията на Наредба № 22 за намаляване до минимум страданията на животните по време на клане или умъртвяване.", "date": "2019.07.30", "title": "Африканската чума вече е и в Силистра"}
{"url": "https://standartnews.com/regionalni/prvi-sluchay-na-chuma-v-plovdivsko-398247.html", "text": "Потвърдиха първи случай на африканска чума в Пловдивска област. В момента извънредно заседава Областната епизоотична комисия. Положителната проба е излязла днес. По предварителна информация са заразени 2 диви прасета, които са били отстреляни близо до хижа „Здравец“ в Родопите в неделя. Пробите са изпратени в референтната лаборатория в София. След приключване на извънредната среща ще бъдат направени изявления на специалистите за мерките за профилактика, ограничаване и ликвидиране на опасността от африканска чума по свинете в Пловдивска област.  ", "date": "2019.07.30", "title": "Първи случай на чума в Пловдивско"}
{"url": "https://standartnews.com/biznes/erp-sever-s-proekti-za-100-khilyadi-leva-v-zlataritsa-398224.html", "text": "Електроразпределение Север изпълнява проекти в района на община Златарица, област Велико Търново. Проектите са за 100 хиляди лева и са вкючени в инвестиционната програма на дружеството за 2019 година. Те предвиждатк рехабилитация на мрежа средно и ниско напрежение не само в Златарица, но и в околните населени места. До момента са извършени просеки в близост до въздушните електропроводи в региона, което минимизира рисковете от повреди по мрежата вследствие на пречупени клони по време на характерните за сезона летни бури. Монтирани са нови усукани изолирани проводници в град Златарица и се подменят въздушни проводници в село Резач. Предстои рехабилитация на участъци от електроразпределителната мрежа, подмяна на стълбове, заземители и свързващи елементи от съоръженията в селата Росно, Шивачево, Равново и Калайджи. Екипите на ЕРП Север целогодишно извършват регулярни обходи и профилактика на мрежата в Североизточна България с цел предотвратяване на смущения в електрозахранването, причинени от повреди по електроразпределителните съоръжения. Още на този етап от годината се планират обекти, които след внимателен анализ на конкретните нужди ще бъдат включени в Инвестиционната програма на дружеството за 2020 г. Паралелно с това приоритетно се изпълняват неотложни дейности по мрежата на ЕРП Север, което осигурява качествено електроснабдяване на клиентите.", "date": "2019.07.30", "title": "ЕРП Север с проекти за 100 хиляди лева в Златарица"}
{"url": "https://standartnews.com/regionalni/obshchina-varna-podpomaga-21-dvoyki-s-reproduktivni-problemi-398229.html", "text": "Комисията по здравеопазване към общински съвет Варна на свое заседание реши да подпомогне финансово 21 двойки от града с репродуктивни проблеми. 10 от семействата ще бъдат подпомогнати с по 3500 лв. за инвитро с донорска яйцеклетка. Останалите 11 двойки ще получат по 2000 лв. за медицински изследвания и манипулации. Общата отпусната сума е в размер на 57 000 лв. Четири от молбите бяха отхвърлени, тъй като не отговарят на Правилата за отпускане на финансова помощ за лечение на безплодие на семейства и лица, живеещи на семейни начала с репродуктивни проблеми на територията на община Варна. Одобрени бяха също еднократни помощи за лечение на 112 жители на града на обща стойност 45 850 лв. 2500 лв. ще бъдат предоставени на млада жена за използвани консумативи и храна за ентерално хранене. По 2000 лв. ще получат две деца. Едното е с диагноза Детска церебрална парализа и му предстои скъпоструваща операция в САЩ. Другото дете страда от рядко заболяване и се нуждае от специална лечебна храна. Съветниците гласуваха също 1500 лв. за предстоящо експериментално лечение на варненец със стволови клетки. На 40 души беше отказана помощ, тъй като те са предоставили непълна документация или не отговарят на критериите за подпомагане. На днешното си зааседание общинските съветници дадоха положително становище за отпускането на финансови средства за закупуване на рентгенова тръба, корпус и система за дигитализация на рентгеновите изследвания за ДКЦ „Св. Иван Рилски“ в кв. „Аспарухово“. Рентгеновия апарат е повреден, с което се блокира и работата на лекарите в центъра.", "date": "2019.07.30", "title": "Община Варна подпомага 21 двойки с репродуктивни проблеми"}
{"url": "https://www.standartnews.com/sport/levski-prodava-mariani-za-15-miliona-evro-398243.html", "text": "Левски ще продаде Давиде Мариани на Ал Насър за 1.5 млн. евро. Информацията бе споделена в авторитетния уебсайт за футболни трансфери “Transfermarkt”. Звездата на \"сините\" днес ще напусне България. Футболистът ще замине за ОАЕ, където се очаква да премине медицински изследвания и да подпише договор.Очаква се в следващите дни Левски да оползотвори парите от трансфера на играча и да закупи двама или трима класни футболисти, които да помогнат на треньора Петър Хубчев в битката за тилтата в България.", "date": "2019.07.30", "title": "Левски продава Мариани за 1,5 милиона евро"}
{"url": "https://www.standartnews.com/sport/transfert-na-neymar-pred-proval-398244.html", "text": "Само преди няколко седмици изглеждаше, че съвсем скоро предстои завръщането на Неймар в Барселона, след като бразилецът обяви пред ръководството на Пари Сен Жермен, че не иска да остава повече там. Но операцията не просто не е лесна за осъществяване, но и дори изглежда пред провал, твърди вестник \"Спорт\".  Според изданието, вече са изчерпани всички възможности за преговори чрез посредници и медиатори, които бяха използвани до момента. От техните контакти стана ясно, че цената на южноамериканеца е 300 млн. евро, докато каталунците са склонни само на бартер, което разминава драстично позициите на двата клуба.  Така разговорите забуксуваха много сериозно и ако няма скорошно \"размътване на блатото\", трансферът ще пропадне окончателно. Източниците на изданието твърдят, че единствената възможност за осъществяване на сделка е, ако лично президентът на Барса Хосеп Мария Бартомеу се ангажира с директни разговори с колегите си от Пари Сен Жермен. Това би изглеждало като обикновена задача при всеки два други клуба, но не и между каталунците и французите. Причината е, че те са в студена война от няколко години и отношенията между тях са крайно обтегнати. Затова подобен жест от Бартомеу би бил приет като протегната ръка за помирение и би дал тласък на трансфера. Засега обаче няма индикации за такъв негов ход. ", "date": "2019.07.30", "title": "Трансферът на Неймар пред провал"}
{"url": "https://standartnews.com/regionalni/zapochna-evtanatsiyata-na-svine-vv-vidinsko-398228.html", "text": "Започна евтаназията на свинете във видинския квартал „Нов път“ и 3-километровата зона. Мярката се предприема ден след положителната проба за африканска чума по свинете във Видинско. Екипите, съставени от служители на БАБХ, охранителна полиция и кметският наместник са на място, заяви доктор Адриан Данков, директор на Областната дирекция по храните: „Започваме от днес, създадена е организация, като започваме от огнищата, в смисъл там, където е констатиран положителният случай, и ще вървим постепенно в квартала, след това се насочваме към следващото населено място, което попада в трикилометровата зона, това е село Новоселци. А в 10-километровата зона, в която попадат 15 населени места, там ще започнем с вземането на кръвни проби, седмични клинични прегледи за заболяването и ще реагираме на всеки един случай.“ Според доктор Данков до три-четири дни работата в 10-километровата зона за рестрикции трябва да бъде свършена. Дребните стопани обвиняват държавата и собствениците на големите свинекомплекси за натиска да бъдат избити отглежданите от тях прасета. Напрегнато и с остри критики премина в Поморие срещата на представители на държавни институции, експерти, стопани, кметове на населени места. Проблем са и дивите прасета, те са и най-големите трудноконтролируеми разпространители на заразата.", "date": "2019.07.30", "title": "Започна евтаназията на свине във Видинско"}
{"url": "https://www.standartnews.com/sport/ivanov-i-dinev-zagubikha-skhvatkite-si-398245.html", "text": "Георги Иванов и Божидар Динев загубиха схватките си на репешажите и ще останат без медали от втория ден на световното първенство по борба за кадети, което се провежда в \"Арена Армеец\" в София.Иванов отстъпи с 6:7 срещу индиеца Кумар Анирудх в категория до 110 кг, а при 65-килограмовите Божидар Динев загуби с 1:3 срещу Кудратбек Нурулаев от Узбекистан. Още петима българи започнаха участието си на турнира днес.", "date": "2019.07.30", "title": "Иванов и Динев загубиха схватките си"}
{"url": "https://standartnews.com/kultura/lyubimka-na-kareras-pee-traviata-vv-varna-398261.html", "text": "Сопраното Илина Михайлова ще е звездата в  операта „Травиата“ на 2 август. Спектакълът е част от афиша на „Опера в Летния театър – Варна 2019“. Илина, която  бе избрана лично от легендарния тенор Хосе Карерас да пее с него на прощалния му концерт в „Арена Армеец“ ще извиси глас в Летния Театър във Варна в безсмъртната опера на Верди.  В ролята на Алфред, почитателите на оперното изкуство ще аплодират  световно известния тенор Иван Момиров. Звездното трио допълва баритона Венцеслав Анастасов. „Варненската опера винаги е имала солисти, които паралелно с участията си на наша сцена, правят блестяща световна кариера в най-големите оперни театри. Това ни дава възможност да представяме на публика по-рядко поставяни оперни заглавия, които изискват певци с големи гласови и технически възможности“, споделя Даниела Димова – директор на Държавна опера Варна.  Диригент ще бъде познатият на 4 континента Маестро Борислав Иванов, роден през 1931 г., един от малкото действащи диригенти - доайени в света. Той  засвидетелства пристрастието си към „Травиата“, като излиза на диригентския пулт точно на рождения си ден. Режисьор и сценограф на постановката е Кузман Попов. Диригент на хора Цветан Крумов.", "date": "2019.07.30", "title": "Любимка на Карерас пее Травиата във Варна"}
{"url": "https://standartnews.com/sport/v-rusiya-khvalyat-ivelin-popov-398249.html", "text": "Капитанът на българския национален отбор по футбол Ивелин Попов получи голямо признание от медиите в Русия. Попето попадна сред тримата футболисти, сочени за лидери на Ростов. Авторитетният руски сайт “Чемпионат” посочва Попов, Йонов и Еременко като тримата големите лидери за Ростов от началото на сезона в руската Премиер Лига.  \r\nИзданието хвали българския национал за успешната му работа на новата за него позиция в средата на терена - \"рушач\". С добрите си изяви от началото на сезона Попето оставя положителни впечатления в Русия, като показателите му по отнети топки са ключови за Ростов до момента.", "date": "2019.07.30", "title": "В Русия хвалят Ивелин Попов"}
{"url": "https://www.standartnews.com/sport/v-rusiya-khvalyat-ivelin-popov-398249.html", "text": "Капитанът на българския национален отбор по футбол Ивелин Попов получи голямо признание от медиите в Русия. Попето попадна сред тримата футболисти, сочени за лидери на Ростов. Авторитетният руски сайт “Чемпионат” посочва Попов, Йонов и Еременко като тримата големите лидери за Ростов от началото на сезона в руската Премиер Лига.  \r\nИзданието хвали българския национал за успешната му работа на новата за него позиция в средата на терена - \"рушач\". С добрите си изяви от началото на сезона Попето оставя положителни впечатления в Русия, като показателите му по отнети топки са ключови за Ростов до момента.", "date": "2019.07.30", "title": "В Русия хвалят Ивелин Попов"}
{"url": "https://standartnews.com/sport/skatov-atakuva-dkhaulagiri-prez-septemvri-398253.html", "text": "Българският алпинист Атанас Скатов ще атакува седмия по височина осемхилядник в света - Дхаулагири (8167 м) в Хималаите. Това обяви самия той днес. През това лято Скатов изкачи за 63 дни Канчендзьонга (8586 м) , Гашербрум 1 (8080 м) и Гашербрум 2 (8035 м). С тях изкачените до момента осемхилядници от вегана станаха девет.  \"Дхаулагири ми е познат. През 2016-а стигнах до 7900 м, коментира днес Скатов. Той се надява да тръгне на новата си експедиция след месец и да атакува върха през септември. Освен Дхаулагири Скатов има да изкачи още К2 (8611 м), Нанга Парбат (8126 м), Броуд Пик (8047 м), Шиша Пангма (8013 м).", "date": "2019.07.30", "title": "Скатов атакува Дхаулагири през септември"}
{"url": "https://www.standartnews.com/sport/grisho-igrae-tenis-na-plazha-video-398246.html", "text": "Най-добрият български тенисист Григор Димитров бележи неприятен срив в световната ранглиста, където в момента заема 57-ото място, което не е заемал от 7 години, но това не му пречи да се забавлява. Хасковлията е в Лос Кабос за турнир, а преди него показа какво може с ракета в ръка и на плажа. Българинът взе участие в демонстративен мач на красив плаж, а срещу него застана местният тенисист Сантяго Гонзалес.  На старта на турнира Гришо ще се изправи срещу Стив Джонсън от САЩ, а срещата ще се изиграе рано сутринта на 31 юли.", "date": "2019.07.30", "title": "Гришо играе тенис на плажа (ВИДЕО)"}
{"url": "https://standartnews.com/sport/grisho-iska-da-preobrne-sezona-si-v-meksiko-398250.html", "text": "Първата ракета на България Григор Димитров говори преди старта на турнира от категория АТП 250 в Лос Кабос, Мексико. Хасковлията обяви, че е възможно това е да повратен момент в сезона му и той да тръгне нагоре. Той коментира и сблъсъка със Стийв Джонсън, срещу когото започва в надпреварата. \"Развълнуван съм да бъда тук, защото е очевидно, че засега годината не е добра за мен, но всяка седмица се старая да съм позитивен. Така че защо да не започна оттук да преобръщам сезона си? Подкрепата, която съм получавал през годините в Мексико, ми е помагала да играя по-добре и в същото време да се наслаждавам на престоя си. По време на сезона играеш около 30 седмици и пътуваш много, така че винаги е хубаво, когато можеш да зарадваш феновете. Засега всичко е прекрасно\", каза Гришо. \"Със Стийв Джонсън се познаваме от много време. Когато прекарвах повече време в Калифорния, тренирахме заедно много често. Естествено, почти всяка седмица се виждаме по турнирите. С повечето тенисисти съм играл доста пъти, все пак съм в Световния тур от 10 години и често опонентите се повтарят. За първи път ще играя тенис в Лос Кабос и е хубаво първите часове на престоя ми тук да са по-лежерни, за да си почина и да се настроя. Имах време и да разгледам красивите места в града, организаторите са свършили страхотна работа с турнира. Обстановката е много различна в някои аспекти и това е нещо много позитивно”, сподели Димитров пред официалния сайт на турнира\", добави тенисистът.", "date": "2019.07.30", "title": "Гришо иска да преобърне сезона си в Мексико"}
{"url": "https://standartnews.com/sport/levski-prodava-mariani-za-15-miliona-evro-398243.html", "text": "Левски ще продаде Давиде Мариани на Ал Насър за 1.5 млн. евро. Информацията бе споделена в авторитетния уебсайт за футболни трансфери “Transfermarkt”. Звездата на \"сините\" днес ще напусне България. Футболистът ще замине за ОАЕ, където се очаква да премине медицински изследвания и да подпише договор.Очаква се в следващите дни Левски да оползотвори парите от трансфера на играча и да закупи двама или трима класни футболисти, които да помогнат на треньора Петър Хубчев в битката за тилтата в България.", "date": "2019.07.30", "title": "Левски продава Мариани за 1,5 милиона евро"}
{"url": "https://www.standartnews.com/sport/grisho-iska-da-preobrne-sezona-si-v-meksiko-398250.html", "text": "Първата ракета на България Григор Димитров говори преди старта на турнира от категория АТП 250 в Лос Кабос, Мексико. Хасковлията обяви, че е възможно това е да повратен момент в сезона му и той да тръгне нагоре. Той коментира и сблъсъка със Стийв Джонсън, срещу когото започва в надпреварата. \"Развълнуван съм да бъда тук, защото е очевидно, че засега годината не е добра за мен, но всяка седмица се старая да съм позитивен. Така че защо да не започна оттук да преобръщам сезона си? Подкрепата, която съм получавал през годините в Мексико, ми е помагала да играя по-добре и в същото време да се наслаждавам на престоя си. По време на сезона играеш около 30 седмици и пътуваш много, така че винаги е хубаво, когато можеш да зарадваш феновете. Засега всичко е прекрасно\", каза Гришо. \"Със Стийв Джонсън се познаваме от много време. Когато прекарвах повече време в Калифорния, тренирахме заедно много често. Естествено, почти всяка седмица се виждаме по турнирите. С повечето тенисисти съм играл доста пъти, все пак съм в Световния тур от 10 години и често опонентите се повтарят. За първи път ще играя тенис в Лос Кабос и е хубаво първите часове на престоя ми тук да са по-лежерни, за да си почина и да се настроя. Имах време и да разгледам красивите места в града, организаторите са свършили страхотна работа с турнира. Обстановката е много различна в някои аспекти и това е нещо много позитивно”, сподели Димитров пред официалния сайт на турнира\", добави тенисистът.", "date": "2019.07.30", "title": "Гришо иска да преобърне сезона си в Мексико"}
{"url": "https://www.standartnews.com/sport/diego-maradona-pretrpya-uspeshna-operatsiya-398248.html", "text": "Легендата на световния футбол Диего Марадона претърпя операция на десния крак. Бившият играч сподели видео, на което се вижда как се придвижва в болница в Буенос Айрес, но с бинтован крайник. Диего Марадона все още се нуждае от помощта на други хора, за да се придвижва, но въпреки това написа, че ходи „както не го е правил от 15 години”. „Благодаря на моя хирург, който се грижи за мен в болницата, и на Бог”, сподели още именитият бивш футболист. 58-годишният Диего Марадона страда от артроза, което наложи и намесата на медицинските специалисти. Самият той даде да се разбере, че след възстановяването си има желание да се върне към треньорската професия.", "date": "2019.07.30", "title": "Диего Марадона претърпя успешна операция"}
{"url": "https://standartnews.com/sport/transfert-na-neymar-pred-proval-398244.html", "text": "Само преди няколко седмици изглеждаше, че съвсем скоро предстои завръщането на Неймар в Барселона, след като бразилецът обяви пред ръководството на Пари Сен Жермен, че не иска да остава повече там. Но операцията не просто не е лесна за осъществяване, но и дори изглежда пред провал, твърди вестник \"Спорт\".  Според изданието, вече са изчерпани всички възможности за преговори чрез посредници и медиатори, които бяха използвани до момента. От техните контакти стана ясно, че цената на южноамериканеца е 300 млн. евро, докато каталунците са склонни само на бартер, което разминава драстично позициите на двата клуба.  Така разговорите забуксуваха много сериозно и ако няма скорошно \"размътване на блатото\", трансферът ще пропадне окончателно. Източниците на изданието твърдят, че единствената възможност за осъществяване на сделка е, ако лично президентът на Барса Хосеп Мария Бартомеу се ангажира с директни разговори с колегите си от Пари Сен Жермен. Това би изглеждало като обикновена задача при всеки два други клуба, но не и между каталунците и французите. Причината е, че те са в студена война от няколко години и отношенията между тях са крайно обтегнати. Затова подобен жест от Бартомеу би бил приет като протегната ръка за помирение и би дал тласък на трансфера. Засега обаче няма индикации за такъв негов ход. ", "date": "2019.07.30", "title": "Трансферът на Неймар пред провал"}
{"url": "https://standartnews.com/sport/ivanov-i-dinev-zagubikha-skhvatkite-si-398245.html", "text": "Георги Иванов и Божидар Динев загубиха схватките си на репешажите и ще останат без медали от втория ден на световното първенство по борба за кадети, което се провежда в \"Арена Армеец\" в София.Иванов отстъпи с 6:7 срещу индиеца Кумар Анирудх в категория до 110 кг, а при 65-килограмовите Божидар Динев загуби с 1:3 срещу Кудратбек Нурулаев от Узбекистан. Още петима българи започнаха участието си на турнира днес.", "date": "2019.07.30", "title": "Иванов и Динев загубиха схватките си"}
{"url": "https://standartnews.com/sport/diego-maradona-pretrpya-uspeshna-operatsiya-398248.html", "text": "Легендата на световния футбол Диего Марадона претърпя операция на десния крак. Бившият играч сподели видео, на което се вижда как се придвижва в болница в Буенос Айрес, но с бинтован крайник. Диего Марадона все още се нуждае от помощта на други хора, за да се придвижва, но въпреки това написа, че ходи „както не го е правил от 15 години”. „Благодаря на моя хирург, който се грижи за мен в болницата, и на Бог”, сподели още именитият бивш футболист. 58-годишният Диего Марадона страда от артроза, което наложи и намесата на медицинските специалисти. Самият той даде да се разбере, че след възстановяването си има желание да се върне към треньорската професия.", "date": "2019.07.30", "title": "Диего Марадона претърпя успешна операция"}
{"url": "https://standartnews.com/sport/grisho-igrae-tenis-na-plazha-video-398246.html", "text": "Най-добрият български тенисист Григор Димитров бележи неприятен срив в световната ранглиста, където в момента заема 57-ото място, което не е заемал от 7 години, но това не му пречи да се забавлява. Хасковлията е в Лос Кабос за турнир, а преди него показа какво може с ракета в ръка и на плажа. Българинът взе участие в демонстративен мач на красив плаж, а срещу него застана местният тенисист Сантяго Гонзалес.  На старта на турнира Гришо ще се изправи срещу Стив Джонсън от САЩ, а срещата ще се изиграе рано сутринта на 31 юли.", "date": "2019.07.30", "title": "Гришо играе тенис на плажа (ВИДЕО)"}
{"url": "https://standartnews.com/svyat/40-ot-rusnatsite-ne-iskat-putin-398258.html", "text": "Трийсет и осем процента от руснаците не искат президентът Владимир Путин да управлява още един мандат, съобщи днес най-голямата независима социологическа агенция в Русия \"Левада център\", цитирана от ДПА и БТА. Путин, който е на власт като президент почти две десетилетия, ще достигне конституционния праг за два последователни президентски мандата през 2024 г. Той беше преизбран миналата година с повече от три четвърти от гласовете на избирателите. Резултатите на общонационално допитване, извършено този месец от \"Левада център\", показва растящо недоволство от руския лидер. Процентът на руснаците, които не искат Путин да продължи да управлява след сегашния си мандат, е най-голям за последните пет години след засилването на национализма в резултат на анексията на Крим от Русия през 2014 г. \"Ще станем свидетели на негативна тенденция по отношение на президента\", каза директорът на агенцията Лев Гудков пред в. \"Ведомости\". Властта на Путин е до голяма степен основана на импулса от минали постижения и липсата на алтернативи, каза Гудков. \"Днес всичко зависи от липсата на алтернатива. Но отношението е предимно отрицателно, защото липсата на алтернатива се поддържа със сила\", добави Гудков. Повече от 1000 души бяха задържани на опозиционен непозволен протест в центъра на Москва този уикенд. Демонстрацията бе белязана от най-големия брой арести при протести в Русия за последното десетилетие, според неправителствената организация \"ОВД-Инфо\". Повод за протеста стана изключване от участие на опозиционери като кандидати на предстоящите местни избори. Днес руските власти започнаха правни процедури срещу участници в протеста, предаде ДПА. Задържаният при демонстрацията виден опозиционер Иля Яшин беше поставен под стража за 10 дни. Той е един от няколкото опозиционни политици, които бяха изключени от участие в изборите. \"Причината за това наказателно преследване е моята политическа дейност\", каза Яшин. \"Аз съм настойчив критик на президента (Владимир) Путин, кмета (Сергей) Собянин и (управляващата) партия \"Единна Русия\". Аз съм човек, на когото властите искат да затворят устата\", заяви той. Според руски медии първото наказателно дело срещу един от задържаните демонстранти се основава на твърдението, че той е хвърлил кофа за боклук по полицаи. Подобно нарушение - нападане срещу представител на правоприлагащите органи, се наказва с присъда до пет години затвор.", "date": "2019.07.30", "title": "40% от руснаците не искат Путин"}
{"url": "https://standartnews.com/sport/shampion-ot-liderite-s-titla-i-vv-varna-398254.html", "text": "Поредна титла в кариерата си спечели Иван Каневчев. Шампионът в последните 2 издания на турнира \"Лидерите\" на \"Стандарт\" триумфира на двойки с Емил Николов във веригата 40:40 & Friends във Варна за наградите на “MAXSPORT”. \"И в двата турнирни дни станахме свидетели на оспорвани двубой с много емоционален заряд. За разлика от миналата година, както при сингъла така и при двойките нивото беше много високо. Наред с качественият тенис, който показаха всичките около 50 участника се погрижихме и за приятното прекарване на времето и на публиката с вкусни закуски и барбекю в съботната вечер\", коментира Каневчев. Всеки участник получи подарък от продукта REFRIGERANCE, а за призьорите, както и във всички издания досега бяха осигурени награди за над 2000 лв. Каневчев, който е главен организатор на турнира благодари подкрепата и помоща при реализирането на веригата на TK Super Sport Varna, Кристин Грозданов, Тото Грозданов, както и на главния спонсор на турнира “MAXSPORT”, тенис топки RS, и кордажи KIRSHBAUM. Победители и призьори: Сингъл мъже - 1. Йордани Джурджев, 2. Александър Велев, 3.Радослав Иванов \r\nДвойки мъже - 1. Николов/Каневчев, 2.Радев/Джурджев, 3.Паянев/Атанасов", "date": "2019.07.30", "title": "Шампион от \"Лидерите\" с титла и във Варна"}
{"url": "https://standartnews.com/svyat/ekzekutirat-bivshiya-kmet-na-tekheran-398231.html", "text": "Бившият техерански управник Мохамед Али Наджафи ще бъде екзекутиран, съобщи местната агенция ИРНА, пише Novini.bg. Бившият кмет на Техеран Михамед Али Наджафи е бил признат за виновен за убийството на втората си съпруга и получи смъртна присъда. На 28 май той е отишъл в полицейско управление в главния град на близкоизточната ислямска държава и признал за застрелването на Митра Остад. Мъжът е обяснил убийството на жена си със семейни проблеми. Наджафи се е оженил за Остад без да се развежда с първата си съпруга. Иран не забранява многоженството, но и не поощрява мъжете да имат повече от една съпруга. 67-годишният политик е бил икономически съветник на иранския президент Хасан Рохани. Бил е също просветен министър. Наджафи е бил кмет на Техеран за няколко месеца. Хвърлил е  оставка през март 2018 г., когато е било разкрито как е гледал танци на малки момичета в училище.", "date": "2019.07.30", "title": "Екзекутират бившия кмет на Техеран"}
{"url": "https://standartnews.com/svyat/i-vrancha-se-razlyulya-398233.html", "text": "В района на Вранча, Румъния днес по обяд е регистрирано земетресение с магнитук 3.0 по Рихтер, показва справка на сайта на Националния институт по геофизика, геодезия и география към Българската академия на науките, предаде новини.бг. Трусът е регистриран в 11.57 ч. Дълбочината му е 134,2 км. Не се съобщава за пострадали и нанесени материални щети.", "date": "2019.07.30", "title": "И Вранча се разлюля"}
{"url": "https://standartnews.com/svyat/100-mln-v-sashch-i-6-mln-v-kanada-zhertvi-na-khaker-398232.html", "text": "Хакерска атака на 19 юли е засегнала около 100 милиона души в САЩ и 6 милиона в Канада, подали заявления за получаване на кредитни карти в „Кепитъл Уан“ (Capital One Financial Corp.) в периода между 2005 и 2019 г. Capital One Financial Corp. е една от най-известните банки в Америка и е в топ 10 на банковите институции въз основа на депозитна база. Електронните системи на компанията са засегнати от изтичането на обемен масив лични данни на нейни клиенти. „Кепитъл Уан“ обяви, че едва ли информацията е била използвана за измама, но ще продължи да разследва теча. Освен имена и дати на раждане хакерът е успял да получи данни за кредитни лимити, баланси, история на плащания и някои данни за осъществени транзакции. Това е станало заради „уязвимост в инфраструктурата на компанията“. Получил е достъп до социалноосигурителните номера на около 140 000 клиенти и до около 80 000 номера на банкови сметки, но не е успял да се сдобие с номера на кредитни карти, съобщи компанията в понеделник, когато бе задържан и хакерът, който е жена. Това е Пейдж Томпсън (33 г.), бивш софтуерен инженер в сиатълска технологична компания, арестувана в понеделник по обвинения в компютърна измама и злоупотреби. Изслушването по обвиненията срещу нея е насрочено за 1 август. Максималното наказание, което предвижда законът, е 5 г. затвор и 250 000 долара глоба.", "date": "2019.07.30", "title": "100 млн. в САЩ и 6 млн. в Канада жертви на хакер"}
{"url": "https://standartnews.com/svyat/pozharite-v-sibir-svetovna-ekokatastrofa-398240.html", "text": "Гигантски горски пожари редовно опустошават обширни пространства в Сибир, но невижданият обхват на тазгодишното бедствие поражда страхове за дългосрочно влияние върху околната среда, предаде АФП. Над 32 000 кв. км са в хватката на пламъците към понеделник, предимно обширни райони в Якутия на север и Красноярска и Иркутск, съобщиха местните власти. Пожарите, предизвикани от гръмотевични бури и температури над 30 градуса, се разпространяват благодарение на силните ветрове. Те бушуват на територия от милиони хектари, обгръщайки в черен токсичен дим цели градове. Димът е засегнал не само малки селища, но и големи градове в Западен Сибир, Алтай, както и Урал – Челябинск и Екатеринбург, и е нарушил въздушния трафик. В неделя пушекът е достигнал и Казахстан, включително столицата Нур-Султан. „Горските пожари в източната част на страната отдавна не са локален проблем. Трансформираха се в екокатастрофа с последствия за цялата страна“, обяви руският клон на „Грийнпийс“. Екоактивистите предупреждават за катастрофа, заплашваща да ускори топенето на ледовете в Арктика и глобалното затопляне.", "date": "2019.07.30", "title": "Пожарите в Сибир - световна екокатастрофа"}
{"url": "https://standartnews.com/svyat/pakistanski-imigranti-prebikha-magaziner-v-solun-398234.html", "text": "Гръцката полиция арестува над 100 души, след като организирана група имигранти от Пакистан нападнаха магазинер в Солун. Нападателите искали собственикът на магазина да им плаща за охрана на обекта. След отказ да плати той е пребит с железни пръти, както и някои от клиентите. Случаят бе заснет и излъчен от гръцката телевизия „Антена“, а коментарите са и срещу слабостта на органите да контролират хилядите нелегални имигранти в Солун. Жители на града допълват, че районът до централната гара е вече мигрантско гето, което хората се страхуват дори да доближат. Те настояват за по-строг контрол на криминалния контингент. В отговор на случилото се полицията в Солун организира акция, в която бяха арестувани над 100 чужденци, нелегално влезли в страната. В последните дни отново се констатира увеличен приток на мигранти и бежанци през сухопътната граница с Турция въпреки засилената охрана. Увеличава се и бежанската вълна през морската граница с Турция. Бреговата охрана на остров Самос от днес използва информация от първия безпилотен дирижабъл, снабден с термокамера и радар.", "date": "2019.07.30", "title": "Пакистански имигранти пребиха магазинер в Солун"}
{"url": "https://standartnews.com/svyat/bez-granichna-infrastruktura-mezhdu-irlandiya-i-severna-irlandiya-398255.html", "text": "Британският премиер Борис Джонсън обеща на ирландския си колега Лео Варадкар, че няма да допусне след Брекзит да се появи гранична и митническа инфраструктура по границата между Северна Ирландия, която е част от Великобритания, и Ирландия, предаде Ройтерс. „Той каза, че при всички положения правителството твърдо ще се придържа към своите задължения за спазване на Белфасткото споразумение и никога няма да допусне физически проверки или физическа инфраструктура на границата“, заяви канцеларията на Джонсън. Той дал да се разбере, че Великобритания при всички положения ще напусне ЕС на 31 октомври. И подчертал, че предпазният механизъм за ирландската граница трябва да бъде премахнат от евентуална сделка за Брекзит. „Министър-председателят даде да се разбере, че правителството ще подходи решително и енергично и в дух на приятелство към евентуални преговори и че явно предпочита да напусне ЕС със сделка, но от нея трябва да бъде премахнат предпазният механизъм“, се посочва в съобщението. Варадкар казал, че сделката за Брекзит не може да бъде отворена отново и че за момента няма задоволителни алтернативни споразумения. „Предпазният механизъм може да бъде заменен в бъдеще от алтернативно споразумение, но досега не са открити и показани задоволителни варианти“, казал Варадкар на Джонсън според канцеларията на ирландския премиер. Варадкар поканил Джонсън в Дъблин за разговори за Брекзит и за обсъждане на двустранни въпроси, включително Северна Ирландия, Споразумението от Разпети петък и Общата пътническа зона.", "date": "2019.07.30", "title": "Без гранична инфраструктура между Ирландия и Северна Ирландия"}
{"url": "https://standartnews.com/svyat/borisov-i-zaev-ss-svmestni-izyavi-398252.html", "text": "Борисов заедно с македонския му колега Зоран Заев ще отбележат втората годишнина от подписването на Договора за добросъседство, приятелство и сътрудничество между двете страни и ще честват събития и личности от общата ни история – Илинденско-Преображенското въстание и Гоце Делчев. В Дойран двамата премиери ще открият възстановения паметник на полковник Константин Каварналиев. Премиерите Борисов и Заев ще проведат двустранна среща, на която ще обсъдят напредъка на сътрудничеството в двустранен и многостранен план. Двамата премиери ще участват в церемонията по полагане на цветя пред гроба на Гоце Делчев в църквата „Св. Спас“ в Скопие. В македонската столица министър-председателят Борисов ще проведе среща и с президента Стево Пендаровски.", "date": "2019.07.30", "title": "Борисов и Заев със съвместни изяви"}
{"url": "https://standartnews.com/svyat/sled-brekzit-koy-shche-bere-yagodi-v-shotlandiya-398251.html", "text": "За седмица в Шотландия българските и румънските сезонни работници изкарват по 300 евро - колкото за цял месец у дома. Доволни са и те, и шотландските фермери. Като граждани на ЕС те имат право да влизат свободно в страната, но предстоящият Брекзит ще промени всичко. Кой ще прибира реколтата след Брекзит? Шотландците са силно притеснени. Браншът разчита изцяло на хора, идващи от ЕС. Местните политици обаче виждат нещата по друг начин. Привържениците на Брекзит са готови да изпратят безработни шотландци да прибират реколтата. Но те едва ли ще се съгласят да живеят във фургони във фермата и да стават в 5 сутринта, за да берат ягоди. Бъдещето ще покаже кой е крив и кой е прав...", "date": "2019.07.30", "title": "След Брекзит: Кой ще бере ягоди в Шотландия?"}
{"url": "https://standartnews.com/svyat/rumnskiyat-mvr-shef-s-ostavka-sled-ubiystva-na-momicheta-398263.html", "text": "Румънският вътрешен министър Николае Мога подаде оставка днес след убийството на две млади момичета в южния град Каракал, които предизвикаха протести срещу неадекватните действия на властите, предаде Ройтерс. Механик на 65 г. от Каракал призна, че е убил Александра Мачешану (15 г.), безследно изчезнала на 24 юли, както и Луиза Меленку (18 г.), която е в неизвестност от април. Разследване показало огромни пропуски в действията на властите. Мачешану се обадила на номер 112 и съобщила, че е отвлечена. На властите отнело 19 часа да локализират и да влязат в дома на механика, докато се опитвали да проследят обажданията и да осигурят ненужни заповеди за обиск. Местни медии цитират очевидци, че полицаите са открили овъглени останки в имота заедно с парчета от дрехи и части от бижута. „Взех решение да подам оставка, за да запазя част от престижа на министерството“, каза Мога, който бе назначен на поста само преди седмица.  \r\n  ", "date": "2019.07.30", "title": "Румънският МВР шеф с оставка след убийства на момичета"}
{"url": "https://standartnews.com/svyat/italiya-zabrani-kpaneto-v-nyakoi-kurorti-398265.html", "text": "Временна забрана за къпане е въведена на редица плажове в италианските курортни градове Римини и Ричоне на Адриатическо море заради превишено съдържание във водата на някои бактерии, предаде ТАСС. Става дума за ешерихия коли и ентерококи, предизвикващи различни инфекциозни заболявания, уточнява Анса. Здравните служби на област Емилия-Романя са направили планови проверки на водата по крайбрежието и са установили превишаване на допустимото съдържание на бактериите. Забраната обхваща 13 плажа в Римини, два в Ричоне и два в Католика. Замърсяването се дължи на попадане в морето на канализационни води след силните дъждове през уикенда. Анализите на морската вода ще бъдат повторени и забраната ще бъде вдигната, когато всички показатели се върнат в нормата, посочват службите.", "date": "2019.07.30", "title": "Италия  забрани къпането в някои курорти"}
{"url": "https://standartnews.com/svyat/strelba-v-magazin-v-shchata-misisipi-398266.html", "text": "Двама души са загинали при стрелба в магазин от веригата „Уол-Март“ в град Саут Хейвън, щат Мисисипи. Заподозряният за нападението е ранен, съобщава телевизия „Фокс Нюз“. Нападателят е убил двама души. Телата им са открити в магазина и на паркинга. Жертвите са служители на „Уол-Март“. Мотивите на нападателя са неизвестни. Има пострадал полицай. Той е настанен в болница без опасност за живота, защото куршумът е попаднал в бронежилетката му. Очевидец твърди пред местната телевизия „Нюз 13“, че нападателят е работил почти 25 години в магазина на тази верига. Той е бил уволнен неотдавна. Властите не разкриват колко тежко е ранен стрелецът.", "date": "2019.07.30", "title": "Стрелба в магазин в щата Мисисипи"}
{"url": "https://standartnews.com/svyat/ubietst-ot-frankfurt-izdirvan-ot-shveytsarskite-vlasti-398269.html", "text": "Швейцарските власти са издали по-рано заповед за арест на мъжа, заподозрян, че блъснал дете и майка му пред влак във Франкфурт, заяви германската полиция, цитирана от ДПА. Вчера 40-годишният гражданин на Еритрея е бил видян да блъска 8-годишно момче и майка му от перона на централната жп гара във Франкфурт върху релсите. Жената успяла да се спаси и да избегне пристигащия влак, но детето загинало. Блъснат бил и още един човек, който обаче се задържал на перона. Германските власти продължават да разследват мотивите за нападението, което полицията разглежда като убийство. Според правоохранителните органи мъжът не е познавал жертвите. Заподозреният е бил известен на органите на реда за \"други подобни престъпления в Швейцария\", каза шефът на германската полиция Дитер Роман на пресконференция в Берлин. По думите му мъжът е обвинен, че заплашил своя съседка с нож, след което я заключил и избягал. Еритреецът, който е баща на три деца, пристигнал в Швейцария незаконно през 2006 г. и кандидатствал за убежище. Две години по-късно получил убежище и оттогава швейцарските власти го определяли като \"добре интегриран\", каза германският вътрешен министър Хорст Зеехофер на среща със служители по сигурността. Швейцарската полиция заяви, че заподозреният, който е постоянен жител на кантона Цюрих, е получавал психиатрични грижи по-рано тази година. При обиска на дома му са били намерени документи, свързани с неговото лечение и диагноза. Швейцарската полиция потвърди, че е издала заповед за арест на мъжа миналата седмица, след като той заплашил своя съседка и децата й и ги заключил в апартамента им. Предвид нападението на гарата във Франкфурт Зеехофер призова за засилване на сигурността и по-голямо полицейско присъствие на жп гарите. Министърът също така повтори своя призив за повече видеонаблюдение на обществените места. Служителите на централната гара във Франкфурт пък са организирали за тази вечер публично възпоменание за загиналото дете близо до мястото, където е било убито то.", "date": "2019.07.30", "title": "Убиецът от Франкфурт издирван от швейцарските власти"}
{"url": "https://www.standartnews.com/sport/shampion-ot-liderite-s-titla-i-vv-varna-398254.html", "text": "Поредна титла в кариерата си спечели Иван Каневчев. Шампионът в последните 2 издания на турнира \"Лидерите\" на \"Стандарт\" триумфира на двойки с Емил Николов във веригата 40:40 & Friends във Варна за наградите на “MAXSPORT”. \"И в двата турнирни дни станахме свидетели на оспорвани двубой с много емоционален заряд. За разлика от миналата година, както при сингъла така и при двойките нивото беше много високо. Наред с качественият тенис, който показаха всичките около 50 участника се погрижихме и за приятното прекарване на времето и на публиката с вкусни закуски и барбекю в съботната вечер\", коментира Каневчев. Всеки участник получи подарък от продукта REFRIGERANCE, а за призьорите, както и във всички издания досега бяха осигурени награди за над 2000 лв. Каневчев, който е главен организатор на турнира благодари подкрепата и помоща при реализирането на веригата на TK Super Sport Varna, Кристин Грозданов, Тото Грозданов, както и на главния спонсор на турнира “MAXSPORT”, тенис топки RS, и кордажи KIRSHBAUM. Победители и призьори: Сингъл мъже - 1. Йордани Джурджев, 2. Александър Велев, 3.Радослав Иванов \r\nДвойки мъже - 1. Николов/Каневчев, 2.Радев/Джурджев, 3.Паянев/Атанасов", "date": "2019.07.30", "title": "Шампион от \"Лидерите\" с титла и във Варна"}
{"url": "https://www.standartnews.com/sport/skatov-atakuva-dkhaulagiri-prez-septemvri-398253.html", "text": "Българският алпинист Атанас Скатов ще атакува седмия по височина осемхилядник в света - Дхаулагири (8167 м) в Хималаите. Това обяви самия той днес. През това лято Скатов изкачи за 63 дни Канчендзьонга (8586 м) , Гашербрум 1 (8080 м) и Гашербрум 2 (8035 м). С тях изкачените до момента осемхилядници от вегана станаха девет.  \"Дхаулагири ми е познат. През 2016-а стигнах до 7900 м, коментира днес Скатов. Той се надява да тръгне на новата си експедиция след месец и да атакува върха през септември. Освен Дхаулагири Скатов има да изкачи още К2 (8611 м), Нанга Парбат (8126 м), Броуд Пик (8047 м), Шиша Пангма (8013 м).", "date": "2019.07.30", "title": "Скатов атакува Дхаулагири през септември"}
