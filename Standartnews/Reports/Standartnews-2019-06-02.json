{"url": "https://standartnews.com/kultura/diana-dobreva-rekordorkata-rabotokholik-393676.html", "text": "Диана Добрева, чиито два спектакъла „Дебелянов и ангелите“ в Пловдив и „Бащата“ в Народния по драматургичните текстове на Александър Секулов и Флориан Зелер, имаха 9 номинации за „Аскеер“ в различни категории и получиха 5 от тях, е шампионката на сезона и заради „Одисей“.  Софиянката с парижка диплома направи поредната си премиера под тепетата – толкова мащабна и грандиозна, колкото са и самите теми по Омир: битката на човека срещу боговете, пътуването му към себе си, превъзмогването на собствените му демони. На сцената в Драмата е цялата трупа плюс още 25 млади артисти, които печелят нарочен кастинг. В ролята на Одисей е талантливият и ефектен Константин Еленков – синът на Добрева и сценариста Ангел Еленков. А самата Диана дирижира зрелището като същински Херберт фон Караян на театъра. Може би тя наистина е супер работохоликът сред дамите в арт гилдията, въпреки че и малко мъже успяват да издържат на темпото й, захване ли се с нов проект. През последните няколко години Диана вадеше премиера след премиера, като две от тях бяха  жестоки и кървави за душата й „Къщата на гнева“ по Лорка – друга постановка  отличник  в наградите – тя посвети на майка си Елизабет Карагеоргиева от театър „Възраждане“,  която си отиде без време от гадна диагноза. Татко й - Стойно Добрев от Сатирата, пък си тръгна от земната сцена дни преди „Бащата“ да се завърти за първи път миналата есен. За Диана беше много страшно, защото в онези дни не дочака пощада нито от живота, нито от изкуството – Алцхаймерът на Стойно се преливаше в този на главния герой Андре в толкова нашумелия спектакъл. „Благодарна съм на Владо Пенев и всички останали, които сякаш споделиха скръбта с мен, за да я понеса малко по-леко, ако това въобще е възможно. Всяка лична драма, всяка лична трагедия е урок и изпитание, които те карат да отвориш сърцето си за обичта и вярата, които припомнят кой си и накъде си тръгнал“, призна тогава тя след гръмогласните овации на първите представления. Неотдавна беше откровена и за още нещо: може би повече няма да бъде актриса, за да се отдаде напълно /има накъде още/ само на режисурата, на създаването на личните светове. Защото Диана доскоро играеше и в „Слугините“ в Народния, и в „Саломе“ на Армията.                    \r\nВсъщност тя винаги е знаела, че  няма как да избяга от Съдбата въпреки че Стойно Добрев настоява да се захване с нещо друго – като „Френска филология“ в Софийския университет „Свети Климент Охридски“ и „История на изкуствата“ в Сорбоната. Тя обаче си взима дипломите и после тайничко влиза в „Любен Гройс“, където Цветана Манева и компания не могат да й се нарадват. Мята се на първия кастинг в „Сфумато“ и печели роля в „Черното руно“ - проектът на Иван Добчев и Маргарита Младенова, обиколил света. После – „Медея“: хем играе, хем поставя. Следва „Казанова“ – предизвестен успех във Франция, нашенско неглижиране в България, малка, но вече простена изневяра на страхотния в образа Владо Карамазов... И началото на края на майка й. Елизабет Карагеоргиева отлита към небесата по време на репетициите, а Диана избира специални стихове за мига, в който старият Казанова също се отправя към безкрайните вселения.  „Казанова“ е за любовта. За човека, който винаги търси изгубения рай. Клетките на тялото ни го помнят, искат го и ние несъзнателно продължаваме да го издирваме. За съжаление, не можем да го намерим. Но докато се убедим в това, пропадаме и затъваме в пошлото. Правим все повече грешки, защото желанието за рая става все по-мъчително. Така стигаме до тъмната страна\", била е категорична Диана. Тя и всички от „Казанова“ печелят обаче светлата страна на публиката в Авиньон. През първата вечер имат само 50 зрители, но това не ги „панира“ – всеки божи ден играят на живот и смърт и до края на култовия фестивал се превръщат в една от сензациите му. Критиците класират „Казанова“ в топ 3 – от 1500 заглавия. Но когато от Париж искат 20-дневен гастрол, се оказва, че Карамазов ще снима в „Дървото на живота“.  Той буквално се срива от липсата на полезен ход – не може да изневери на Диана, но няма как да подведе и Евтим Милошев.  Продуцентът го пуска за първите 6 представления – но дотук. След заглъхването на онзи безумен период в отношенията им Диана отново се кани да предложи персонаж на Владо, но той започва „Дяволското гърло“. Затова пък Деян Донков е на първа линия за „Калигула“ – другият триумф на Диана в Народния.  За постановката си тя казва:   Умората от идеологиите ражда тирания Нуждата на тиранията от идеология я разрушава. Докато няма идеология извън упражняването на чиста власт, която е синоним на чисто насилие, тиранията е невидима, приемлива и неуязвима.  \r\nКолкото повече се усилва нагонът за смърт у диктатора, толкова повече режимът му на управление се превръща в норма, в любим канон, в единствена догма за поданиците. Сегашният историческият миг прави особено валидно разбирането на Камю, че животът на човека е трагичен опит да се пребори с абсолютната празнота. Смъртта не решава нищо - и животът продължава в ненарушима тишина и празнота”. Въобще за Добрева театърът трябва да връща светлината, смисъла и морала в хаоса. В случая с „Дебелянов и ангелите“ – да върне и българския дух, който е длъжен да победи нихилизма.    \r\n„Театърът пречиства душата и може да спаси живота\", е убедена жената, за която журналист от „Варайъти\" написа в Кан: „Актрисата с големи тъжни очи и лице като модел на Модилиани\". В киното Диана пък доказва, че сякаш е родена и за седмото изкуство. За своята Лукреция в „Маймуни през зимата” на Милена Андонова беше обявена за номер едно през 2006-а, взе и „Златна роза“.  В два много добри филма си партнира с двама страхотни мъже – с  балканския лъв Мики Манойлович в „Краят на морето” на Нора Хопе и с легендарния рокаджия Джон Лоутън в „Love.net“ на Илиян Джевелеков. За продукцията на американката дори измества от вече почти подписания договор някаква италианска красавица. След единствен разговор в Берлин въпросната Нора Хопе избира българката за тъжната история на емигрантката  от Иран и самотника от Сърбия, които се срещат в Триест. Той я намира  полужива в сандък  в морето, прибира я в апартамент и през цялото време те са между стените му. В „Пазачът на мъртвите“ Диана е с двама много любими хора – Ицко и Санчо Финци. \r\nИзвън сцената и екрана у Диана няма нищо звездно – не обича шопинга, не си пада по женски сбирки, не размята рецепти из медиите, не качва снимки в социалните мрежи. Чете непрекъснато пиеси – докато се вдъхновни, докато се отвори третото й око. Няма време, а и не може да готви – кулинарът у тях е съпругът й, Ангел Еленков. Тяхната история е в топ 10 на най-романтичните от 90-те. Тя е само на 19, когато го среща случайно пред НДК, а той й обяснява как един хубав ден ще стане негова съпруга. Разделят се без дори да разменят номерата на телефоните си – все още стационарни. След време той я вижда от тролея, за секунди слиза от него – някъде около Попа, за да й подаде листче със съответните цифри, докато тя стои изумена под дъжда. Затова пък първа му се обажда. А когато тя отива да учи в Сорбоната на Париж, а той в Духовната академия в Москва, харчат луди пари за скъпи разговори. Докато Диана не му казва: „Това не може да продължава повече - среща на аерогарата в София“.", "date": "2019.06.01", "title": "Диана Добрева – рекордьорката работохолик"}
{"url": "https://standartnews.com/regionalni/zabraveni-i-otchayani-v-selata-na-severozapada-393711.html", "text": "Възрастен мъж от село, дошъл в Монтана да си купи лекарства, сяда на пейка в централната градска градина. На това място е решил да дочака часа на своя автобус за връщане. Но не му се седи сам, търси кого да заприказва. Иска му се нещо да сподели, да се изплаче. За какво? \"Как за какво\", откликва веднага старецът. \"За това, което доживях – . Някога на събора ни пред всяка къща спираха по 3-4 леки коли, тази година – никой. По две агнета съм пекъл за гостите си, а за последния и пилешко не можах да си купя\". Деца нямаш ли? \"О, имам, но кои деца днес са на село\", пита той. \"Половината от младите ни хора заминаха по чужбина да работят, другите – из големите градове. През първите години си идваха за събора и през летните отпуски. Сега само някои се връщат, и то през година-две. Имаме една жена, която млада замина за Канада и вече 10 години не си е идвала. Чуваме се всеки ден, обяснява майка и, но не е същото. Там ми се роди внуче, което вече ходи на училище, а аз още не съм го виждала...\" Без да иска, човекът рисува с тъжни думи точна картина на живота в селата на Северозапада. В тях и посред бял ден не можеш да видиш жив човек, никой не щъка и по дворовете. По поляните няма овчи стада, не мучат крави. В 64 населени места живеят до 10-тина души, в 100-тина – по 50 и т.н. В Дълго поле, община Димово, доживяват дните си двама души, двама са оцелели и в Рашовица, Берковско, в село Крачимир, община Белоградчик – 7. В 90% от селата училищата са закрити отдавна, нямат магазини, не идват лекари, никой не отваря аптека. Автобусни фирми не влизат в тях, тъй като пътищата са разбити, а и линиите им са губещи. \"Аз съм и линейкаджия, и снабдител с лекарства\", казва кметът на село Чичил Пенко Тошев. \"Ако на някого прилошее, карам го до Кула или Видин с моята кола. Купувам лекарства на цялото село. Автобус няма, който може да върви, изминава по 3 км, за да излезе на шосето Кула – Видин и там да чака рейса...\" През последните години селата живеят и без кметове. Един наобикаля по 3-4. Рекордьор е Савина Спасова, която се грижи за 5 села край Белоградчик – Извоз, Долен Чифлик, Горен Чифлик, Пролазница и Праужда. \"Аз съм всичко, споделя жената – и доктор, и снабдител с храни и лекарства, и фризьор дори...\" В село Скомля, община Димово, където са останали 20-тина жители . Мъж с кола им кара по два пъти в седмицата хляб. Идва в определен час и хората го чакат. Те им стигат за до следващото му идване. Хората няма и на кого да се оплачат – при тях не идват кандидат-депутати, политици, министри. Преди избори най-много кметът да лепне някой плакат в центъра. Защото са малко и не носят никакви гласове. Кой ще си губи времето за 10-тина бюлетини? В тези села няма и избирателни секции, но ги возят с автомобили до съседните, където има урни да дадат гласа си. И само кметовете на общините ги наобикалят отвреме на време. Идват при инцидент или за отчет на работата си през годината или мандата, споделят в село Симеоново, община Видин. То се намира на брега на Дунав по пътя от Монтана към Видин.  Къщите се напукват, две-три вече са се срутили. \"Страшно е човек да се движи по улицата, защото нямаме тротоари и вървим в едно платно с тежките камиони\", оплакват се местните. Преброили ги – по 1600 тира на ден. От всеки общински кмет искат само едно – да сложат видеокамери и шофьорите, които се движат с висока скорост, да бъдат глобявани. Но кой ще следи как се движат, кой ще гони да глобява турските водачи, които постоянно нарушават знака за ограничена скорост през населеното място? Затова и камери още няма. . Ако ги чуе човек, ще се разплаче от умиление.  ! Те не настояват за разкош, а за елементарни удобства. Доволни са и от малкото, което правят за тях. В мездренско село кметът купил два дка частна земя за разширение на гробищата. И му благодарят до Бога! В село Гюргич още не могат да се нарадват на малък пешеходен мост през реката, по който минава пътят им към любима чешма. Старият бил отнесен от високи води през 2014 и едва през 2019 общината в Ружинци смогнала да построи отново мостчето. В село Градец искат да се намери помещение, където да чакат за пенсиите си. Сега се редят отвън при дъжд и сняг. В селото пощата си има помещения, но й се свидят 40 000 лв. за ремонт след пожар. Кметът Илия Томов години се бори \"Български пощи\" да ремонтират поне едно помещение, в което съселяните му да чакат. Не е успял. В село Игнатица са от скромни по-скромни. Те искат от кмета на общината в Мездра Генади Събков да подмени улуците на сградата, в която се намира пенсионерският им клуб. И да прати специалисти, които  В Крета също искат съвсем прости неща – да се чисти пътят към гробището и да им доставят един по-голям контейнер за боклука. Кметицата Виолета Панова благодари от сърце на Събков за отпуснати 2 места по програма за социална заетост. В Люти дол проблемът им е един земеделски производител, който си третира посевите с хербициди и трови пчелите им. А селото е известно с ароматния си мед, не бива да го губят. И в Люти дол искат единствено ремонт на покрива на кметството. Но не заради удобството на кмета, а за това, че  , който те посещават често. В Боденец искат общината да ремонтира улицата, която води до казана им. На село казанът за ракия е цяла институция, той събира хората на раздумка. Докато чакат да се сварят джибрите, общуват. В Горна Бешовица искат да измият резервоара на питейната вода. Не бил чистен от 3 години. В село Долна Кремена посрещнали с песен общинския кмет. Хората били радостни, че е чул молбата им да се направи подмяна на водопоровода им. \", признава кметът на Белоградчик Борис Николов. Възрастни са, самотни, болни, забравени са от деца, но не искат много. Молят се за разширение на гробищата, вече препълнени, за ремонт на пътя до тях. Преди дни ученици от София доставиха дарение за хора от селата ни. . В Камено поле пък искат да им се намери поп. На Великден кметицата Цветелина Ботева сама ударила камбаната и поздравила хората с „Христос возкресе”. Напоследък в много от селата хората искат откриване на старчески домове. Пустеят закрити училища, детски градини, бивши търговски сгради, които могат да се преустроят за тази цел. Но това не е много лесно. Трябва да се извоюват средства за ремонта им, после пари за персонал и издръжка. Поне половината от старите в такива села няма да дочакат желания дом. Някъде искат полицаи по-често да минават. В Динково, община Ружинци,  . За открадната кокошка или зеленчук от градината не задържат никого. А за старата баба на село една кокошка е много, тя дели хляба си с нея. Зеленчукът от градината – също. Ще го сложи в буркани и с него ще прекара зимата. Затова в такива села хората се чувстват изоставени от властта. Тя не може или няма време да им обърне внимание и да ги защити. Старите хора си отиват, а деца в селата не се раждат.  . И това става пред очите на властта, на политиците, на Европа. И какво от това? За много села последният влак отдавна си е заминал, а нов не се задава. Няма и за кого.    ", "date": "2019.06.01", "title": "Забравени и отчаяни в селата на Северозапада"}
{"url": "https://standartnews.com/kultura/yan-englert-tuk-sm-zhiv-sm-393719.html", "text": "Стара Загора аплодира Ян Енглерт, който е почетен гост на международния фестивал за ново европейско кино „Златната липа”. След традиционния водосвет легендарният актьор дефилира по червения килим за откриването на престижния форум заедно с неговия създател и директор Магдалена Ралчева и кмета Живко Тодоров. Публиката, която препълни залата на Операта, видя кадри от най-известните филми на Ян Енглерт през десетилетията, като овациите гръмнаха за пореден път, след като на екрана се появи отец Ередия от „Осъдени души” на Въло Радев – един от най-короннните образи на Енглерт. Неслучайно Магдалена Ралчева му връчи „Златната липа” за цялостен принос към седмото изкуство в Полша, България и Европа. „Тук съм, жив съм. Вече съм забравил българския – липсва ми практика. Затова ще говоря на полски. Отдавна не бях виждал това момче – отец Ередия.  Явно е, че съм остарял, нали? Но това вероятно е единственият случай в киното, когато получавам награда 45 години, след като съм изиграл ролята.  Полша не е гледала „Осъдени души”, но благодарение на този филм имам толкова много приятели тук. Най-хубавото е, че актьорът остава в паметта на зрителите. Щом ме помните, значи съм жив. Малко ме е срам, че ще ме гледате в „Голямото прецакване” – филмът е от 1992-а, но не е фестивален. Снимахме го по време на промяната в Полша, когато нямаше пари за кино. Това беше напълно частен проект. Повечето пари бяха наши – но не бяха и една  пета от сумата, с която обикновено се произвежда филм. Добре, че стана хит в телевизията, та това ми позволи да си върна по-голямата част от инвестицията. Сам писах сценария, за да мога да си направя героя така, както аз искам”, каза Ян Енглерт пред останалите на крака зрители. В спектакъла за старта на седмото издание на „Златната липа” блеснаха прекрасните малки певици от „Маргаритките” към Операта, трима от топ тенорите на трупата и впечатляващите мажоретки на града. Председателят на международното жури Илиян Джевелеков представи колегите си от няколко държави, с които ще оценяват деветте продукции в конкурса. „Статистиката на „Златната липа” е забележителна – 100 000 посетители и 300 заглавия за 7 години”, коментира режисьорът с респект. Живко Тодоров благодари на Магдалена Ралчева – като на истинска старозагорка и радетелка на националната култура. Водещият Владимир Зомбори прочете поздравителните писма от министъра на културата Боил Банов и шефката на Националния филмов център Жана Караиванова.", "date": "2019.06.01", "title": "Ян Енглерт: Тук съм, жив съм"}
{"url": "https://standartnews.com/kultura/brnevi-i-kompaniya-se-vikhryat-ot-dnes-po-bnt-393675.html", "text": "Новият сериен филм на БНТ „Островът на сините птици“ стартира днес по БНТ. Приключенската лятна сага е по романа на Александър Секулов „Островът“, обявен за една от най-добрите книги през последните няколко години. Във фокуса са тийнейджърските авантюри на група юнаци. В центъра на екшъна е семейството, изиграно от тримата Бърневи – Иван, Маргита и техния вече 13-годишен син Матей. След като става ясно, че момчето е спечелило кастинга за ролята и няма как да бъде сам по време на снимките край морето, известните му родители с радост приемат да му партнират пред камерите.  Чаровният Матей има доста таланти, но особено силен е в бийтбокса, хвалят го от екипа. Другите деца артисти в са Деян Профиров (Алекс), Калоян Христов (Армандо), Ирина Вълкова (Габриела), Антония Димитрова (Зоица) и Максим Божков (Петър).   Сред „възрастните актьори“ са още Ива Огнянова, Венцислав Константинов, Свежен Младенов, Михаил Мутафов, Мариана Крумова, Николай Тодоров, Милко Лазаров. Публиката ще гледа всяка събота и неделя от 19 часа осемте епизода, режисирани от Кристина Грозева и Петър Вълчанов. Ето какво споделят те: \"Едни от най-ярките ни детски спомени са свързани с ваканциите през лятото, прекарани на морето. Първите опити да плуваш, издигането на огромни пясъчни замъци, дегизирането с пиратски бради от водорасли, морски битки с водни колелета, гмуркания с маска и шнорхел покрай скалисти плажове, страховити приключенски разкази на стари рибари… Всички тези картини от детството изплуваха в съзнанието ни, докато се запознавахме със сценария на „Островът на сините птици“ и зареждаха творческите ни батерии за бъдещата работа.“ Интригата започва, след като майката на вманиачения влогър Ники конфискува мобилните телефони на цялото семейство. Така му се очертава да прекара най-тъпото море в целия 12-годишен досега живот – десет дни без интернет! На всичкото отгоре трябва да се грижи и за по-малкия си братовчед Алекс, който му къса нервите с детинщините си. Скуката обаче се оказва мираж, когато двамата братовчеди неусетно се забъркват в търсенето на легендарно пиратско съкровище. Твърди се, че то е заровено на Острова на сините птици – мистериозно парче суша навътре в морето, забранено за достъп и недостъпно без лодка. Братовчедите се убеждават в това по трудния начин, когато Алекс за малко да се удави. За късмет на Ники, който тъкмо се чуди какво ще обяснява на родителите, на помощ се притича Габриела - 12-годишен морски археолог и водолаз, по която той безнадеждно хлътва. Оцелелият Алекс също се сдобива с обожател макар и против волята си. Фантазьорката Зоица е дъщеря на домакина на курорта и има важна мисия - да докаже, че изчезналият вид синя птица отново се е появил. Напрежението се покачва, когато се появява страховитият стар пират Жерминяк. За разлика от момчетата, той си има лодка и по-всичко личи, че ще се добере до съкровището преди тях. Братовчедите намират за свой съюзник Армандо – връстник на Ники, комуто се е наложило да работи в ресторанта на курорта през ваканцията. Той отдавна планира да забогатее, за да отърве себе си и майка си от гадния им шеф.", "date": "2019.06.01", "title": "Бърневи и компания се вихрят от днес по БНТ"}
{"url": "https://www.standartnews.com/sport/vavrinka-sprya-grisho-393700.html", "text": "Най-добрият ни тенисист Григор Димитров игра силно, но в крайна сметка не успя да вземе дори сет срещу швейцареца Стан Вавринка в мача между двамата от третия кръг на \"Ролан Гарос\". Хасковлията загуби след три тайбрека - 6:7 (5), 6:7 (4), 6:7 (8). Двубоят започна в петък вечерта на Корт №1, но след 2 часа и 6 минути игра бе прекъснат заради настъпилата тъмнина. Подновяването на срещата днес започна с аванс от 2:0 сета за шампиона от 2015 година Вавринка, след като в първите две части той надделя след два тайбрека - 7:6 (5), 7:6 (4). В третия сет поставеният под номер 24 Вавринка проби в ключов момент - при 4:4, но Димитров успя веднага да направи рибрейк и в крайна сметка се стигна до нов тайбрек. В него всичко вървеше отлично за непоставения българин, който певеде с 6:2 точки и имаше цели 4 сетбола. Дори и те обаче се оказаха недостатъчни и Димитров не успя за първи път в кариерата си да премине фазата на третия кръг на турнира от \"Големия шлем\" в Париж. Сега на най-силния ни тенисист му предстои да се подготви за сезона на любимата му трева, където се надяваме, че ще се върне към добрите резултати.", "date": "2019.06.01", "title": "Гришо аут след два дни игра и 3 тайбрека"}
{"url": "https://standartnews.com/kultura/khristo-shopov-pop-folkt-v-drzhavata-mi-idva-v-poveche-393677.html", "text": "\r\n  Христо Шопов на 7 юни излиза на сцената в Театъра на българската армия, край която преминават детството и юношеството му. Международно признатият актьор, за когото титанът на киното Мел Гибсън говори в суперлативи след съвместната им работа в „Страстите Христови“, си спестява скучните часове в училище, за да гледа репетициите и представленията на родителите си – легендарните Наум Шопов и Невена Симеонова. С него, разбира се, е и сестра му Лиза, която вече два пъти го режисира – в авторския й спектакъл „Всичко или нищо“ и във „Верига от думи“ за трупата в Хасково. Именно пиесата на световноизвестния драматург Жорди Галсеран има софийска премиера на 7 юни.  Историята е за тъмната страна у всеки от нас, която го провокира към манипулации и крайности. За маските, които падат, но никога не до край. Христо е Рамон, а Гергана Данданова е Лаура – репликите между тях са дуел, жестока игра на пинг-понг, в която няма победител. Зрителите буквално са въвлечени в психотрилъра. „Имаш слабост към числото 19. Аз съм ти жертва номер 19“, казва Лаура на Рамон, за да припомни за вечната война между половете. Автор на музиката е не по-малко предизвикателният композитор Петър Дундаков, преводът е на Невена Мичева, художник е Антония Попова, използвана е авангардна мултимедия. - Що за птица е вашият нов герой, господин Шопов? \r\n- Зрителите дълго време го мислят за психопат, но нещата, естествено, са съвсем различни и достатъчно сложни. Пиесата е нестандартна - и затова подходът ни към нея също е нестандартен. Истински психотрилър – един от най-добрите в жанра. За първи играя подобен герой.  \r\n- Лиза, вашата сестра, ви режисира за втори път – имахте ли творчески сблъсъци на репетициите? \r\n- Първия път – във „Всичко или нищо“ – усещането и за двамата беше странно. Сега процесът беше по-спокоен. Аз поканих Лиза да постави „Верига от думи“, държейки на предварителните си идеи. Нали знаете - театърът е обща работа.  \r\n- Помните ли дебюта си в Армията? \r\n- Случи се още преди да ме приемат във ВИТИЗ –  влязох като паж на Иван Иванов който пък беше Ромео в спектакъла на Иван Добчев. По това време се трудех като сценичен работник в Академията. Знае се, че с Лиза буквално сме израснали в този театър. На самия мен ми е интересно как ще се почувствам на сцената, която още помни стъпките и гласовете на майка ни и баща ни.  \r\n- Какво снимате в момента? \r\n- Тези дни в Сърбия започнах работа в „Южен вятър“ -  първо направихме филм, а сега снимаме и сериал по него. Ролята ми е на много много лош български мафиот. Досещате се за какво ще става дума, нали?    \r\n- Вашият син, д-р Наум Шопов, се превърна в истинска звезда като д-р Борис Тасев в „Откраднат живот“ – ясно е, че ще има още сезони: одобрявате ли кариерата му в телевизията? \r\n- Нямам нищо общо с нея. Нито пък трябва да изказвам одобрение или каквито и да било оценки. Наум е достатъчно голям, за да прецени как да постъпи от тук нататък с връхлетялата го популярнност. Телевизията осигурява бърза слава - със сериалите и с риали форматите. Много е важно как ще се справиш с въпросната бърза слава. \r\n- Давате ли съвети? \r\n- Ако някой ги поиска. Когато даваш съвети ей-така, без да си помолен за това, ставаш най-обикновен досадник. На мен също не са ми давали съвети.  \r\n- Гони ли ви носталгия, докато играете хитовите  „Догодина по същото време“ и „Всяка година по същото време“ в някогашното кино „Левски“? \r\n- Свързан съм с него – там бяха премиерите на „Маргарит и Маргарита“ и „Вчера“.  Във всеки случай чувствата ми към кино „Левски“ са много по-топли и светли, отколкото тези към срещуположния му театър „София“, където  пропилях 10 години - Какво, според вас, е дереджето на българската култура? \r\n- Шарено. За съжаление, има много поп фолк – и в културата, и в държавата под една или друга форма. Идва ми в повече. Но се правят и достатъчно стойностни проекти. \r\n- Какво друго ново около вас? \r\n- Решил съм преди лятната ваканция да не поемам повече ангажименти за нови участия. Каня се да разпусна като хората.  Лиза Шопова: Тази пиеса шокира  \"Когато четеш за първи път „Верига от думи“, оставаш със зяпнала уста – нещо като трилър, нещо като Пинтър, нещо необикновено. Безкрайно харесвам Жорди Галсеран. Пиесата му е много трудна – шокира, пълна е с капани, но е супер за актьорите. Аз, като режисьор, в началото се смутих – всичко във „Верига от думи“ ми се стори крайно. А трябваше да се направи хем любопитно, хем смилаемо за публиката, която в никакъв случай не подценяваме“, казва Лиза Шопова. Самата тя е излизала на голямата сцена в Армията само като дете – докато е приемала подаръка си за Нова година от Дядо Мраз. Вече като по-голяма играе с Веселин Ранков в клуб „Максим“ в „Котката“ на Илия Добрев. „Всичко в този театър за мен беше пълна магия – най-добре ми беше зад кулисите, където дишах прахта и поемах мириса на декорите. А „Чакащите актьори“ беше най-сакралното пространство. Тъкмо то излъчваше романтичната зараза, според която театърът е творчество, човещина и любов към публиката“, убедена е дъщерята на великия Наум Шопов. ", "date": "2019.06.01", "title": "Христо Шопов: Поп фолкът в държавата ми идва много"}
{"url": "https://standartnews.com/sport/livrpul-otnovo-e-kralyat-na-evropa-393721.html", "text": "Ливърпул отново стъпи на трона като Крал на Европа. „Червените“ биха 1:0 Тотнъм на ст. „Уанда Метрополитано“ в Мадрид. Първият гол падна още във втората минута от дузпа за игра с ръка на Сисоко. Накрая на мача точен бе и резервата Дивок Ориги с кинжален удар в 88-ата минута. Това е шести трофей от най-големия клубен турнир за Ливърпул и втори, откакто турнирът се казва Шампионска лига. Последната купа за \"червените\" дойде през 2005 година, когато тимът обърна Милан в голям мач в Истанбул Е, сега в Мадрид зрелището отсъстваше. \"Червените\" стигнаха до успеха след гол от най-бързо отсъдената дузпа във финал на Шампионската лига - още в 23-та секунда реферът Дамир Скомина беше посочил бялата точка, от която Мохамед Салах откри.  В края Тотнъм се хвърли да изравнява, но беше наказан с втори гол в мрежата си в последните минути, дело на златната резерва на Ливърпул в този турнир Дивок Ориги и феновете на тима запяха песните на победата и своя химн You'll never walk alone.", "date": "2019.06.01", "title": "Ливърпул отново е Кралят на Европа"}
{"url": "https://www.standartnews.com/sport/livrpul-otnovo-e-kralyat-na-evropa-393721.html", "text": "Ливърпул отново стъпи на трона като Крал на Европа. „Червените“ биха 1:0 Тотнъм на ст. „Уанда Метрополитано“ в Мадрид. Първият гол падна още във втората минута от дузпа за игра с ръка на Сисоко. Накрая на мача точен бе и резервата Дивок Ориги с кинжален удар в 88-ата минута. Това е шести трофей от най-големия клубен турнир за Ливърпул и втори, откакто турнирът се казва Шампионска лига. Последната купа за \"червените\" дойде през 2005 година, когато тимът обърна Милан в голям мач в Истанбул Е, сега в Мадрид зрелището отсъстваше. \"Червените\" стигнаха до успеха след гол от най-бързо отсъдената дузпа във финал на Шампионската лига - още в 23-та секунда реферът Дамир Скомина беше посочил бялата точка, от която Мохамед Салах откри.  В края Тотнъм се хвърли да изравнява, но беше наказан с втори гол в мрежата си в последните минути, дело на златната резерва на Ливърпул в този турнир Дивок Ориги и феновете на тима запяха песните на победата и своя химн You'll never walk alone.", "date": "2019.06.01", "title": "Ливърпул отново е Кралят на Европа"}
{"url": "https://www.standartnews.com/sport/roma-vzima-5-mln-evro-pri-uspekh-na-livrpul-393718.html", "text": "ФК Рома ще получи 5 милиона евро като бонус от Ливърпул по трансферите Алисон Бекер и Мохамед Салах, ако английският клуб спечели Шампионската лига тази вечер, информират италианските медии. Според публикации това са били клаузи, които са били включени при продажбата им. Салах премина в Ливърпул през лятото на 2017 г. за 42 милиона евро. В сезон 2018/2019 г., 26-годишният нападател взе участие в 51 мача във всички турнири, в които отбеляза 26 гола и даде 13 асистенции. Алисон стана играч на Ливърпул през лятото на 2018 година. Сумата за прехвърлянето бе 62,5 милиона евро. 26-годишният вратар в 50 мача, в които допусна 34 гола.", "date": "2019.06.01", "title": "Рома взима 5 млн. евро при успех на Ливърпул"}
{"url": "https://standartnews.com/svyat/shche-vrshcha-li-pari-chekhiya-na-ek-393715.html", "text": "Европейската комисия ще поиска от Чехия да върне 17 400 000 евро, изплатени неправомерно под формата на субсидии на холдинг, контролиран от премиера Андрей Бабиш, съобщава АФП. Това твърдят чешки медии, като се позовават на проект на доклад от одитна проверка, извършена в началото на тази година по поръчение на Комисията. При одита е било установено, че милиардерът Бабиш е продължил да получава постъпленията от холдинга „Агроферт“ дори след като през февруари 2017-а го прехвърлил на два попечителски фонда. Това го е поставило в конфликт на интереси, тъй като в качеството си на политик е вземал меродавните решения за разпределението на еврофондовете. Самият премиер отхвърли твърденията в чешкия печат като „мръсна лъжа“. Бабиш увери, че финансите на „Агроферт“ са изрядни и че няма да се наложи Чехия да връща пари на Евросъюза.", "date": "2019.06.01", "title": "Ще връща ли пари Чехия на ЕК?"}
{"url": "https://www.standartnews.com/sport/natsionalite-pochnakha-silno-v-ligata-na-natsiite-393681.html", "text": "Мъжкият национален отбор по волейбол на България победи Канада с 3:1 гейма (25:20, 26:24, 19:25, 25:17 ) в първия си мач от група 2, от първия уикенд във Волейболната лига на нациите, в аржентинския град Мендоса.Така „лъвовете“ стартираха отлично в турнира и отбелязаха първи три токи в актива си, а селекционерът Силвано Пранди направи успешен повторен дебют начело на България. Националите ни стартираха стабилно и бяха водещият тим на полето, като спечелиха първия гейм с комфортна разлика. Втората част започна равностойно, след това кленовите листа поведоха с 18:14. Нашите успяха да стопят пасива си и да изравнят при 23:23. В решителните минути България отново се наложи, след две поредни грешки на съперника и поведе с 2:0 гейма. Третата част бе под диктовката на канадците, които взеха преднина, задържаха я докрай и спечелиха гейма, като се върнаха в играта. Канадците отбелязаха силно начало в четвъртия гейм, като поведоха с 5:2, но не успяха да запазят превъзходството.  Родните представители направиха обрат, а на второто техническо прекъсване вече водеха с 16:11. Това бе преломен момент, като националите увеличиха преднината си на 19:12 и спечелиха безпроблемно гейма, а с това и крайната победа с 3:1. Реализатор за победата стана Николай Учиков с 27 точки. Тодор Скримов добави 10 точки за успеха. Младият Алекс Грозданов завърши с 9 точки. За Канада най-резултатен бе Шарън Върнън-Еванс с 22 точки.", "date": "2019.06.01", "title": "Националите почнаха силно в Лигата на нациите"}
{"url": "https://www.standartnews.com/sport/tmninata-zadrzha-grisho-pone-s-den-poveche-v-parizh-393680.html", "text": "Най-добрата ракета на България при мъжете Григор Димитров е на прага на отпадане в третия кръг на Откритото първенство на Франция срещу 24-ия поставен в схемата Стан Вавринка. Заради голямото забавяне на предхождащите я мачове снощи, срещата беше преместена от корт \"Сюзан Ленглен\" на корт 1. Преди падането на тъмнината трикратният шампион от Големия шлем успя да вземе аванс от 2:0 сета срещу 28-годишния хасковлия. 34-годишният Вавринка спечели два поредни тайбрека - съответно със 7:5 и 7:4 - като шансът за Григор се крие именно в прекъсването на срещата. Мачът ще се доиграе днес.", "date": "2019.06.01", "title": "Тъмнината задържа Гришо поне с ден повече в Париж"}
{"url": "https://www.standartnews.com/sport/berbatov-moeto-prizvanie-beshe-da-sm-futbolist-393720.html", "text": "Българската звезда на футбола Димитър Бербатов все още не е обявил официално отказването си от футбола, но от думите му си личи, че вече мисли в минало време за периода си на терена. Той изрази радостта си, че е имал дълга кариера, продължила до 37-годишната му възраст.  \"Не съм мислел какъв щях да бъда, ако не бях футболист. Най-вероятно нищо друго не мога да правя. Моето призвание беше да съм футболист. Нямах сериозни контузии, имах възможност да играя до 37 години. Някои хора спират на 32-33, аз се радвах на по-голямо дълголетие, така че не мога да се оплача. А и нямам правото, заяви Бербо за предаването \"Ничия земя\" по NOVA. Той коментира с усмивка и времето преди футбола, като е категоричен, че още от малък неговото предопределение е било да бъде футболист. И всичко в детството му е помагало в преследването на тази голяма за него цел.  \"За съжаление баба ми и дядо ми в Марикостиново починаха и нямам причина да ходя вече там. Навремето ходех, може би и повече трябваше да ходя, но се опитвах. Имах и друго село, на майка ми родителите - Клисура. То беше много малко, три къщички, там също беше много хубаво. На село изпитваш много готини моменти, пасял съм кравите и ръцете, с пръчките съм ги ръчкал в правия път.\"  \"Тия моменти тогава не си ги осъзнавал, сигурно са ми помагали тези моменти. Моето детство мирише на игри, на футбол. Няма как да мирише на друго освен на футбол, трева ,бутонки... На йод, защото постоянно имах рани. Нашите правеха всичко по взъможностите си, сега вече е съвсем различно\", заяви Бербатов. ", "date": "2019.06.01", "title": "Бербатов: Моето призвание беше да съм футболист"}
{"url": "https://www.standartnews.com/sport/na-zhivo-totnm-livrpul-final-shampionska-liga-393713.html", "text": "Тотнъм се хвърля в атаки. Играчите на Почетино пробват удари отвсякъде, но време няма. Ериксен стреля от фаул, но Алисон спасява. Тотнъм натиска. Два страхотни шанса за \"шпорите\". Алисон спаси бомба на Сон, а след това и удар на Лукас Моура. В 79-ата минута Деле Али стреля с глева след центриране на Трипиър, но ударът му излезе в аут. Деле Али опита да вкара гол бижу. Прехвърлящият му удар обаче бе слаб. Тотнъм обсади вратата на Алисон, но последния пас куца. После контрата на Ливърпул завърши с неточен пас на Салах. Поне започнаха да тичат! Двата отбора имат по-малко от половин час да превърнат финала в зрелище. Тотнъм се опитва да установи контрол. Ливърпул се прибра в защита. Добър пас зад защитата на Ливърпул, но ударът на Сон бе блокиран. Няма смени, няма и промяна в темпото. Тотнъм опита няколко атаки, но без никакъв успех. Безобразен удар на Ериксен! А беше в добра позиция. Добра възможност за Тотнъм малко преди почивката. Пасът на Сон обаче не намери Деле Али. Хари Кейн до тук все едно не е на терена. Хубав удар на Робъртсън в 38-ата минута, но Уго Лорис изби в корнер. Хюн Мин Сон на няколко пъти се опита да овладее топката през центъра, но не му се получи. Мечтан корнер за Ливърпул в мача. Минутата е 21-а. В 17-ата минута се случи все пак нещо интересно! Гола дама нахлу на терена и стигна до центъра му. Все пак стюардите се намесиха бързо. В Мадрид цари скуката! След 16 минути няма особени опасности. След 10 минути игра, двата тима, най-вече Тотнъм, се отърсват от гръмовното начало на мача. Преди старта на двубоя, имаме минута с ръкопляскания в памет на загиналия по-рано днес бивш играч на Арсенал, Реал Мадрид и Испания Хосе Антонио Рейес. Финалът в Шампионска лига Тотнъм и Ливърпул си оспорват трофея в Мадрид Дойде време за големия мач! Тотнъм и Ливърпул излизат един срещу друг във финала на Шампионската лига. Мачът стартира в 22,00 часа. Той ще се играе на ст. „Уанда Метрополитано“ в Мадрид. И двата отбора сътвориха истински футболни чудеса на полуфиналите и самото им присъствие на финала тази вечер може да се смята за сензация.Шпорите изоставаха срещу Аякс с 0:3 в общия резултат на полувремето в Амстердам, но след почивката изиграха най-паметните 45 минути в историята си и сътвориха пълен обрат за победата с 3:2 в Ниската земя, дошла след оформен хеттрик в последните секунди от Лукас Моура. Мърсисайдци пък бяха отписани след първата среща в Барселона, когато си тръгнаха с класическо поражение. Фантастичната победа с 4:0 на реванша обаче показа, че волята и вярата могат да стопят всеки един пасив. \r\nСъставите: \r\nТотнъм: Лорис, Трипиър, Алдервейрелд, Вертонген, Роуз, Сисоко, Уинкс, Ериксен, Али, Сон, Кейн \r\nЛивърпул: Алисон, Арнолд, Матип, Ван Дайк, Робъртсън, Фабиньо, Хендерсън, Вайналдум, Фирмино, Мане, Сала \r\n ", "date": "2019.06.01", "title": "НА ЖИВО: Финалът в Шампионската лига: Тотнъм - Ливърпул"}
{"url": "https://standartnews.com/sport/neymar-iska-da-se-vrshcha-v-barselona-393660.html", "text": "Най-скъпият футболист в историята Неймар не спира да мисли за бившия си отбор Барселона. Той вече е напълно наясно, че през лятото на 2017 година е направил крачка назад в кариерата си, напускайки каталунците заради ПСЖ. Според вестник \"Спорт\" бразилецът е решен на всичко, за да избяга от скъпия \"затвор\". \"Принцовете\" го заляха с дъжд от пари, но футболистът вече е убеден, че няма как да преследва европейска слава в настоящия си тим. Неймар мечтае неговото завръщане на стадион \"Ноу Камп\" да се осъществи още това лято. Според близкия до играча журналист Марсело Бехлер евентуален трансфер е възможен. Неймар вече е натоварил свои представители да разговорят с шефовете на испанския шампион. Неймар се е свързал с някои от старите си приятели в Барселона и им е казал, че иска да се върне в отбора. Не е тайна, че той е близък приятел с голмайсторите Лионел Меси и Луис Суарес, с които оформиха атомния тризъбец MSN. Двамата приели новината със задоволство и обещали да съдействат с каквото могат. \r\nБразилецът бил наясно също така, че приказката може да има щастлив край само в случай, че изглади отношенията си с ръководството на Барса. Двете страни си отправиха куп обвинения покрай бягството на играча преди близо две години, като най-често споровете бяха за пари. \r\nКакто е известно, преди няколко дни излезе информация, че двата клуба преговарят за една от сделките на века, тъй като има вариант Неймар и Осман Дембеле да сменят местата си, като сензационният бартер ще е гарниран с няколко милиона от страна на Барса.", "date": "2019.06.01", "title": "Неймар иска да се връща в Барселона"}
{"url": "https://www.standartnews.com/sport/zadrzhakha-chetirima-britantsi-predi-finala-393682.html", "text": "Испанската полиция обяви, че е задържала четирима британски граждани преди финала на Шампионската лига между Ливърпул и Тотнъм тази вечер. Четиримата са задържани за нападение над полицай, но властите в Мадрид не дадоха повече подробности по случая. Заради мача между двата английски клуба, който е тази вечер, в испанската столица са взети безпрецедентни мерки за сигурност и са ангажирани над 4 700 полицаи.", "date": "2019.06.01", "title": "Задържаха четирима британци преди финала"}
{"url": "https://standartnews.com/sport/natsionalite-pochnakha-silno-v-ligata-na-natsiite-393681.html", "text": "Мъжкият национален отбор по волейбол на България победи Канада с 3:1 гейма (25:20, 26:24, 19:25, 25:17 ) в първия си мач от група 2, от първия уикенд във Волейболната лига на нациите, в аржентинския град Мендоса.Така „лъвовете“ стартираха отлично в турнира и отбелязаха първи три токи в актива си, а селекционерът Силвано Пранди направи успешен повторен дебют начело на България. Националите ни стартираха стабилно и бяха водещият тим на полето, като спечелиха първия гейм с комфортна разлика. Втората част започна равностойно, след това кленовите листа поведоха с 18:14. Нашите успяха да стопят пасива си и да изравнят при 23:23. В решителните минути България отново се наложи, след две поредни грешки на съперника и поведе с 2:0 гейма. Третата част бе под диктовката на канадците, които взеха преднина, задържаха я докрай и спечелиха гейма, като се върнаха в играта. Канадците отбелязаха силно начало в четвъртия гейм, като поведоха с 5:2, но не успяха да запазят превъзходството.  Родните представители направиха обрат, а на второто техническо прекъсване вече водеха с 16:11. Това бе преломен момент, като националите увеличиха преднината си на 19:12 и спечелиха безпроблемно гейма, а с това и крайната победа с 3:1. Реализатор за победата стана Николай Учиков с 27 точки. Тодор Скримов добави 10 точки за успеха. Младият Алекс Грозданов завърши с 9 точки. За Канада най-резултатен бе Шарън Върнън-Еванс с 22 точки.", "date": "2019.06.01", "title": "Националите почнаха силно в Лигата на нациите"}
{"url": "https://standartnews.com/sport/tmninata-zadrzha-grisho-pone-s-den-poveche-v-parizh-393680.html", "text": "Най-добрата ракета на България при мъжете Григор Димитров е на прага на отпадане в третия кръг на Откритото първенство на Франция срещу 24-ия поставен в схемата Стан Вавринка. Заради голямото забавяне на предхождащите я мачове снощи, срещата беше преместена от корт \"Сюзан Ленглен\" на корт 1. Преди падането на тъмнината трикратният шампион от Големия шлем успя да вземе аванс от 2:0 сета срещу 28-годишния хасковлия. 34-годишният Вавринка спечели два поредни тайбрека - съответно със 7:5 и 7:4 - като шансът за Григор се крие именно в прекъсването на срещата. Мачът ще се доиграе днес.", "date": "2019.06.01", "title": "Тъмнината задържа Гришо поне с ден повече в Париж"}
{"url": "https://standartnews.com/biznes/standardpoors-polozhitelna-perspektiva-za-blgariya-393678.html", "text": "Международната агенция Standard&Poor's потвърди кредитния рейтинг на България с положителна перспектива, съобщиха от Министерството на финансите. Положителната перспектива пред рейтинга отразява значителната вероятност България да се присъедини към валутно-курсовия механизъм механизъм ERM II през следващите 12 месеца.  \r\nОт рейтинговата агенция очакват брутният вътрешен продукт да се повиши с устойчив темп от 3,3 % през 2019 г., след което да се забави до 3 % през 2022 г.  \r\nБългария ще получи отговор за присъединяването си към механизма, предхождащ еврозоната, най-късно през есента. Това прогнозира пред \"Хоризонт\" Пиер Ортлиб от Официалния форум за парични и финансови институции.  \r\nСтраната ни се подготвя за валутно-курсовия механизъм ERM II, а в момента в шест банки се провежда оценка на качеството на активите от Европейската централна банка.  \r\nОт нея ще зависи какъв ще бъде отговорът, който се очакваше през юли, но Ортлиб допуска известно забавяне заради сформирането на новата Европейска комисия.", "date": "2019.06.01", "title": "S&P потвърди рейтинга на България"}
{"url": "https://standartnews.com/svyat/12-zhertvi-pri-strelba-v-us-kurort-393659.html", "text": "Властите в американския щат Вирджиния съобщават, че 12 души са загинали, а четирима други са ранени при престрелката в сграда на градските власти в град Вирджиния бийч. От полицията заявиха, че заподозреният е действал сам. По думите на властите той е стрелял „безразборно“, предава БГНЕС. На пресконференция началникът на полицията в града Джим Сървера заяви: „Знаем, че малко след 4 следобед заподозреният е влязъл в сграда номер 2. Той е бил дългогодишен служител и мигновено е открил стрелба“. Сърверa обясни, че мъжът е носил оръжие 45-и калибър, а пълнителите, които е ползвал, са съдържали повече муниции от обичайното. Самоличността на нападателя вече е установена. Той е бил убит при престрелка с полицията. Към момента няма информация за състоянието на пострадалите. Сред ранените има един полицай, но животът му е бил спасен от бронираната жилетка. Престрелката в комплекса, в който има около 25 сгради, се е случила в петък следобед местно време. Първоначалната информация беше за множество ранени при инцидента. Съобщаваше се също, че стрелецът е бил задържан. Губернаторът на американския щат Вирджиния Ралф Нортъм пристигна в града. Той определи случилото се като ужасен ден: „Това е просто ужасен ден и мислите ни са с жертвите и техните семейства. Работим заедно със силите на реда и служителите в болниците, за да гарантираме, че сме се погрижили за всички.“ В Twitter певецът и продуцент Фарел Уилямс, който е родом от Вирджиния бийч, написа, че се моли за града, загиналите и близките им. В района живее голяма българска общност. За БНР от българското посолство във Вашингтон заявиха, че за сега няма данни за пострадали български граждани. ", "date": "2019.06.01", "title": "12 жертви при стрелба в US-курорт"}
{"url": "https://standartnews.com/biznes/skopie-spira-kesha-nad-500-evro-393693.html", "text": "Северна Македония спира кешовите разплащания над 500 евро. От 1 юли в брой ще може да се плаща само до 500 евро, което е около 30 000 денари, съобщава БГНЕС.  \"Тази мярка има за цел да намали сивата икономика. Плащането на черно вреди на гражданите\", каза финансовият министър Тевдовски. „Ние притежаваме институционален капацитет за въвеждането на тази мярка”, посочи още той. ", "date": "2019.06.01", "title": "Скопие спира кеша над 500 евро"}
{"url": "https://standartnews.com/biznes/dds-v-grtsiya-padna-tsenite-ne-393696.html", "text": "Хапваш и пийваш в гръцка таверна, а накрая сметката идва с две ДДС-та. Ако си пил узо или ципуро, облагането е с 24%. За рибите, калмарите и октопода - налогът е 13 на сто, пише на бележката. От 20 май Гърция намали ДДС от 24 на 13% за 56 категории основни храни. . Очакванията, че ресторантите в южната ни съседка ще свалят цените между 10 и 30 на сто обаче не се оправдаха, поне засега. Това твърдят български туристи, които са изкарали почивните дни на остров Тасос и в курортите в Халкидики. Комшиите много са го закъсали, затова не реагират на намалените ставки. Обедняха през последните години и сега гледат да наваксат, коментира наш сънародник, запознат със ситуацията в южната ни съседка. Затова и наказаха премиера Алексис Ципрас, като гласуваха на 26 май за опозиционната партия \"Нова демокрация\", оглавявана от Кириакос Мицотакис, която спечели изборите с 33,6 на сто от гласовете, срещу 23,8% за СИРИЗА. Това принуди Ципрас да обяви предсрочни избори за ново правителство на 7 юли. Макар че ресторантите не бързат да свалят цените, те са приемливи дори и за поизтънелите джобове на мнозина българи. Порция калмари струва средно 8 евро, толкова е и 200 грама узо. 11 евро е октоподът, гавросът и сардините са съответно 6 и 7 евро. Порциите са значително по-големи от нашите и с една спокойно могат да се нахранят двама души. Запазена е и традицията още със сядането в заведението да ти носят хляб и вода без пари. На много места черпят и с десерта - баклавички, торти и други сладкиши са комплимент от ресторанта след обяда или вечерята. Кафето и фрапето са по 2,50-3 евро. Шезлонгът и чадърът на плажа са безплатни, ако си поръчаш макар и само едно безалкохолно от заведението. Ако обаче искаш легло с балдахин, ще трябва да платиш 15 евро, а през юли цената скача до 35.  защото цените са най-ниски. Стая в четиризвезден хотел на брега може да се наеме за 80 евро. Ако си резервирал ваканцията по-рано, излиза още по-евтино. Затова и много българи използваха почивните дни покрай 24 май, за да изкарат дълъг уикенд в Гърция. И пропуснаха гласуването на евроизборите, макар че в Кавала и Халкидики имаше открити секции, където можеше да се пусне бюлетина. \"30 евро на човек щеше да ни е разходът, ако бяхме хванали ферибота от Тасос до Кавала. Решихме да си го спестим, обясни нашенец\", който е предпочел плажа пред урните.    ", "date": "2019.06.01", "title": "ДДС в Гърция падна, цените не"}
{"url": "https://standartnews.com/svyat/shest-silni-trusa-raztrsikha-albaniya-393685.html", "text": "Серия от шест земетресения са регистрирани тази сутрин в Югоизточна Албания. Епицентърът им е бил в района на град Корча, предаде БГНЕС. Най-силният трус е с магнитуд 5,3. Той е регистриран в 6.33 часа местно време. Трусът е почувстван не само в Албания, но и в съседна Македония, по-специално, в градовете Охрид, Струга и Ресен. Охрид се намира на около 80 км от епицентъра на земетресението. Албанското министерство на отбраната съобщи, че петима души са ранени и са нанесени материални щети на няколко къщи. ", "date": "2019.06.01", "title": "Шест силни труса разтърсиха Албания"}
{"url": "https://standartnews.com/svyat/trmp-s-nay-visok-reyting-ot-2017-g-nasam-393671.html", "text": "48% от регистрираните гласоподаватели одобряват работата на държавния глава, на противоположната позиция са 52%. Това е най-високото ниво на одобрение от юни 2017 г., сочат данните, цитирани от изданието The Hill. Добрата икономическа ситуация вдига рейтинга на стопанина на Белия дом, докато политиката му по други въпроси като Китай и имиграция се радва на неутрални и положителни оценки, заяви Марк Пен, директор на Harvard CAPS/Harris Poll.", "date": "2019.06.01", "title": "Тръмп с най-висок рейтинг от 2017 г. насам"}
{"url": "https://standartnews.com/svyat/trmp-pokani-zelenski-vv-vashington-393688.html", "text": "Новият президент на Украйна Володимир Зеленски е получил покана от американския президент Доналд Тръмп за официална визита във Вашингтон. Това бе потвърдено от азминистрацията на държавния глава в Киев, съобщи ТАСС. Зеленски благодари на Тръмп за поканата, се казва в съобщение на президентската администрация. В него се посочва още, че проектът на закон за засилване на поддръжката за Украйна, представен в Камарата на представителите на американския Конгрес, е важен сигнал за стратегическото партньорство между двете страни. По-рано  украински медии съобщиха, че на срещата на Тръмп със Зеленски \"ще се проведе съдържателен разговор за уреждане на конфликта в Донбас, а също и за бизнес проекти\". Проектът на закона за предоставяне на подкрепа за Украйна с цел защита на нейната независимост, суверенитет и териториална цялост, представен в Камарата на представителите, предвижда засилване на отбранителната способност на украинската държава. В частност се предвижда продажба на летателни средства за отбрана, прехвърляне на въоръжение и укрепване на възможностите на Украйна да противодейства на кибератаки. Списъкът с видовете въоръжение, което може да бъде прехвърлено в Украйна, се допълва с противотанкови, противокорабни и противовъздушни системи. В документа освен това се предвижда предоставяне на Украйна на статут на главен военно-политически съюзник на САЩ.   ", "date": "2019.06.01", "title": "Тръмп покани Зеленски във Вашингтон"}
{"url": "https://www.standartnews.com/sport/totnm-i-livrpul-osporvat-trofeya-v-shampionska-liga-tazi-vecher-393683.html", "text": "Денят на голямата битка настъпи. След толкова много емоции, поражения, победи, сълзи и усмивки дойде ред за финала в Шампионската лига. Мадрид! Това е градът. „Уанда Метрополитано”. Това е стадионът. Ливърпул и Тотнъм. Това са оцелелите. Всичко ще започне тази вечер в 22,00 часа. Ливърпул загуби финала точно преди година, а мотивацията им е още по-голяма сега, след като не успяха да се преборят с „гражданите” за първата позиция в Премиърлийг. От друга страна, Тотнъм, който колкото и да се старае, все още се бори да получи самоличност за голямата четворка в конкуренцията още на Арсенал, Челси, Манчестър Сити и Манчестър Юнайтед. Юрген Клоп и Маурисио Почетино са не само сред най-ярките мениджъри на Острова, но и в целия свят. Докато Клоп все още не може да се зарадва на трофеи с „мърсисайдци”, той спечели две титли в Бундеслигата с Борусия Дортмунд (2010/11 и 2011/12) и една купа на Германия през 2011/12. Въпреки всички суперлативи, въпреки доброто впечатление до този момент, Маурисио Почетино не може да се похвали с подобни постижения. Финалът на Шампионската лига тази година ще бъде третият път, в който Тотнъм и Ливърпул се срещат в европейски турнир, като до този момент са си поделили по един успех, по един полуфинал през 1972/73 за Купата на УЕФА. Напред тогава продължават „червените” с по-добър общ резултат. Ливърпул успя да спечели двете си предишни срещи с „шпорите” през настоящия сезон, с което вече има 82, в сравнение с лондончани, които имат 48 успеха срещу този съперник. Двата тима са завършвали при равен резултат 42 пъти. За Ливърпул битката ще бъде шанс да спечели своя шести трофей на това ниво и опит да „изкупят вината си” след финала с Реал Мадрид от миналата година в Киев. Ливърпул не е ставал шампион на Европа от 2005 година насам, но тяхното 14-годишно чакане може да приключи още тази вечер. Голямата въпросителна пред Маурисио Почетино за двубоя е дали Хари Кейн ще бъде готов за сблъсъка и дали ще може да стартира като титуляр, заради контузията, от която се възстановява. Хари Уинкс също е под въпрос. Ливърпул ще има на разположение Роберто Фирмино, който пропусна последните три срещи заради травма в слабините. Юрген Клоп обаче ще реди състава без Наби Кейта, заради мускулен проблем.", "date": "2019.06.01", "title": "Тотнъм & Ливърпул в Шампионска лига довечера"}
{"url": "https://standartnews.com/svyat/tri-vzriva-v-ruski-tsekh-za-trotil-pone-19-raneni-393695.html", "text": "Три мощни взрива разрушиха цех в завода за производството на екплозиви \"Кристал\"  в град Дзержинск в централна Русия. Пострадали са 27 души, но има вероятност да са и повече. Един от тях е в мното тежко състояние, предаде РИА Новости. Вицегубернаторът на Нижегородска област Дмитрий Краснов обяви, че има двама безследно ичезнали. Инцидентът е станал в цех за тротил по време на производствения процес. . Според предварителната информация причината за взривовете е нарушение на технологичния процес. Спасителните служби твърдят, че има опасност от нови взривове.От детонацията стъклата на сгради на 3 км от цеха са счупени.  ", "date": "2019.06.01", "title": "Три взрива в руски цех за тротил, 27 ранени"}
{"url": "https://standartnews.com/svyat/sandvichi-s-bakterii-v-samoletite-na-er-frans-393701.html", "text": "Голям скандал накара хиляди пасажери на авиокомпания „Ер Франс“  да изпаднат в паника дали не са пипнали опасна болест листериоза. От френския превозвач информираха клиентите си, че е имало бактерия листерия в сандвичи с риба тон, предложени в девет полета до презокеански дестинации в периода 21-24 май, предадоха световните агенции. \r\n„Ер Франс“ била информирана за наличието на листерията в сандвичите от компанията „Сервер“, която доставяла храната на борда на нейните самолети. \r\nСандвичите с риба тон, заразени с листерия, са били предлагани в класите икономична и премиум икономична на полети, потеглили от Париж и пътуващи за Дубай, остров Реюнион, Акра, Нджамена, Бамако и Абуджа. \r\nЗасегнатите пътници са били информирани по имейла от „Ер Франс“. Засега няма случаи на заболели от листериоза. \r\nСандвичите, които са били произведени от компанията „Ер Фуд“ и после доставяни на борда от Сервер, са били изтеглени от мрежата на „Ер Франс“, както и всички други храни на „Ер Фуд“. Листериозата е потенциално сериозно заболяване, особено при децата, възрастните и бременните жени. То поразява централната нервна система и може да предизвика менингит и енцефалит. Инкубационният период може да достигне осем седмици, припомня Франс прес. Симптомите са треска и евентуално главоболие. Болестта се предава основно чрез прием на заразени храни. \r\n„Ер Франс“ се извинява на клиентите си и препоръчва на онези от тях, при които се забележат симптоми на листериоза, да се обърнат към личните си лекари. \r\nКомпанията е предоставила на хората, пътували с гореспоменатите полети, и телефони за контакт. От Франция той е 0800091091, а от чужбина +33144180692. Линиите са отворени от 8 до 22 ч. парижко време.", "date": "2019.06.01", "title": "Сандвичи с бактерии в самолетите на Ер Франс"}
{"url": "https://standartnews.com/sport/niki-mikhaylov-ostava-v-levski-oshche-2-godini-393697.html", "text": "Вратарят Николай Михайлов поднови договора си с Левски. Стражът, чийто контракт изтичаше в края на месец юни, преподписа за 2 години. Така сагата около неговото бъдеще завърши в последния ден на настоящия му контракт със \"сините\". Стражът, който е на лагер с \"лъвовете\" преди мачовете с Чехия и Косово, се срещна с изпълнителния директор Павел Колев на базата в \"Бояна\". Шефът на 26-кратните шампиони донесе договора, който и двете страни подписаха. Интересното е, че Михайлов не е получил увеличение на заплатата, а остава при досегашните си условия.  Както е известно, той се завърна на стадион \"Георги Аспарухов\" в края на ноември след пауза от 12 години.", "date": "2019.06.01", "title": "Ники Михайлов остава в Левски още 2 години"}
{"url": "https://standartnews.com/sport/vavrinka-sprya-grisho-393700.html", "text": "Най-добрият ни тенисист Григор Димитров игра силно, но в крайна сметка не успя да вземе дори сет срещу швейцареца Стан Вавринка в мача между двамата от третия кръг на \"Ролан Гарос\". Хасковлията загуби след три тайбрека - 6:7 (5), 6:7 (4), 6:7 (8). Двубоят започна в петък вечерта на Корт №1, но след 2 часа и 6 минути игра бе прекъснат заради настъпилата тъмнина. Подновяването на срещата днес започна с аванс от 2:0 сета за шампиона от 2015 година Вавринка, след като в първите две части той надделя след два тайбрека - 7:6 (5), 7:6 (4). В третия сет поставеният под номер 24 Вавринка проби в ключов момент - при 4:4, но Димитров успя веднага да направи рибрейк и в крайна сметка се стигна до нов тайбрек. В него всичко вървеше отлично за непоставения българин, който певеде с 6:2 точки и имаше цели 4 сетбола. Дори и те обаче се оказаха недостатъчни и Димитров не успя за първи път в кариерата си да премине фазата на третия кръг на турнира от \"Големия шлем\" в Париж. Сега на най-силния ни тенисист му предстои да се подготви за сезона на любимата му трева, където се надяваме, че ще се върне към добрите резултати.", "date": "2019.06.01", "title": "Гришо аут след два дни игра и 3 тайбрека"}
{"url": "https://standartnews.com/svyat/38-postradali-pri-vzriv-v-dzerzhinsk-393707.html", "text": "Поне 79 души са пострадали при серията от три взрива в завода за експлозиви  в руския град Дзерджинск, съобщи РИА Новости. Състоянието на четирима от тях е сериозно. Първоначално се съобщаваше за 19, после за 27 пострадали. Те според здравното министерство са служители в завода и жители на околните жилища. 11 от пострадалите са били освободени за домашно лечение след преглед от лекар. В спасителните операции са взели участие близо 350 души. Взривовете в завода за тротил „Кристал“ били причинени от неспазване на технологичния процес и на правилата за безопасност, заради което е заведено и дело срещу ръководството на предприятието, което редовно е сакнционирано за нарушения. Експлозиите са причинили пожар на площ от около 100 кв. м, пламъците се прехвърлили и на съседната постройка. Няма разрушени жилищни сгради, но са счупени прозорците на близо180 домове в радиус от 3 км. Въведено е извънредно положение в някои от съседните на завода населени места. „Опасност от нови взривове няма по информацията, с която разполагаме“, увериха от градската администрация.", "date": "2019.06.01", "title": "Броят на ранените от взрива в Дзержинск расте (ОБНОВЕНА)"}
{"url": "https://standartnews.com/sport/totnm-i-livrpul-osporvat-trofeya-v-shampionska-liga-tazi-vecher-393683.html", "text": "Денят на голямата битка настъпи. След толкова много емоции, поражения, победи, сълзи и усмивки дойде ред за финала в Шампионската лига. Мадрид! Това е градът. „Уанда Метрополитано”. Това е стадионът. Ливърпул и Тотнъм. Това са оцелелите. Всичко ще започне тази вечер в 22,00 часа. Ливърпул загуби финала точно преди година, а мотивацията им е още по-голяма сега, след като не успяха да се преборят с „гражданите” за първата позиция в Премиърлийг. От друга страна, Тотнъм, който колкото и да се старае, все още се бори да получи самоличност за голямата четворка в конкуренцията още на Арсенал, Челси, Манчестър Сити и Манчестър Юнайтед. Юрген Клоп и Маурисио Почетино са не само сред най-ярките мениджъри на Острова, но и в целия свят. Докато Клоп все още не може да се зарадва на трофеи с „мърсисайдци”, той спечели две титли в Бундеслигата с Борусия Дортмунд (2010/11 и 2011/12) и една купа на Германия през 2011/12. Въпреки всички суперлативи, въпреки доброто впечатление до този момент, Маурисио Почетино не може да се похвали с подобни постижения. Финалът на Шампионската лига тази година ще бъде третият път, в който Тотнъм и Ливърпул се срещат в европейски турнир, като до този момент са си поделили по един успех, по един полуфинал през 1972/73 за Купата на УЕФА. Напред тогава продължават „червените” с по-добър общ резултат. Ливърпул успя да спечели двете си предишни срещи с „шпорите” през настоящия сезон, с което вече има 82, в сравнение с лондончани, които имат 48 успеха срещу този съперник. Двата тима са завършвали при равен резултат 42 пъти. За Ливърпул битката ще бъде шанс да спечели своя шести трофей на това ниво и опит да „изкупят вината си” след финала с Реал Мадрид от миналата година в Киев. Ливърпул не е ставал шампион на Европа от 2005 година насам, но тяхното 14-годишно чакане може да приключи още тази вечер. Голямата въпросителна пред Маурисио Почетино за двубоя е дали Хари Кейн ще бъде готов за сблъсъка и дали ще може да стартира като титуляр, заради контузията, от която се възстановява. Хари Уинкс също е под въпрос. Ливърпул ще има на разположение Роберто Фирмино, който пропусна последните три срещи заради травма в слабините. Юрген Клоп обаче ще реди състава без Наби Кейта, заради мускулен проблем.", "date": "2019.06.01", "title": "Тотнъм & Ливърпул в Шампионска лига довечера"}
{"url": "https://standartnews.com/svyat/i-srbiya-zabranyava-pusheneto-393708.html", "text": "Пълна забрана на пушенето в закрити пространства готви Сърбия. Мерките, предвидени в промени в Закона за защита на населението от тютюнев дим, може да влязат в сила до края на годината, съобщава в. \"Курир\", цитиран от Танюг. Според белграския вестник, измененията на закона би трябвало да бъдат приети в следващите шест месеца. В Сърбия пуши една трета от населението а от последиците от вдишването на тютюнев дим годишно умират 15 000 души, от които 5000 от рак на белия дроб, са мотивите на законодателя. В момента Сърбия е рай за българските пушачи, защото те могат свободно да димят в ресторантите. Това, в съчетание с изгодните цени и хубавата кухня, привлича много нашенци към кафаните на западната ни съседка, особено по празници като Нова година.  Ако измененията в закона бъдат приети, заедно със сръбските пушачи ще тъжат и родните.", "date": "2019.06.01", "title": "И Сърбия забранява пушенето"}
{"url": "https://standartnews.com/sport/uzhas-katastrofa-pogubi-bivsha-zvezda-na-arsenal-393694.html", "text": "Бившият испански национал Хосе Антонио Рейес е загинал в автомобилна катастрофа тази сутрин на изхода на родното си градче Утрера, съобщават испанските медии, като новината потвърдиха от Севиля, чийто юноша беше играчът. Все още не са известни причините за произшествието.  35-годишният Рейес носеше екипа на Екстремадура, като в богатата му визитка личат имената на клубове като Севиля, Реал Мадрид, Атлетико Мадрид, Еспаньол, Арсенал и Бенфика. За Испания той има 21 мача и 4 гола, а на клубно ниво записа 646 двубоя с 95 попадения.", "date": "2019.06.01", "title": "Ужас! Катастрофа погуби бивша звезда на Арсенал"}
{"url": "https://www.standartnews.com/sport/niki-mikhaylov-ostava-v-levski-oshche-2-godini-393697.html", "text": "Вратарят Николай Михайлов поднови договора си с Левски. Стражът, чийто контракт изтичаше в края на месец юни, преподписа за 2 години. Така сагата около неговото бъдеще завърши в последния ден на настоящия му контракт със \"сините\". Стражът, който е на лагер с \"лъвовете\" преди мачовете с Чехия и Косово, се срещна с изпълнителния директор Павел Колев на базата в \"Бояна\". Шефът на 26-кратните шампиони донесе договора, който и двете страни подписаха. Интересното е, че Михайлов не е получил увеличение на заплатата, а остава при досегашните си условия.  Както е известно, той се завърна на стадион \"Георги Аспарухов\" в края на ноември след пауза от 12 години.", "date": "2019.06.01", "title": "Ники Михайлов остава в Левски още 2 години"}
{"url": "https://www.standartnews.com/sport/neymar-iska-da-se-vrshcha-v-barselona-393660.html", "text": "Най-скъпият футболист в историята Неймар не спира да мисли за бившия си отбор Барселона. Той вече е напълно наясно, че през лятото на 2017 година е направил крачка назад в кариерата си, напускайки каталунците заради ПСЖ. Според вестник \"Спорт\" бразилецът е решен на всичко, за да избяга от скъпия \"затвор\". \"Принцовете\" го заляха с дъжд от пари, но футболистът вече е убеден, че няма как да преследва европейска слава в настоящия си тим. Неймар мечтае неговото завръщане на стадион \"Ноу Камп\" да се осъществи още това лято. Според близкия до играча журналист Марсело Бехлер евентуален трансфер е възможен. Неймар вече е натоварил свои представители да разговорят с шефовете на испанския шампион. Неймар се е свързал с някои от старите си приятели в Барселона и им е казал, че иска да се върне в отбора. Не е тайна, че той е близък приятел с голмайсторите Лионел Меси и Луис Суарес, с които оформиха атомния тризъбец MSN. Двамата приели новината със задоволство и обещали да съдействат с каквото могат. \r\nБразилецът бил наясно също така, че приказката може да има щастлив край само в случай, че изглади отношенията си с ръководството на Барса. Двете страни си отправиха куп обвинения покрай бягството на играча преди близо две години, като най-често споровете бяха за пари. \r\nКакто е известно, преди няколко дни излезе информация, че двата клуба преговарят за една от сделките на века, тъй като има вариант Неймар и Осман Дембеле да сменят местата си, като сензационният бартер ще е гарниран с няколко милиона от страна на Барса.", "date": "2019.06.01", "title": "Неймар иска да се връща в Барселона"}
{"url": "https://standartnews.com/sport/zadrzhakha-chetirima-britantsi-predi-finala-393682.html", "text": "Испанската полиция обяви, че е задържала четирима британски граждани преди финала на Шампионската лига между Ливърпул и Тотнъм тази вечер. Четиримата са задържани за нападение над полицай, но властите в Мадрид не дадоха повече подробности по случая. Заради мача между двата английски клуба, който е тази вечер, в испанската столица са взети безпрецедентни мерки за сигурност и са ангажирани над 4 700 полицаи.", "date": "2019.06.01", "title": "Задържаха четирима британци преди финала"}
{"url": "https://standartnews.com/sport/na-zhivo-totnm-livrpul-final-shampionska-liga-393713.html", "text": "Тотнъм се хвърля в атаки. Играчите на Почетино пробват удари отвсякъде, но време няма. Ериксен стреля от фаул, но Алисон спасява. Тотнъм натиска. Два страхотни шанса за \"шпорите\". Алисон спаси бомба на Сон, а след това и удар на Лукас Моура. В 79-ата минута Деле Али стреля с глева след центриране на Трипиър, но ударът му излезе в аут. Деле Али опита да вкара гол бижу. Прехвърлящият му удар обаче бе слаб. Тотнъм обсади вратата на Алисон, но последния пас куца. После контрата на Ливърпул завърши с неточен пас на Салах. Поне започнаха да тичат! Двата отбора имат по-малко от половин час да превърнат финала в зрелище. Тотнъм се опитва да установи контрол. Ливърпул се прибра в защита. Добър пас зад защитата на Ливърпул, но ударът на Сон бе блокиран. Няма смени, няма и промяна в темпото. Тотнъм опита няколко атаки, но без никакъв успех. Безобразен удар на Ериксен! А беше в добра позиция. Добра възможност за Тотнъм малко преди почивката. Пасът на Сон обаче не намери Деле Али. Хари Кейн до тук все едно не е на терена. Хубав удар на Робъртсън в 38-ата минута, но Уго Лорис изби в корнер. Хюн Мин Сон на няколко пъти се опита да овладее топката през центъра, но не му се получи. Мечтан корнер за Ливърпул в мача. Минутата е 21-а. В 17-ата минута се случи все пак нещо интересно! Гола дама нахлу на терена и стигна до центъра му. Все пак стюардите се намесиха бързо. В Мадрид цари скуката! След 16 минути няма особени опасности. След 10 минути игра, двата тима, най-вече Тотнъм, се отърсват от гръмовното начало на мача. Преди старта на двубоя, имаме минута с ръкопляскания в памет на загиналия по-рано днес бивш играч на Арсенал, Реал Мадрид и Испания Хосе Антонио Рейес. Финалът в Шампионска лига Тотнъм и Ливърпул си оспорват трофея в Мадрид Дойде време за големия мач! Тотнъм и Ливърпул излизат един срещу друг във финала на Шампионската лига. Мачът стартира в 22,00 часа. Той ще се играе на ст. „Уанда Метрополитано“ в Мадрид. И двата отбора сътвориха истински футболни чудеса на полуфиналите и самото им присъствие на финала тази вечер може да се смята за сензация.Шпорите изоставаха срещу Аякс с 0:3 в общия резултат на полувремето в Амстердам, но след почивката изиграха най-паметните 45 минути в историята си и сътвориха пълен обрат за победата с 3:2 в Ниската земя, дошла след оформен хеттрик в последните секунди от Лукас Моура. Мърсисайдци пък бяха отписани след първата среща в Барселона, когато си тръгнаха с класическо поражение. Фантастичната победа с 4:0 на реванша обаче показа, че волята и вярата могат да стопят всеки един пасив. \r\nСъставите: \r\nТотнъм: Лорис, Трипиър, Алдервейрелд, Вертонген, Роуз, Сисоко, Уинкс, Ериксен, Али, Сон, Кейн \r\nЛивърпул: Алисон, Арнолд, Матип, Ван Дайк, Робъртсън, Фабиньо, Хендерсън, Вайналдум, Фирмино, Мане, Сала \r\n ", "date": "2019.06.01", "title": "НА ЖИВО: Финалът в Шампионската лига: Тотнъм - Ливърпул"}
{"url": "https://www.standartnews.com/sport/uzhas-katastrofa-pogubi-bivsha-zvezda-na-arsenal-393694.html", "text": "Бившият испански национал Хосе Антонио Рейес е загинал в автомобилна катастрофа тази сутрин на изхода на родното си градче Утрера, съобщават испанските медии, като новината потвърдиха от Севиля, чийто юноша беше играчът. Все още не са известни причините за произшествието.  35-годишният Рейес носеше екипа на Екстремадура, като в богатата му визитка личат имената на клубове като Севиля, Реал Мадрид, Атлетико Мадрид, Еспаньол, Арсенал и Бенфика. За Испания той има 21 мача и 4 гола, а на клубно ниво записа 646 двубоя с 95 попадения.", "date": "2019.06.01", "title": "Ужас! Катастрофа погуби бивша звезда на Арсенал"}
{"url": "https://standartnews.com/sport/berbatov-moeto-prizvanie-beshe-da-sm-futbolist-393720.html", "text": "Българската звезда на футбола Димитър Бербатов все още не е обявил официално отказването си от футбола, но от думите му си личи, че вече мисли в минало време за периода си на терена. Той изрази радостта си, че е имал дълга кариера, продължила до 37-годишната му възраст.  \"Не съм мислел какъв щях да бъда, ако не бях футболист. Най-вероятно нищо друго не мога да правя. Моето призвание беше да съм футболист. Нямах сериозни контузии, имах възможност да играя до 37 години. Някои хора спират на 32-33, аз се радвах на по-голямо дълголетие, така че не мога да се оплача. А и нямам правото, заяви Бербо за предаването \"Ничия земя\" по NOVA. Той коментира с усмивка и времето преди футбола, като е категоричен, че още от малък неговото предопределение е било да бъде футболист. И всичко в детството му е помагало в преследването на тази голяма за него цел.  \"За съжаление баба ми и дядо ми в Марикостиново починаха и нямам причина да ходя вече там. Навремето ходех, може би и повече трябваше да ходя, но се опитвах. Имах и друго село, на майка ми родителите - Клисура. То беше много малко, три къщички, там също беше много хубаво. На село изпитваш много готини моменти, пасял съм кравите и ръцете, с пръчките съм ги ръчкал в правия път.\"  \"Тия моменти тогава не си ги осъзнавал, сигурно са ми помагали тези моменти. Моето детство мирише на игри, на футбол. Няма как да мирише на друго освен на футбол, трева ,бутонки... На йод, защото постоянно имах рани. Нашите правеха всичко по взъможностите си, сега вече е съвсем различно\", заяви Бербатов. ", "date": "2019.06.01", "title": "Бербатов: Моето призвание беше да съм футболист"}
{"url": "https://standartnews.com/sport/roma-vzima-5-mln-evro-pri-uspekh-na-livrpul-393718.html", "text": "ФК Рома ще получи 5 милиона евро като бонус от Ливърпул по трансферите Алисон Бекер и Мохамед Салах, ако английският клуб спечели Шампионската лига тази вечер, информират италианските медии. Според публикации това са били клаузи, които са били включени при продажбата им. Салах премина в Ливърпул през лятото на 2017 г. за 42 милиона евро. В сезон 2018/2019 г., 26-годишният нападател взе участие в 51 мача във всички турнири, в които отбеляза 26 гола и даде 13 асистенции. Алисон стана играч на Ливърпул през лятото на 2018 година. Сумата за прехвърлянето бе 62,5 милиона евро. 26-годишният вратар в 50 мача, в които допусна 34 гола.", "date": "2019.06.01", "title": "Рома взима 5 млн. евро при успех на Ливърпул"}
