{"url": "https://standartnews.com/regionalni/v-pet-stolichni-parka-obezparazityavat-kucheta-bezplatno-403677.html", "text": "Българският ветеринарен съюз организира провеждането на образователна кампания на тема \"Превенция и профилактика на Ехинококозата\". В рамките на кампанията от съюза организират безплатно обезпаразитяване на кучета в пет столични парка. На 12 октомври, събота, от 11 до 17 часа образователната кампания ще се проведе на територията на Южния парк, Северен парк, Борисова градина, парк \"Гео Милев\" и Парк \"Дружба\" - езерото. Целта на кампанията е популяризиране превенцията срещу Ехинококозата и информиране на обществото за навременните мерки, които трябва да се вземат в борбата с болестта, известна сред хората  като кучешка тения. Проблемът с това заболяване е голям, тъй като през последното десетилетие, по данни на Националния център по заразни и паразитни болести, България е на първо място по брой оперирани хора от ларвална ехинококоза сред европейските страни. Към ветеринарните лекари ще се присъединят водещи фирми производители и разпространители на ветеринарномедицински продукти, които ще осигурят необходимите медикаменти за извършване на профилактиката на Ехинококозата.", "date": "2019.10.11", "title": "В пет столични парка обезпаразитяват кучета безплатно"}
{"url": "https://standartnews.com/biznes/stankov-rabotim-za-konkurentni-tseni-na-gaza-403735.html", "text": "Процесът на диверсификация на енергийните източници ще гарантира конкурентни цени на природния газ. Това каза заместник-министърът на енергетиката Жечо Станков на среща с ръководството и синдикатите от торовия завод „Неохим“ АД, на която присъстваха и представители на „Булгаргаз“ ЕАД. Той бе на посещение на предприятието по повод изразеното от работниците недоволство за предстоящи съкращения, наложени поради тежкото финансово състояние на фирмата  По думите на зам.-министър Станков правителството работи активно за осигуряване конкурентни цени на природния газ за българските битови и индустриални потребители. Той даде пример с подписаните ключови документи за реализацията на междусистемната газова връзка (интерконектор  Гърция-България, които правят проекта необратим. „През тази година „Булгаргаз“ ЕАД за първи път осъществи алтернативни доставки на природен газ в размер на 300 млн. куб. м.“, подчерта Станков. По неговите думи това е оказало положително влияние върху цената на природния газ. Той подчерта, че цената на природния газ у нас се определя от Комисията за енергийно и водно регулиране. С такова решение бе прието поевтиняване на суровината 1 октомври тази година  „От началото на следващата година предстои да заработи борсата за търговия с природен газ, която ще съдейства за по-конкурентни цени“, каза още заместник-министър Станков. „Булгаргаз“ ЕАД има подписан договор за доставки на природен газ от азербайджанското находище „Шах Дениз 2“ в размер на 1 млрд. куб. м годишно. „Това е една трета от потреблението на страната“, каза Станков.", "date": "2019.10.11", "title": "Станков: Работим за конкурентни цени на газа"}
{"url": "https://standartnews.com/biznes/otkrivat-uchastk-ot-khemus-mezhdu-yablanitsa-i-boaza-403644.html", "text": "Официалното откриване на новия 9,3 км участък от АМ „Хемус“ между Ябланица и Боаза е днес. Изграждането на трасето стартира в края на март м. г. и завърши близо 6 месеца предсрочно. Това написа във Фейсбук премиерът Бойко Борисов. \"В отсечката между Ябланица и Боаза е най-големият армонасип, изграждан досега у нас - 45 метра общ насип, с височина от 25 м на армирания насип. Това е почти вертикална стена на откоса като в конструкцията й са вложени специални укрепителни мрежи и системи. В строителството на отсечката са положени близо 104 000 тона асфалт, а за осигуряване безопасността на движение са монтирани 40 км мантинели от най-висок клас и 24,5 км предпазни мрежи\", написа още той.", "date": "2019.10.11", "title": "Откриват участък от „Хемус“ между Ябланица и Боаза"}
{"url": "https://standartnews.com/regionalni/tolerantni-vseki-den-v-blagoevgrad-403689.html", "text": "В рамките на тазгодишното издание на проекта инициаторите вече проведоха 4 демонстративни събития в София и Пазарджик с младежи от цялата страна, а посещението в Благоевград ще бъде първото подобно в двугодишната история на инициативата. Пресконференция по този повод ще се проведе в събота, 12 октомври, от 11:00 часа, в сградата на Община Благоевград, а демонстративната и дискусионната част започва в 12:00 на Kart track FD Kart – Blagoevgrad, като участието до запълване на квотата от 40 желаещи е безплатно за младежи от 15 до 29 години. Една от основните цели на проекта, а и на фондация „Вълшебен свят“, е демонстрирането на социалноотговорно поведение и фокус върху превенцията на агресия и ограничаването на агресивните поведенчески модели сред младите хора. Част от проекта са не само демонстративните картинг състезания и дискусиите за толерантност, но и серия ведеоклипове, които споделят добрия пример. В каузата наскоро се включи и най-добрият ни мотоциклетист Мартин Чой, който сподели своите съвети към младежите в специално видеообръщение. Инициативата „С усмивка“ стартира през 2018, като част от нея беше проектът „НЕ на агресията по пътя“, в рамките на който младежи между 15 и 29 години от София и Стара Загора съчетаха теоритически и практически обучения срещу агресивното шофиране. Кулминацията на кампанията беше мащабният спортен празник „С усмивка“ през септември в столицата, в който се включиха редица известни имена от спорта и шоубизнеса, начело с Димитър Бербатов и Ник Левентис.  ", "date": "2019.10.11", "title": "\"Толерантни всеки ден“ в Благоевград"}
{"url": "https://standartnews.com/biznes/taneva-obszhda-makhane-na-embargoto-km-nas-v-rusiya-403649.html", "text": "Земеделският министър Десислава Танева и министърът на селското стопанство на Руската федерация Дмитрий Патрушев обсъдиха наложените ограничения върху вноса на български растителни продукти към Русия. Това стана по време на официалното посещение на министър Танева в Москва, съобщават от пресцентъра на ведомството на Десислава Танева.  В най-скоро време ще бъде проведена експертна среща между Българска агенция по безопасност на храните (БАБХ) и Федералната служба по ветеринарен и фитосанитарен надзор, в рамките на която ще бъдат изчистени техническите подробности. Целта е български предприятия да получат разрешение да изнасят растителни продукти за руската страна, които не попадат в общата забрана за растителни продукти от ЕС. Министрите обсъдиха и заболяването Африканска чума по свинете (АЧС), което е засегнало и двете страни. Договорено бе експерти от двете държави да обменят информация и добри практики за справяне със заболяването, като екип от БАБХ посети Русия.  Десислава Танева информира министъра на селското стопанство на Руската федерация, че в българското законодателството се извършва промяна, с цел засилване на биосигурността във фермите. По време на срещата стана ясно, че до края на годината български млекопреработвателни предприятия ще бъдат инспектирани от руски експерти. Целта на посещението им е да бъде одобрен списък от фирми, които ще могат да изнасят продукцията си за Русия след като отпадне наложеното ембарго. Земеделските министри отчетоха добрите отношения между България и Русия и изразиха воля конструктивният диалог да продължи. През 2018 г. обменът на аграрни стоки между двете страни възлиза на 62,6 млн. щ.д. Износът на български стоки за руския пазар нараства с 19,4% спрямо 2017г., до 54,4 млн. щ.д. През 2018 г. положителното търговското салдо за България достига 46,3 млн. щ.д., с 30,4% над нивото от предходната година. Водещи селскостопански продукти в българския износ за руския пазар са предимно тютюн, тестени продукти, шоколадови изделия, вина и др.", "date": "2019.10.11", "title": "Танева обсъжда махане на ембаргото към нас в Русия"}
{"url": "https://standartnews.com/biznes/dachiya-e-nay-golyamata-v-regiona-403734.html", "text": "Дачия, Румъния е най-голямата компания в Югоизточна Европа и за пета година оглавява класацията. През 2018 г. приходите й достигат 5,35 милиарда евро. \r\nАвтомобилната индустрия е много важна за Румъния, тя представлява 14% от БВП и 26% от износа, коментира Кристоф Дриди, генерален мениджър на Automobile Dacia и Groupe Renault Румъния. \r\nРумънската Hidroelectrica SA също попадна в челната тройка на най-печелившите компании с приход от 44,26 % за 2018 година. \r\nРумънската Banca Transilvania SA пък е \r\nнай-голямата банка по активи в Югоизточна Европа.    ", "date": "2019.10.11", "title": "\"Дачия\" е най-голямата в региона"}
{"url": "https://standartnews.com/biznes/tv-v-21-vek-4k-kanali-interaktivni-funktsii-i-izkustven-intelekt-403657.html", "text": "През последното десетилетие технологиите станаха неразделна част от живота на съвременния човек. Интернет вече е съвсем естествена част от живота на хората, а изкуствен интелект (AI), виртуална реалност (VR), „умни градове” и интернет на нещата (IoT) не са абстрактни понятия, а действителност. И сякаш леко позабравена, телевизията започна да надига глава от летаргията, в която бе изпаднала. Появиха се интерактивните функции, качеството на каналите постоянно се подобрява, а сериалите я превърнаха в сериозен конкурент на киноиндустрията. Добрата стара телевизия е и чудесен вариант за бягство от ежедневието, в което препускаме с превишена скорост, и ни събира у дома с най-близките. Разбира се, основен двигател на ренесанса на телевизията е и самият потребител - изменя се технологията, но едновременно с това и потребителското търсене и поведение. Ако до преди няколко години телевизорът е бил притегателен център за семейство и приятели, а гледането на конкретно телевизионно предаване или филм - събитие, което е подлежало на стройна организация, то в днешното динамично ежедневие потребителите сами избират кога и какво искат да гледат. Тенденциите показват нужда от персонализирана, лесна за използване, висококачествена услуга при поискване и потребителите все по-често търсят решение, което да им предложи свободата да избират какво искат, кога искат и как го искат. Преди броени дни една от водеща технологични компании в страната А1, представи отговора си към потребителите относно промените в техните потребности към телевизионното съдържание – новата интерактивна телевизионна платформа  . Платформата е разработена така, че да предостави на съвременния зрител още повече удобство и функционалности. Сред иновациите, които предлага новата услуга са първите канали с 4К Ultra HD качество в България. За момента това са пет канала с различна тематика, но плановете на компанията са броят им да расте. Платформата А1 Xplore TV притежава интуитивно меню, в което търсенето на съдържание е изключително улеснено. Така потребителите не е нужно да се затормозяват със запомняне на точната програма или час, в който са излъчвали търсения от тях филм или предаване – няколко въведени символа в търсачката са достатъчни, за да се визуализират всички отговарящи на търсенето предложения от видеотеката. Алгоритъм позволява и търсене по ключови думи – имена на актьори, режисьори и други. Освен излъчваните по телевизията предавания, специално създадената виртуална видеотека ще включва и редица хитови филми от големия екран. По този начин всички любители на домашните киновечери ще имат възможността да гледат последните заглавия малко след тяхната поява по кината. За да отговори на съвременните потребителски нужди, платформата е снабдена с изкуствен интелект, който се адаптира към предпочитанията и вкуса на потребителя. Така с течение на времето платформата ще извежда на преден план съдържание, съобразено с клиентските предпочитания, като това ще улеснява техния избор и ще им помага да не изпускат нищо от това, което обичат да гледат. В зависимост от тарифния план A1 Xplore TV ще поддържа над 210 канала, които ще бъдат подредени тематично за улеснение на потребителите. Интерактивните функции на платформата – спиране на пауза, връщане назад, записване и др. ще са активни за съдържание, излъчено до 7 дни назад във времето и за над 130 канала. A1 Xplore TV може да се гледа на смартфон или таблет чрез приложението A1 Xplore TV GO, както и на компютър през уеб версията на платформата. Сред удобствата на платформата е и възможността да се синхронизира между отделните устройства, на които е използвана. С лансирането на новата телевизионна платформа А1 Xplore TV от компанията направиха поредната крачка в посока на това да правят технологиите по-достъпни за потребителите. Този път с възможност за превръщане на гледането на телевизия в напълно ново изживяване.", "date": "2019.10.11", "title": "ТВ в 21 век: 4К канали, интерактивни функции и изкуствен интелект"}
{"url": "https://standartnews.com/kultura/marius-kurkinski-vzpyava-rodopite-403666.html", "text": "Ивайловград, Долно Луково, Мандрица и Свирачи са магическите места в Родопите, в които ще ни отведе откриващият филм на тазгодишното издание на Киномания „Засукан свят”. Именно родопският край и нравите на родопчани са акцентът в сборника „Диви разкази” на писателя Николай Хайтов, по чийто разказ е заснет и филмът на Мариус Куркински. Красивата природа на магичната планина, богатата българска култура и съхраненият през годините бит са естествен декор на филма, който зрителите на Киномания ще видят в зала 1 на НДК на 14 ноември от 19. Любопитен факт е, че местното население на Родопите помага с набавянето на предмети от бита, които да послужат като реквизит на снимачната площадка.  „Снимахме в Южните Родопи – край, който е много недокоснат от цивилизацията, непознат е дори за масовия потребител от гледна точна на архитектура и темперамент на хората. Местните участваха като масовка във филма, развеждаха ни по местата, които ние им описвахме. Например, те ни показаха тракийски гроб, около който снимахме, показаха ни също така и малко известни пещери. Радвам се, че  усетиха естеството на филма и ни разкриха тези забележителности, които иначе сами трудно щяхме да открием.”, споделя продуцентът на филма Иван Тонев. Лентата ще върне киноманите години назад, за да им покаже нотките на българския дух от миналото – от сламените покриви на къщите до носенето на носии в ежедневието.", "date": "2019.10.11", "title": "Мариус Куркински възпява Родопите"}
{"url": "https://standartnews.com/biznes/andreana-galcheva-oglavi-nap-sofiya-403674.html", "text": "Андреана Галчева официално поема поста директор на ТД на НАП - София, обявиха от приходната агенция. Тя е назначена със заповед на изпълнителния директор на агенцията Галя Димитрова, след конкурс за избор на титуляр. Андреана Галчева постъпва в данъчната администрация преди двадесет години и преминава през всички сфери на дейност и нива на управление. Ръководните й умения, нейната отдаденост на работата и признанието на колегите са в основата на предложението да заеме поста заместник териториален директор на НАП София през 2013 г. От 11 април 2019 г. до момента тя изпълняваше длъжността териториален директор, едновременно с отговорностите на заместник-директор на ТД на НАП София.", "date": "2019.10.11", "title": "Андреана Галчева оглави НАП - София"}
{"url": "https://standartnews.com/svyat/mzh-ubi-roditelite-si-zaradi-kuche-403727.html", "text": "Сергей Кудрявцев, който притежава руско и новозеландско гражданство, през май убил родителите си - 68-годишната Татяна и 69-годишния Владимир - в апартамента им в лондонския квартал Кенсингтън. Причината за спора между родители и син е било куче на име Енцо, с което според Кудрявцев родителите му „не са се отнасяли добре“ . По време на кавга именно за това Кудрявцев напада родителите си. Телата на Татяна и Владимир са били намерени от полицията три дни по-късно, като самият Сергей се обадил на служителите на реда. Кудрявцев нашумя с участието си в създаването на филма „Властелинът на пръстените“ като специалист по визуалните ефекти.", "date": "2019.10.11", "title": "Мъж уби родителите си заради куче"}
{"url": "https://standartnews.com/sport/sponsor-zaryazva-manchestr-yunayted-403741.html", "text": "Американската автомобилна компания Шевролет, чието лого стои на фланелките на футболния гранд от Острова Манчестър Юнайтед в последните пет години, няма намерение да подновява договора си в клуба заради слабите резултати на отбора, пишат британски медии, цитирани от БНР. \r\nКомпанията подписа седемгодишен контракт с „червените дяволи\" през 2012 г. на стойност 410 милиона паунда, който влезе в сила две години по-късно и изтича в края на следващия сезон. Изданието допълва, че от концерна Дженерал Мотърс, под чиято шапка е Шевролет,  още в началото са били смятали договора за нерентабилен за компанията и по тази причина тогавашният маркетинг директор Джоел Еваник е бил уволнен само 48 часа след подписването на споразумението. \r\n \r\nДвете страни отказват коментар за момента, но на „Олд Трафорд\" вече търсят нов спонсор за фланелките на Манчестър Юнайтед.", "date": "2019.10.11", "title": "Спонсор зарязва Манчестър Юнайтед"}
{"url": "https://standartnews.com/biznes/800-uchastvakha-v-aktualiziray-dannite-si-i-specheli-403685.html", "text": "На 10 октомври 2019 г. бяха изтеглени първите пет печеливши участници измежду близо 800 клиента, актуализирали свой телефон или имейл адрес в периода от 1 до 30 септември включително. Припомняме, че в началото на септември ЕНЕРГО-ПРО Продажби обяви старта на игра, в която всеки клиент, регистриран в онлайн портала за актуализация на данни за комуникация на адрес https://update.energo-pro.bg/, автоматично става участник за спечелването на ваучер за пазаруване на стойност 100 лева. Тегленето на наградите се състоя в административната сграда на компанията на бул. Владислав Варненчик във Варна в присъствието на нотариус, а печелившите участници по регламент бяха изтеглени на случаен принцип, чрез електронен жребий. Всеки спечелил участник ще бъде уведомен лично по телефон или с писмо и съответно ще бъде поканен да получи своята награда в удобен за него Център за обслужване на клиенти. Играта „Актуализирай данните си и спечели“ ще продължи до края на февруари 2020 г. Томболата ще се разиграва ежемесечно на оповестените дати в Общите условия: https://update.energo-pro.bg/GTUpdateAndWin.pdf. Списъците с имената на печелившите участници по дати ще бъдат своевременно публикувани в сайта на ЕНЕРГО-ПРО, в секция Кампании: https://www.energo-pro.bg/bg/kampanii.", "date": "2019.10.11", "title": "800 участваха в \"Актуализирай данните си и спечели\""}
{"url": "https://standartnews.com/kultura/prochuta-cheshka-pisatelka-idva-v-sofiya-403665.html", "text": "Тереза Боучкова, една от най-популярните писателки на Чехия, пристига в София, за да представи своята книга, истински феномен в читателския интерес - „Годината на петела”. Елегантното томче в превод на Красимир Проданов е със знака на „Персей“. Любопитното е, че майката на Тереза е родена в София, а бабата и дядото на романистката живеят тук до 1947 година. Тереза е дъщеря на един от най-големите живи писатели дисиденти на Чехия - Павел Кохоут. След развода с него майка й има дългогодишна връзка с Вацлав Хавел. Боучкова ще има премиера на 17 октомври в Чешкия център в София, а ден преди това, на 16 октомври, в Художествената галерия в Пещера. Какви са темите в книгата? Родителите трябва да са като лък. А децата са стрелите. Лъкът изстрелва стрелите в света, когато настане часът. Така звучи накратко философията на всяко родителство. Но за Тереза – главната героиня на „Годината на петела” и всъщност негова авторка, всичко е малко по-различно. Защото стрелите обръщат посоката си, забиват се в сърцето ѝ. Романът е разтърсваща равносметка за осиновяването на две ромски деца. Превръщащи се в зверове, те заплашват да унищожат онези, които са им подали ръка и са ги отгледали. Това води Тереза Боучкова към неочаквана равносметка – за живота ѝ дотук, за дисидентските години, за провалените мечти, за многото разочарования. Книгата излиза през 2008-а, като дотогава авторката е направила няколко литературни опита, но все още е известна само като дъщерята на Павел Кохоут. А точно баща ѝ е живата легенда на чешкото дисидентство. Изненадващо, още на 20, по стъпките му тръгва и Тереза. „Спомних си много живо как живеехме ние до 89-а: убийствена безнадеждност“, казва Тереза. Подписвайки „Харта 77” – най-известната антикомунистическа инициатива в онази епоха, тя сякаш се съгласява да бъде преследвана и отлъчвана в края на 70-те, когато смяната на режима изглежда просто невъзможна. Любопитен факт е, че баща ѝ е прогонен в чужбина и остава дълги години в Австрия. А дъщеря му продължава да страда от издевателствата на властите срещу нея, като в същото време опитва да създаде семейство. Забранено ѝ е да учи, прехранва се като чистачка. Като резултат и от стреса не може да има собствени деца. Тогава със съпруга си осиновяват ромско момче, следва и второ. Като по чудо им се ражда и техен собствен син. Именно всички тези събития и житейски препятствия са в основата на „Годината на петела”. Въпреки огромния читателски успех, книгата не получава никакви литературни награди. Затова пък читателите са любопитни за личния живот на авторката, а тъй като романът изобилства от интригуващи и пикантни намеци, жълтата преса е във възторг. Дали героят дисидент Павел Кохоут е толкова безгрешен? И дали наистина майката на Тереза е имала интимна връзка с големия Хавел? Какво означава да осиновиш ромски деца?", "date": "2019.10.11", "title": "Прочута чешка писателка идва в София"}
{"url": "https://standartnews.com/biznes/esenni-namaleniya-na-izbrani-smartfoni-s-do-50-ot-a1-403667.html", "text": " стартира есенна кампания с намаления на девет от най-популярните модели смартфони на пазара в момента. Потребителите ще имат възможност да купят с до 50% намаление от цената им Nokia 4.2, Samsung Galaxy A10 и Huawei Y5. Honor 8X е с до 40% намаление, Xiaomi Mi A3 и Huawei P Smart Z - с до 30%. За Samsung Galaxy A50 отстъпката е до 25%, за Huawei P30 - до 20%, а Samsung Galaxy S10+ се предлага с до 10% намаление. Офертите са валидни само при покупка онлайн от   и в комбинация с   или по-висок мобилен план от портфолиото на телекома. При покупка на определени модели клиентите ще получат допълнителен аксесоар в комплекта. Nokia 4.2 съчетава елегантен дизайн и добри характеристики. Основната камера на устройството е с 13MP и отвор на блендата от f/2.2. Втората камера от 2MP служи като сензор за дълбочина и ще бъде оценена от любителите на смартфон фотографията при ползването на „боке” ефекта или някой от останалите режими на снимане. Комбинацията от осемядрен процесор Snapdragon 439, графичен процесор Adreno 505 и 3GB оперативна памет прави смартфона интуитивен, бърз и лесен за използване. Nokia 4.2 се предлага в комплект с оригинално хендсфри и е наличен за 4,99 лева на месец или 94,99 лева в брой с план  . Galaxy A10 се позиционира от ниския към средния клас смартфони. Дисплеят е от типа Infinity-V, а размерите на HD+ TFT дисплея са от 6.2 инча. Galaxy A10 включва осемядрения процесор Exynos 7884, графичен процесор Mali-G71 MP2 и оперативна памет от 2GB. Вградената памет за съхранение е от 32GB, като тя може да бъде увеличена с допълнителна карта памет до 512GB. Моделът е оборудван с основна камера от 13MP и селфи камера с 5MP и отвор на блендата от f/2.0. Galaxy A10 се предлага в комплект с прозрачен калъф и е наличен за 4,50 лева на месец или 85,00 лева в брой с план  . Huawei Y5 разполага с 5.71-инчов HD IPS LCD дисплей, с капковиден прорез за селфи камера и съотношение на екрана спрямо тялото от 84,6%. Основната камера е 13МР и улавя повече светлина с помощта на по-голямата бленда (f/1.8). Предната камера е 5МР и гарантира отлични селфита с помощта на функцията за допълнителни ефекти. Y5 2019 има четириядрен процесор, 16GB памет за съхранение и 2GB оперативна памет, позиционирайки се в ниския клас смартфони. В комплект с прозрачен калъф Huawei Y5 2019 е наличен за 3,50 лева на месец или 60,00 лева в брой с план  . Красивият дизайн на Honor 8X съчетава закалено стъкло и здрава алуминиева рамка. Масивният 6.5-инчов дисплей е с IPS LCD матрица и пресъздава по-реалистични цветове. Двойната камера на гърба (20MP + 2MP сензор за дълбочина) улавя добри детайли и има функции като HDR, заснемане на панорамни изображения и добавяне на „боке“ ефекти. Селфи камерата е от 16MP, като алгоритмите на изкуствения интелект предлагат четири различни портретни режима на ниво студийна фотография: меко осветление, осветление „пеперуда“, разделно осветление, сценично осветление. Осемядреният процесор Kirin 710 дава на устройството отлична мощ, подходяща за работа по много задачи. Смартфонът се предлага в комплект с допълнителна карта памет от 32GB и е наличен за 9,99 лева на месец или 185,99 лева в брой с план  . Смартфонът направи своята премиера през юли тази година и приятно изненада почитателите на китайския бранд. 6.09-инчовият AMOLED дисплей е с HD резолюция и е отличен за гледане на видеосъдържание. Тройната AI камера на Mi A3 включва: широкоъгълен сензор с 48MP, ултраширокоъгълна бленда с 8MP и сензор за дълбочина от 2MP. Камерата дава възможност да се заснемат богати на детайли изображения с опции за добавяне на ефекти. Осемядреният процесор Snapdragon 665 притежава функции с изкуствен интелект, които оптимизират работата на устройството. Xiaomi Mi A3 се предлага в комплект с оригинално хендсфри и е наличен за 10,50 лева на месец или 223,99 лева в брой с план  . След появата си през юни тази година, смартфонът впечатли потребителите с красивия си дизайн на гърба и 6.59-инчовия UltraFullView дисплей. Той осигурява повече картина, поради факта, че липсва прорез за селфи камерата. Тя е механизирана „pop-up” камера с 16MP, оптимизирана от AI и предоставя завидни детайли при портретни снимки. Двойната камера на гърба (16MP + 2MP сензор за дълбочина) позволява заснемане на качествени изображения с функции за добавяне на „боке“ ефекти, като камерата поддържа и HDR режим на снимане. Осемядреният Kirin 710F позволява гладка и безпроблемна работа. Huawei P Smart Z е наличен за 10,50 лева на месец или 202,99 лева в брой с план  . \r\n Samsung Galaxy A50 разполага с тройна камера на гърба: 25MP широкоъгълна с бленда от f/1.7, 8MP ултраширокоъгълна с бленда от f/2.2 + 5MP сензор за дълбочина с бленда от f/2.2. Тройната камера улавя повече светлина, правейки детайлите по-ясни. Налични са функциите замъгляване на фона, заснемане на изображения със 123-градусов ъгъл, автоматично разпознаване, оптимизиране на сцени и обекти. Осемядреният процесор Exynos 9610 е изграден по 10-нанометрова архитектура, с множество AI функции. 128GB вградена памет, 4GB оперативна и голямата батерия от 4000 mAh допълват хардуера. Смартфонът е наличен онлайн за 15,99 лева на месец или 307,49 лева в брой с план  . Флагманът Huawei P30 притежава 6.1-инчов FHD+ OLED дисплей, който поддържа HDR10 технология и цветовия стандарт DCI-P3, оптимизиран за пресъздаване на цветовете както при филмовите продукции. Фокусът при модела е тройната му камера, разработена в партньорство с Leica: 40MP широкоъгълна с бленда от f/1.7, 16MP ултраширокоъгълна с бленда от f/2.2, както и 8MP телефото обектив с бленда от f/2.4. Лазерен автофокус, HDR функция, оптична и дигитална стабилизация са част от функциите. Предната камера е широкоъгълна с 32MP и с бленда от f/2.0, като включва HDR функция и заснемане на FHD видео. Мощният осемядрен процесор Kirin 980 разполага с AI функции, които оптимизират работата на камерата и производителността. Смартфонът се предлага в комплект с оригинален прозрачен калъф и е наличен за 37,50 лева на месец или 751,98 лева в брой с план  . Samsung Galaxy S10+ разполага с 6.4-инчов QHD+ Dynamic AMOLED дисплей с резолюция от 3040х1440 пиксела. Има Ultrasonic сензор за пръстови отпечатъци, вграден в дисплея. Акцент са 5-те камери, чиито AI и други функции позволяват заснемане на висококачествени изображения дори при по-слаба осветеност. Основната камера е тройна - 12МР шорокоъгълна, 16MP ултраширокоъгълна и телефото обектив с 12MP. Процесорът Exynos 9820 осигурява отлична производителност. Базовата версия на смартфона притежава 128GB памет за съхранение и 8GB оперативна памет. S10+ се предлага в комплект с оригинален прозрачен калъф и е наличен за 56,50 лева на месец или 1 223,99 лв. лева в брой с план  .", "date": "2019.10.11", "title": "Есенни намаления на избрани смартфони до 50% от А1"}
{"url": "https://www.standartnews.com/sport/sponsor-zaryazva-manchestr-yunayted-403741.html", "text": "Американската автомобилна компания Шевролет, чието лого стои на фланелките на футболния гранд от Острова Манчестър Юнайтед в последните пет години, няма намерение да подновява договора си в клуба заради слабите резултати на отбора, пишат британски медии, цитирани от БНР. \r\nКомпанията подписа седемгодишен контракт с „червените дяволи\" през 2012 г. на стойност 410 милиона паунда, който влезе в сила две години по-късно и изтича в края на следващия сезон. Изданието допълва, че от концерна Дженерал Мотърс, под чиято шапка е Шевролет,  още в началото са били смятали договора за нерентабилен за компанията и по тази причина тогавашният маркетинг директор Джоел Еваник е бил уволнен само 48 часа след подписването на споразумението. \r\n \r\nДвете страни отказват коментар за момента, но на „Олд Трафорд\" вече търсят нов спонсор за фланелките на Манчестър Юнайтед.", "date": "2019.10.11", "title": "Спонсор зарязва Манчестър Юнайтед"}
{"url": "https://standartnews.com/svyat/nyama-da-spirat-severen-potok-2-403731.html", "text": "Министърът на отбраната на Германия и председател на Християндемократическия съюз Анегрет Крамп-Каренбауер се изказа срещу опитите за спиране на „Северен поток – 2”. Според нея проектът е от голямо значение за енергийната сигурност на Германия и за диверсификацията на газовите доставки. „Не би било честно да се създава впечатлението, че „Северен поток – 2” все още може да бъде спрян, като се отчита ходът на събитията и вече постигнатите споразумения”, заяви Каренбауер, цитирана от „Ханделсблат”. Тя подчерта очевидната трудност на проекта, но пък Русия се е представила като надежден партньор. Проектът „Северен поток – 2” предвижда изграждането на два реда газопроводи с обща вместимост 55 милиарда кубически метра газ годишно от крайбрежието на Русия през Балтийско море до Германия. С реализацията му се занимава компанията „Северен поток – 2” АД, като половината средства за него се влагат от „Газпром”, а останалата част – от европейските партньори „Шел“, OMV, Engie, Uniper и Wintershall.", "date": "2019.10.11", "title": "Няма да спират „Северен поток – 2”"}
{"url": "https://standartnews.com/sport/kostadinova-uvazhi-70-g-sportno-uchilishche-vlevski-v-plovdiv-403743.html", "text": "Стефка Костадинова и още легендарни шампиони отбелязаха 70-годишнината \r\nна Спортно училище „Васил Левски“ в Пловдив \r\n \r\n \r\nСтефка Костадинова бе сред най-аплодираните гости на тържеството, с което бе отбелязана 70-годишнината на пловдивското Спортно училище „Васил Левски“. В емоционална реч председателят на БОК приветства присъстващите, а спомените и многократно бяха прекъсвани от продължителни аплодисменти в Палата № 7 на Международния панаир. Костадинова благодари на всички, които по някакъв начин през годините са спомогнали училището да се превърне в доказана марка за изнамиране, изграждане и утвърждаване на шампиони в спорта. \r\n \r\n„Чувствам се щастлива да бъда сред вас и заедно да отбележим празника. Спортно училище „Васил Левски“ Пловдив, нашето спортно училище навършва 70 години. От името на Български олимпийски комитет и лично от мое име приемете най-сърдечни поздравления и благодарности. Всички тук по един или друг начин сме житейски и емоционално свързани с тази сграда, с нейната богата и славна история. Но наред с това, днес е празник за цяла България, тъй като училище „Васил Левски“ е записано със златни страници в съкровищницата на родния спорт. От тук по своя шампионски път тръгнаха някой от най-ярките ни звезди. Поклон! От вас светът научи за малък \r\nПловдив и чу българския химн! Аз също тръгнах от тук, никога не съм забравила това и съм благодарна на всички, които по някакъв начин са спомогнали чрез нас спортистите да се осигурят незабравими мигове на щастие за сънародниците ни и световно признание за България. Поздравления за всички учители, треньори и служители, които през годините са направили така, че да се гордеем с нашето спортно училище „Васил Левски“, каза Костадинова. \r\n \r\nСветовната рекордьорка в скока на височина се върна в годините назад, за да благодари на всички директори, учители, възпитатели, треньори и масажисти, даже на лелките от стола за вкусната храна. Бурни аплодисменти получи първият й треньор Добри Иванов, който също бе в залата. Костадинова благодари и на покойния вече свой втори треньор Еньо Петров, при когото става майстор на спорта, както и на Николай Петров – с него пък е обявена за заслужил майстор. „32 години България и едно момиче от Пловдив стои най-горе”, не без гордост заяви лекоатлетката и пожела на училището юбиляр поне двама олимпийски шампиони догодина. \r\n \r\nГости на юбилейното тържество бяха още Николай Бухалов, Мария Петрова, Ани Узунова, Нонка Матова, Каспар Симеонов, Ангелина Михайлова и много други възпитаници на учебното заведение, разнесло славата на България по света. Сред официалните лица бе и зам.-министърът на спорта доц. Стоян Андонов. В словото си директорът на училището Ружка Генова направи равносметка на медалите през годините. \r\nСпортното училище \"Васил Левски\" Пловдив е основано през 1949 година в Пловдив като Техникум за физическа култура и спорт. През 1972 година се обособява като Средно спортно училище, а от 2004 година вече е Спортно училище \"Васил Левски\". Негови възпитаници са спечелили за България 8 златни, 13 сребърни и 16 бронзови медала от олимпийски игри. От световни първенства отличията извоювани от тях са 49 златни, 37 сребърни и 48 бронзови, 47 златни, 24 сребърни и 24 бронзови медала са от европейски първенства.", "date": "2019.10.11", "title": "Костадинова уважи 70 г Спортно училище \"В.Левски\" в Пловдив"}
{"url": "https://standartnews.com/sport/khebr-specheli-superkupata-403744.html", "text": "Волейболистите на Хебър спечелиха за първи път в клубната си история Суперкупата на България. В двубоя за отличието, който се игра в столичната зала \"Христо Ботев\", носителят на купата на България Хебър се наложи над шампиона Нефтохимик с 3:0 (31:29, 25:20, 25:18), съобщава БНР. Най-интересен и драматичен бе първият гейм в мача. Двата отбора започнаха равностойно и се движаха точка за точка до десетата, след което бургазлии се откъснаха напред с 15:11. Хебър обаче бързо възстанови равенството при 17:17, а след мощна атака на Тодор Алексиев тимът поведе с 18:17. Последваха серия от изравнявания на резултата, но след това успешна атака на Алексиев Хебър спечели първия гейм с 31:29. Преднината допълнително вдъхнови тима от Пазарджик и във втория гейм той бе този, който постоянно бе във водеща позиция. Нефтохимик се опитваше да се държи близо в резултата, но с успешни атака на Алексиев и на Брадли Гънтър в края на гейма Хебър спечели с 25:20 и с това взе два гейма преднина. Нефтохимик поведе с 3:1 точки в началото на третия гейм, но бързо Хебър взе ситуацията под контрол. С много добра игра на блокада носителят на купата поведе с 15:8 точки. Тогава обаче Нефтохимик се съвзе и шампионите върнаха интригата, намалявайки до 14:17. Старши треньорът Атанас Петров взе тайамут, а след него Хебър отново поведе с 5 точки при 20:15. Два аса на Николай Къртев и усшешна блокада между тях направиха резултата 23:15 и след минута Хебър се поздрави с втория си трофей в клубната история, който стана факт след грешен начален удар на Николай Николов.", "date": "2019.10.11", "title": "Хебър спечели Суперкупата"}
{"url": "https://standartnews.com/sport/sofiyskiyat-maraton-s-efekt-vrkhu-turizma-v-stolitsata-403746.html", "text": "„Новото маратонско трасе ще има силен и бърз позитивен ефект в близките години върху туристическото развитие на българската столица. Това заяви днес техническия делегат на Международната атлетическа федерация Карлос Кардосо на среща с екипа, подготвящ многохилядното събитие. Организационният секретар на „София – европейска столица на спорта“ Анатоли Илиев (вляво на снимката) запозна госта с новостите и подобренията в това издание на Wizz Air София маратон, след което инспектиращият премина на проверка по \r\nцелия маршрут. \r\nДесетки елитни атлети от цял свят пристигат днес за да участват в WIZZ AIR София маратон 2019. Поредното, 36-о издание на едно от най-масовите в България спортни събития е насрочено за тази неделя, 13 октомври със старт-финал на площад Александър Батенберг. Ето и времената на отделните стартове в неделя от площад Батенберг: \r\n \r\n9.30 Старт класически маратон 42.195 км \r\n9.40 Старт 21 км \r\n9.50 Старт 10 км \r\n9.55 Масов старт 10.05 Старт онкоболни и параолимпикс \r\n \r\nНай-бързите в класическия маратон се очакват да финишират около 11.40 ч., тяхното награждаване е от 12.30 ч., преди това, от 12.00 ч. е \r\nпредвидена богата забавна програма с участието на Орлин Павлов, Прия, Стефан Вълдобрев и др. \r\nСлед окончателните заявки стана ясно, че само петима остават в битката за 20-хилядния джакпот. Големият бонус е предвиден за най-добро представяне (общо при мъжете и при жените) в трите маратона (Стара Загора, Варна и София) в една година чрез класиране по специална точкова система. За всеки старт отново се дават за първо място по 10 т., за второ по 8, за трето по 6 и т.н. до 1 точка за осмо място. При равенство в точките победител е записалият по-предни класирания, ако и по този показател има равенство джакпотът съответно се дели. Отпада досегашният минимум от 20 т. за спечелване на бонуса, но точки се получават само за резултати под 2.25 ч. при мъжете и под 2.45 ч. при жените. Организаторите вярват, че по този начин ще се стимулират по-класни постижения, което ще направи българските маратони още по-атрактивни и престижни. \r\nТака в София тази неделя за джакпота ще могат да претендират: при мъжете Осеа Туей (Кения) 20 т, Ахмет Насеф (Италия) и Юсеф Сбаи (Мароко) с по 10 и Хамис Бакари (Мароко) с 8, докато при жените единствена с шанс е Рут Матебо (Кения), която е с 18 т. Останалите петима, които досега бяха си осигурили възможност да останат в битката за бонуса не пристигнаха в България, авно преценили, че нямат големи шансове. Интрига съществува и в това, дали Рут Матебо ще стане първата, печелила три поредни години джакпота, след като грабна големия бонус еднолично през 2017 и 2018 г. \r\n \r\nОсвен това в маратона ще участват още дузина елитни атлети с впечятляващи лични постижения. Кения ще е представена още при мъжете от Дънкан Коеч, Морис Мосима и Роно Кипнгетич. От Мароко идва още Хасан Лахуахи, от Еритреа е Мохамед Муса, а престижът на силната школа на Етиопия ще бъде защитаван от Лема Алемайеху и Мамо Гебрейоханес. \r\n \r\nПри жените в класическия маратон Рут Матебо ще срещне съпротива от сънародничките си Лагат Черуто, Бети Чепквони и Хилда Чебой. Кенийките обаче ще трябва да „усмирят“ двете представителки на Етиопия Шегае Хайелом и Водажо Шифероу. \r\nНа 21 км впечатлява заявката на кениеца Стенли Кипруто, а при жените отново ще видим „неостаряващата“ сръбкиня Оливера Йевтич. Сред чужденците на 10-километровата дистанция са се записали няколко силни стаери от Сърбия и Северна Македония. \r\nОрганизатори на Софийския маратон са Столична община, Фондация „София – Европейска столица на спорта“, Министерството на младежта и спорта, БОК, БФЛА. Наградният фонд е внушителните 63 000 лв., плюс 20 000 лв. джакпот. Победителите при мъжете и при жените в класическия маратон ще получат по 8000 лв., подгласниците им по 4000 лв., класиралите се на трето място по 3000 лв. и т. н. до 10-о място – 400 лв. Парични награди ще има за всички призьори до 6-о място на 21 км и на 10 км, както и за челната тройка при ветераните в маратонската дистанция. За четвърта поредна година е предвиден паричен бонус за най-бързите софиянци в \r\nмаратона. Парична награда от по 300 лв. ще получат финиширалите с най-добри времена мъж и жена, родени в София. Парични премии ще има и за медалистите в Държавното първенство, тъй като Софийският маратон отново ще определи шампионите на 42.195 км. Wizz Air пак ще осигури на всеки стартирал в основните дисциплини по един еднократен ваучер на стойност 20 евро, който може да се използва в рамките на година за закупуване на самолетен билет до желана дестинация. \r\n \r\nМного томболи с награди в зоната на старт-финала \r\nНаред с това ще бъде разиграна томбола с 20 награди сред всички завършили масовото бягане. Софийският маратон се осъществява с любезното съдействието на Софийска вода, ACICS, Garmin, минерална вода Велинград, HerbaLife, Right Rental, FiBANK, Стройрент, МЕТРО и др. Повечето от тях ще наградят призьорите и ще приветстват участниците със свои представители при връчването на наградите. А Софийска вода ще изгради специален „Фреш Бар“ с освежителни напитки и продукти във финалната \r\nзона. Всеки стартирал ще получи рекламна тениска с уникално красив дизайн, а успешно завършилите основните дистанции ще бъдат  отличени с много красив медал като спомен от участието в събитието – тази година той е с изображението на храм-паметника Александър Невски. \r\nПрез 2019-а много по-активно в кампанията се включиха общините, а организатори на маратоните от веригата „Бягането като начин на живот“ са Столична Община, Община Стара Загора, Община Варна, Министерство на младежта и спорта, БОК, БФЛА и Асоциация „Спорт в свободното време“, както и местни спортни клубове. Още за маратона ще намерите в сайта \r\n . \r\n \r\nСтатистика преди старта на Wizz Air София маратон в неделя: \r\n-------------------------------------------------------------- \r\nМИНАЛОГОДИШНИТЕ ПРИЗЬОРИ В WIZZ AIR СОФИЯ МАРАТОН \r\nМЪЖЕ: Стивън Киплагат (Кен) 2.14:05 ч. – рекорд на трасето, Абел Роб \r\n(Кен) 2.15:07, Нуни Редуан (Мар) 2.15:35 ч. \r\nЖЕНИ: Рут Матебо (Кен) 2.35:20 ч. – рекорд на трасето, Клементайн \r\nМуканданга (Руанда) 2.35:45, Йешмибет Тадесе Бифа (Ет) 2.37:07 ч. \r\n \r\n \r\nМАРАТОНСКА ВЕРИГА „БЯГАНЕТО КАТО НАЧИН НА ЖИВОТ“ 2019 \r\nПРИЗЬОРИТЕ НА МАРАТОН СТАРА ЗАГОРА 2019 \r\nМЪЖЕ: Осеа Туей (Кен) 2.23:18 ч. Ахмет Насеф (Ит) 2.23:21, Юсеф Сбаи \r\n(Мар) 2.23:28 ч. \r\nЖЕНИ: Вира Овчарук (Укр) 2.38:08 ч., Рут Матебо (Кен) 2.41:51, Илхам Ел \r\nМуради (Мар) 2.49:02 ч. \r\n \r\nПРИЗЬОРИТЕ НА МАРАТОН ВАРНА 2019 \r\nМЪЖЕ: Осеа Туей (Кен) 2.16:35 ч., Хамис Бакари (Мар) 2.17:21, Жан \r\nСимукека (Руанда) 2.18:14 ч. \r\nЖЕНИ: Рут Матебо (Кен) 2.43:54 ч., Керълайн Чероно (Кен) 2.47:59, Джейн \r\nМбого (Кен) 2.50:14 ч.", "date": "2019.10.11", "title": "Софийският маратон с ефект върху туризма в столицата"}
{"url": "https://standartnews.com/svyat/v-uk-puskat-unikalna-zlatna-bankova-karta-403745.html", "text": "Кралският монетен двор на Великобритания обяви началото на издаването на дебитни банкови карти, изработени от чисто злато, съобщава БГНЕС. Картата ще бъде от 18-каратово злато, а името и подписът на притежателя ще бъдат гравирани в благородния метал. Притежателите на тези карти ще имат достъп до разширени банкови функции и привилегии, като например нулев процент при извършване на операции във валута или денонощна услуга „консиерж“ за пътуване. Картата е разработена съвместно с платежната система Mastercard и компанията Compplish Financial, занимаваща се с технологии на електронните плащания. Това е първата банкова карта от благороден метал в света. „Платежната карта, изработена от чисто злато, е предназначена за тези, които искат да имат достъп до изключителни банкови привилегии… и за тези, които ценят висококачествените луксозни стоки, с които могат да заявят себе си“, се казва в изявлението. Изпълнителният директор на монетния двор Ан Джесъп заяви, че издаването на карти от чисто злато е признание за „нарастващото потребителско търсене на уникални и луксозни разплащателни карти“.", "date": "2019.10.11", "title": "В UK пускат уникална златна банкова карта"}
{"url": "https://standartnews.com/sport/fis-s-prva-inspektsiya-na-bansko-za-svetovnoto-403747.html", "text": "Екип на Международната федерация по ски направи първа инспекция на Банско във връзка с домакинството на световното първенство за младежи и девойки през 2021 г. Рейс директорите от ФИС Вим Росел и Жорди Пуйол заедно с зам.председателя на организационния комитет Георги Бобев и екипи на домакините от БФСки и Юлен, както и представители на Инфронтспорт разгледаха ски зоната, и всички възможности за цялостната организация на шампионата. Надпреварата при младите таланти в ските ще се проведе от 1 до 11 март 2021 г, непосредствено, след световната купа за мъже в края на февруари. От ФИС останаха много доволни от видяното и подготовката на курота за новия ски сезон, и световната купа при жените, която ще се проведе на 25-26 януари 2020. Следващата инспекция на световното ще е в края на март 2020.", "date": "2019.10.11", "title": "ФИС с първа инспекция на Банско за световното"}
{"url": "https://standartnews.com/kultura/lambo-ksa-stefka-yanorova-vv-vitiz-403696.html", "text": "Стефка Янорова празнува елегантен юбилей с хитови спектакли в Театъра на армията между 14 и 18 октомври – „След репетицията“, „Белла фигура“, „Една нощ с теб“ и „Вдигай завесата“. Очарователната дама, която освен всичко друго, е и любимо лице от тв сериалите, е родена на 16 октомври в Стара Загора. През 1988-а завършва френската гимназия и кандидатства във ВИТИЗ. Всички събития подреждат живота й така, че тя да попадне чак на следващата година (1989)  в класа на професор Крикор Азарян. Първия път на четвърти кръг я къса Стефан Данаилов. А за изпита за куклено актьорско майсторство същата година се успива. Точно това закъснение среща Стефка Янорова с режисьора Марияна Евстатиева-Биолчева и първата й главна роля в киното - в „Пламенникът-чужденец“.            След като завършва Академията, Стефка Янорова играе в Сливен, Плевен и Сатирата, за да акостира през 2009-а в Армията. Сред най-значимите й роли са Марта в \"Кой се страхува от Вирджиния Улф\", Стела в „Трамвай Желание”, Елена Андреева във „Вуйчо Ваньо”, Елисавета Драгоданоглу във \"В полите на Витоша\", Ракел в „След репетицията”, Хелън във „Вкус на мед”.", "date": "2019.10.11", "title": "Ламбо къса Стефка Янорова във ВИТИЗ"}
{"url": "https://www.standartnews.com/sport/kostadinova-uvazhi-70-g-sportno-uchilishche-vlevski-v-plovdiv-403743.html", "text": "Стефка Костадинова и още легендарни шампиони отбелязаха 70-годишнината \r\nна Спортно училище „Васил Левски“ в Пловдив \r\n \r\n \r\nСтефка Костадинова бе сред най-аплодираните гости на тържеството, с което бе отбелязана 70-годишнината на пловдивското Спортно училище „Васил Левски“. В емоционална реч председателят на БОК приветства присъстващите, а спомените и многократно бяха прекъсвани от продължителни аплодисменти в Палата № 7 на Международния панаир. Костадинова благодари на всички, които по някакъв начин през годините са спомогнали училището да се превърне в доказана марка за изнамиране, изграждане и утвърждаване на шампиони в спорта. \r\n \r\n„Чувствам се щастлива да бъда сред вас и заедно да отбележим празника. Спортно училище „Васил Левски“ Пловдив, нашето спортно училище навършва 70 години. От името на Български олимпийски комитет и лично от мое име приемете най-сърдечни поздравления и благодарности. Всички тук по един или друг начин сме житейски и емоционално свързани с тази сграда, с нейната богата и славна история. Но наред с това, днес е празник за цяла България, тъй като училище „Васил Левски“ е записано със златни страници в съкровищницата на родния спорт. От тук по своя шампионски път тръгнаха някой от най-ярките ни звезди. Поклон! От вас светът научи за малък \r\nПловдив и чу българския химн! Аз също тръгнах от тук, никога не съм забравила това и съм благодарна на всички, които по някакъв начин са спомогнали чрез нас спортистите да се осигурят незабравими мигове на щастие за сънародниците ни и световно признание за България. Поздравления за всички учители, треньори и служители, които през годините са направили така, че да се гордеем с нашето спортно училище „Васил Левски“, каза Костадинова. \r\n \r\nСветовната рекордьорка в скока на височина се върна в годините назад, за да благодари на всички директори, учители, възпитатели, треньори и масажисти, даже на лелките от стола за вкусната храна. Бурни аплодисменти получи първият й треньор Добри Иванов, който също бе в залата. Костадинова благодари и на покойния вече свой втори треньор Еньо Петров, при когото става майстор на спорта, както и на Николай Петров – с него пък е обявена за заслужил майстор. „32 години България и едно момиче от Пловдив стои най-горе”, не без гордост заяви лекоатлетката и пожела на училището юбиляр поне двама олимпийски шампиони догодина. \r\n \r\nГости на юбилейното тържество бяха още Николай Бухалов, Мария Петрова, Ани Узунова, Нонка Матова, Каспар Симеонов, Ангелина Михайлова и много други възпитаници на учебното заведение, разнесло славата на България по света. Сред официалните лица бе и зам.-министърът на спорта доц. Стоян Андонов. В словото си директорът на училището Ружка Генова направи равносметка на медалите през годините. \r\nСпортното училище \"Васил Левски\" Пловдив е основано през 1949 година в Пловдив като Техникум за физическа култура и спорт. През 1972 година се обособява като Средно спортно училище, а от 2004 година вече е Спортно училище \"Васил Левски\". Негови възпитаници са спечелили за България 8 златни, 13 сребърни и 16 бронзови медала от олимпийски игри. От световни първенства отличията извоювани от тях са 49 златни, 37 сребърни и 48 бронзови, 47 златни, 24 сребърни и 24 бронзови медала са от европейски първенства.", "date": "2019.10.11", "title": "Костадинова уважи 70 г Спортно училище \"В.Левски\" в Пловдив"}
{"url": "https://www.standartnews.com/sport/sofiyskiyat-maraton-s-efekt-vrkhu-turizma-v-stolitsata-403746.html", "text": "„Новото маратонско трасе ще има силен и бърз позитивен ефект в близките години върху туристическото развитие на българската столица. Това заяви днес техническия делегат на Международната атлетическа федерация Карлос Кардосо на среща с екипа, подготвящ многохилядното събитие. Организационният секретар на „София – европейска столица на спорта“ Анатоли Илиев (вляво на снимката) запозна госта с новостите и подобренията в това издание на Wizz Air София маратон, след което инспектиращият премина на проверка по \r\nцелия маршрут. \r\nДесетки елитни атлети от цял свят пристигат днес за да участват в WIZZ AIR София маратон 2019. Поредното, 36-о издание на едно от най-масовите в България спортни събития е насрочено за тази неделя, 13 октомври със старт-финал на площад Александър Батенберг. Ето и времената на отделните стартове в неделя от площад Батенберг: \r\n \r\n9.30 Старт класически маратон 42.195 км \r\n9.40 Старт 21 км \r\n9.50 Старт 10 км \r\n9.55 Масов старт 10.05 Старт онкоболни и параолимпикс \r\n \r\nНай-бързите в класическия маратон се очакват да финишират около 11.40 ч., тяхното награждаване е от 12.30 ч., преди това, от 12.00 ч. е \r\nпредвидена богата забавна програма с участието на Орлин Павлов, Прия, Стефан Вълдобрев и др. \r\nСлед окончателните заявки стана ясно, че само петима остават в битката за 20-хилядния джакпот. Големият бонус е предвиден за най-добро представяне (общо при мъжете и при жените) в трите маратона (Стара Загора, Варна и София) в една година чрез класиране по специална точкова система. За всеки старт отново се дават за първо място по 10 т., за второ по 8, за трето по 6 и т.н. до 1 точка за осмо място. При равенство в точките победител е записалият по-предни класирания, ако и по този показател има равенство джакпотът съответно се дели. Отпада досегашният минимум от 20 т. за спечелване на бонуса, но точки се получават само за резултати под 2.25 ч. при мъжете и под 2.45 ч. при жените. Организаторите вярват, че по този начин ще се стимулират по-класни постижения, което ще направи българските маратони още по-атрактивни и престижни. \r\nТака в София тази неделя за джакпота ще могат да претендират: при мъжете Осеа Туей (Кения) 20 т, Ахмет Насеф (Италия) и Юсеф Сбаи (Мароко) с по 10 и Хамис Бакари (Мароко) с 8, докато при жените единствена с шанс е Рут Матебо (Кения), която е с 18 т. Останалите петима, които досега бяха си осигурили възможност да останат в битката за бонуса не пристигнаха в България, авно преценили, че нямат големи шансове. Интрига съществува и в това, дали Рут Матебо ще стане първата, печелила три поредни години джакпота, след като грабна големия бонус еднолично през 2017 и 2018 г. \r\n \r\nОсвен това в маратона ще участват още дузина елитни атлети с впечятляващи лични постижения. Кения ще е представена още при мъжете от Дънкан Коеч, Морис Мосима и Роно Кипнгетич. От Мароко идва още Хасан Лахуахи, от Еритреа е Мохамед Муса, а престижът на силната школа на Етиопия ще бъде защитаван от Лема Алемайеху и Мамо Гебрейоханес. \r\n \r\nПри жените в класическия маратон Рут Матебо ще срещне съпротива от сънародничките си Лагат Черуто, Бети Чепквони и Хилда Чебой. Кенийките обаче ще трябва да „усмирят“ двете представителки на Етиопия Шегае Хайелом и Водажо Шифероу. \r\nНа 21 км впечатлява заявката на кениеца Стенли Кипруто, а при жените отново ще видим „неостаряващата“ сръбкиня Оливера Йевтич. Сред чужденците на 10-километровата дистанция са се записали няколко силни стаери от Сърбия и Северна Македония. \r\nОрганизатори на Софийския маратон са Столична община, Фондация „София – Европейска столица на спорта“, Министерството на младежта и спорта, БОК, БФЛА. Наградният фонд е внушителните 63 000 лв., плюс 20 000 лв. джакпот. Победителите при мъжете и при жените в класическия маратон ще получат по 8000 лв., подгласниците им по 4000 лв., класиралите се на трето място по 3000 лв. и т. н. до 10-о място – 400 лв. Парични награди ще има за всички призьори до 6-о място на 21 км и на 10 км, както и за челната тройка при ветераните в маратонската дистанция. За четвърта поредна година е предвиден паричен бонус за най-бързите софиянци в \r\nмаратона. Парична награда от по 300 лв. ще получат финиширалите с най-добри времена мъж и жена, родени в София. Парични премии ще има и за медалистите в Държавното първенство, тъй като Софийският маратон отново ще определи шампионите на 42.195 км. Wizz Air пак ще осигури на всеки стартирал в основните дисциплини по един еднократен ваучер на стойност 20 евро, който може да се използва в рамките на година за закупуване на самолетен билет до желана дестинация. \r\n \r\nМного томболи с награди в зоната на старт-финала \r\nНаред с това ще бъде разиграна томбола с 20 награди сред всички завършили масовото бягане. Софийският маратон се осъществява с любезното съдействието на Софийска вода, ACICS, Garmin, минерална вода Велинград, HerbaLife, Right Rental, FiBANK, Стройрент, МЕТРО и др. Повечето от тях ще наградят призьорите и ще приветстват участниците със свои представители при връчването на наградите. А Софийска вода ще изгради специален „Фреш Бар“ с освежителни напитки и продукти във финалната \r\nзона. Всеки стартирал ще получи рекламна тениска с уникално красив дизайн, а успешно завършилите основните дистанции ще бъдат  отличени с много красив медал като спомен от участието в събитието – тази година той е с изображението на храм-паметника Александър Невски. \r\nПрез 2019-а много по-активно в кампанията се включиха общините, а организатори на маратоните от веригата „Бягането като начин на живот“ са Столична Община, Община Стара Загора, Община Варна, Министерство на младежта и спорта, БОК, БФЛА и Асоциация „Спорт в свободното време“, както и местни спортни клубове. Още за маратона ще намерите в сайта \r\n . \r\n \r\nСтатистика преди старта на Wizz Air София маратон в неделя: \r\n-------------------------------------------------------------- \r\nМИНАЛОГОДИШНИТЕ ПРИЗЬОРИ В WIZZ AIR СОФИЯ МАРАТОН \r\nМЪЖЕ: Стивън Киплагат (Кен) 2.14:05 ч. – рекорд на трасето, Абел Роб \r\n(Кен) 2.15:07, Нуни Редуан (Мар) 2.15:35 ч. \r\nЖЕНИ: Рут Матебо (Кен) 2.35:20 ч. – рекорд на трасето, Клементайн \r\nМуканданга (Руанда) 2.35:45, Йешмибет Тадесе Бифа (Ет) 2.37:07 ч. \r\n \r\n \r\nМАРАТОНСКА ВЕРИГА „БЯГАНЕТО КАТО НАЧИН НА ЖИВОТ“ 2019 \r\nПРИЗЬОРИТЕ НА МАРАТОН СТАРА ЗАГОРА 2019 \r\nМЪЖЕ: Осеа Туей (Кен) 2.23:18 ч. Ахмет Насеф (Ит) 2.23:21, Юсеф Сбаи \r\n(Мар) 2.23:28 ч. \r\nЖЕНИ: Вира Овчарук (Укр) 2.38:08 ч., Рут Матебо (Кен) 2.41:51, Илхам Ел \r\nМуради (Мар) 2.49:02 ч. \r\n \r\nПРИЗЬОРИТЕ НА МАРАТОН ВАРНА 2019 \r\nМЪЖЕ: Осеа Туей (Кен) 2.16:35 ч., Хамис Бакари (Мар) 2.17:21, Жан \r\nСимукека (Руанда) 2.18:14 ч. \r\nЖЕНИ: Рут Матебо (Кен) 2.43:54 ч., Керълайн Чероно (Кен) 2.47:59, Джейн \r\nМбого (Кен) 2.50:14 ч.", "date": "2019.10.11", "title": "Софийският маратон с ефект върху туризма в столицата"}
{"url": "https://standartnews.com/kultura/pisma-ot-antarktida-v-58-kinosalona-403698.html", "text": "Новият български филм “Писма от Антарктида” вече може да се гледа в 58 киносалона в над 30 града в цялата страна. Най-интересен в лентата е екранният дует между Ирмена Чичикова и малкия Симеон Ангелов, които са в главните роли на майка и син, разтърсени от една голяма лъжа. Пред камерите са още Диана Димитрова, Диана Любенова, Мая Бабурска и Иван Стаменов, режисьор е Станислав Дончев, сценаристи са Теодора Маркова, Невена Кертова и Георги Иванов. Автентичният дух на Антрактида привнася големият полярен изследовател професор Христо Пимпирев, който играе себе си. Оператор е Мартин Димитров, който пък донесе първата международна награда за филма от фестивала “Златно око” в Тбилиси. Историята е за 33-годишната Диана (Ирмена Чичикова) и 8-годишния й син Ники (Симеон Ангелов), които се разкъсват между страха и  любовта. Майката не събира сили да съобщи на детето, че баща му е загинал при катастрофа. Тя лъже, че той е на експедиция в Антарктида и от негово име изпраща писма и колети. Някои от снимките на “Писма от Антарктида” наистина са направени на ледения континент по време на българска експедиция до остров Ливингстън. “Филмът поставя много въпроси - могат ли родителите да предпазят децата си, когато скриват истината от тях? Има ли “благородни” лъжи и имаме ли право да ги налагаме? Кой се справя с действителността по-лесно – големите или малките?”, обяснява режисьорът Станислав Дончев. На финала на лентата звучи една от най-личните композиции на Владимир Ампов-Графа: “Последната песен”, която е посветена на майка му и с дълбоката си емоционалност допринася за цялостното преживяване. Саундтракът е на един от най-обещаващите автори в седмото изкуство - Александър Костов.", "date": "2019.10.11", "title": "“Писма от Антарктида” в 58 киносалона"}
{"url": "https://standartnews.com/kultura/ovanes-torosyan-s-nov-spektakl-403697.html", "text": "„Когато се възгордеем, Бог ни наказва“, казва режисьорът на спектакъла „Нарцис и Ехо“ Ованес Торосян, чиято софийска премиера е в Театър Азарян на 4 ноември от 19 часа и на 7 ноември от 18 и 30. Постановката обединява таланта и усилията на първите стипендианти на проекта „С усилие към звездите“, иницииран от оперната прима Ина Кънчева. Те се изявяват в пет жанра - литература, музика, танц, театър и визуални изкуства. Идеята на заключителното представление е младите дарования да представят себе си и своя прочит върху обща тема под менторството на художника Недко Солаков, писателя Георги Господинов, сопраното Красимира Стоянова, хореографа Галина Борисова и режисьора Явор Гърдев. Сюжетът на „Нарцис и Ехо“ е вдъхновен от древната легенда, но прочитът му е съвременен и по думите на Явор Гърдев „древният мит за невъзможната среща между загледания в собствения си образ Нарцис и заслушаната в собствения си глас Ехо проявява симптомите на една от най-тежките социални болести на съвременността – отчуждението“. Антъни Пенев, Надя Керанова, Емона Илиева, Катерина Стоянова, Констанца Гецова, Стефани Кръстева и Себастиян Цолов изправят публиката пред серия от въпроси: какво се случва, когато поставим себе си в центъра на собствения си свят, как прекаленото съзерцаване в това кои сме ние и как изглеждаме ще рефлектира върху нашия вътрешен свят... „Ние се озоваваме в позицията на камъка Онфалос, мислейки си, че сме пъпната връв на света и че от нас започва всичко.“, споделя Ованес Торосян, който участва и в представлението.  „Попаднем ли в изкусителния резонанс на собствените си вибрации, пътят към другия неумолимо се затваря и оставаме в плен на отражението си. Съзерцаваме това отражение по екраните на мобилните си устройства, опиваме се от неустоимостта му в очите на предполагаемите други, докато реалните други постепенно изчезват, стопяват се в маранята на все по-избледняващата реалност. Колкото и да ги викаме после, чуваме само отгласа на собствения си глас. Загледани и заслушани в себе си, отваряме портите на бездънната и безутешна самота.“, коментира Явор Гърдев. „Нарцис и Ехо“ освен всичко друго е разказ за края на комуникацията. Край, който парадоксално идва в истерическия връх на комуникациите, където се намираме. Това е мит за невъзможността да си говорим повече един с друг. Ехо е другото име на медията, която удвоява и умножава собствения ни глас, докато той стигне истерически и исторически фалцет и се обезсмисли. Истерията е подменила историята. Въпросът е кой първи ще вдигне очи от екрана си и какво ще види срещу себе си – други очи или други екрани с удавени в тях лица“, споделя Георги Господинов. „Една пиеса, която поставя живота на своя актьор на сцена. Как един мъж се спасява от главната роля, която играе в собствените си илюзии? Една история за лъжите, в които убеждаваме себе си, за да имаме сила да се погледнем в огледалото. За Нарцис като инстинкт за оцеляване. За Ехо като лесният избор да се огледаме в някой друг, вместо да последваме собствения си глас. За истината като зареден пистолет, готов да прониже плътта на повърхностното ни щастие. За да се превърнем в цветя“, разказва драматургът Йоанна Елми. Продуцент е Ина Кънчева, сценографията е на Руди Нинов. Зад въздействащата музика застава Себастиян Цолов. Костюмите са на Констанца Гецова.", "date": "2019.10.11", "title": "Ованес Торосян с нов спектакъл"}
{"url": "https://standartnews.com/kultura/izleze-dnevnitsi-delnitsi-ot-tatyana-lolova-403742.html", "text": "Не мечтая за нищо, направо изпълнявам мечтите си, без да ги мечтая. Това заяви пред БГНЕС любимата на поколения българи актриса Татяна Лолова, отговаряйки на въпроса за какво мечтае в делниците си. В литературен клуб „Перото“ се състоя премиерата на „Дневници & Делници“ от Татяна Лолова под съставителството и редакцията на Георги Тошев. „Делниците са празници, защото когато е празник, е много уморително, а когато е делник, можеш да си отпочинеш и да се занимаеш с нещо. Днес е делник, защото не е понеделник, вторник, сряда, четвъртък, петък в това влиза, а не е събота, неделя. Така че днес ще представим една великолепна книга. Като я гледам, не мога да й се нарадвам, не мога да я нагаля и да наблагодаря на издателството, което избра такъв екип, за да направи тази хубава книга с моя лик отпред.“ Георги Тошев заяви, че делниците на Татяна Лолова са онези стари, забравени тетрадки, които е открил преди време в нейния дом. „Тетрадки, които носят много ценна информация за един изключително динамичен, богат и вълнуващ живот, какъвто е животът на тази актриса“, каза той. За него е много ценен погледът към колегите и хората, с които тя се е срещала през годините, с онези забележителни творци, някои от които дори са смятани за нейни конкуренти. „Моята голяма изненада е какво точно око, колко много любов и респект към своите колеги през годините е носела и продължава да носи Татяна Лолова, защото в тези среди, а и не само в тези среди, е много трудно, почти невъзможно артист да каже добра дума за друг артист, а Татяна Лолова е много искрена в своите впечатления и в своята любов към колегите си“, заяви Георги Тошев. „Дневници & Делници“ е едновременно и дневник, и албум, посветен на публиката. Част от тиража на книгата се разпространява като колекционерско луксозно издание с автограф от любимката на публиката и включва две репродукции на рисунки и една пощенска картичка. В книгата ще прочетете нейните истински бележки, впечатления и преживявания, случили се през годините – от детството, студентството, първите роли, първата книга, получаването на наградата „Аскеер“.", "date": "2019.10.11", "title": "Излезе  „Дневници & Делници“ от Татяна Лолова"}
{"url": "https://standartnews.com/mneniya/komu-e-izgodno-403695.html", "text": "​Преди седмица група академици зададоха резонния въпрос: \"Кому са изгодни истеричните атаки в някои медии, както и организираните бутафорни протестни акции пред Съдебната палата срещу номинацията на Иван Гешев за главен прокурор?\". След публикацията на отвореното писмо редица творци – писатели, художници, журналисти, публицисти, учени и т.н., се присъединяват към този въпрос – \"Кому е изгодно?\".  Новите имена в станалия вече дълъг списък са: проф. Ивайло Христов – литературен критик, литературовед, Здравец Хайтов – архитект, Боян Ангелов – поет, Анжело Красини – художник, Благовеста Касабова – писател и литературен критик, Петър Андасаров – поет и есеист, Светлана Шаренкова - журналист. Списъкът се увеличава всеки ден, но отговор на въпроса все още няма! Защо ли?! Предстои да разберем... Ако все пак се намери някой, който може да отговори. Но едва ли, защото мишките винаги са в дупките си когато стане напечено!", "date": "2019.10.11", "title": "Кому е изгодно?"}
{"url": "https://standartnews.com/kultura/roman-diskutira-detskoto-nasilie-403701.html", "text": "Ражда ли злото зло и могат ли възрастните и времето да излекуват раните на децата от уж безгрижните години? Този въпрос, поставен извън познатите жанрови рамки, задава в своята нова книга писателят Радко Пенев, автор на хитовите „Ритуалът” и „Грехът на Лилит”. „В наши дни по-скоро сме концентрирани върху овъзмездяването на едно насилие, докато аз се концентрирам върху разпада на една човешка душа, вследствие на чудовищен акт в детството. Проследявам до какво води злото, когато не е спряно навреме.” С тези думи морският офицер със звание  капитан втори ранг откри премиерата на „Струни” в Greenwich Book Center. Пред събралите се 100 нетърпеливи читатели книгата представиха главният редактор на „Сиела” и писател Захари Карабашлиев и писателят и университетски преподавател Георги Бърдаров. Двамата дискутираха литературния път, който Пенев преминава, докато завърши романа, влиянието на написаното върху него самия, темата за насилието над деца и между деца, както и мълчанието. Захари Карабашлиев сподели, че е преживял подобна история, в която в следствие на смекчени свидетелски показания задържаното момче, нападнало негов приятел, по-късно извършва по-голямо престъпление. „Мълчанието е злато тогава, когато няма какво да кажеш. Иначе е просто престъпление”, подчерта Радко Пенев. И допълни: „Не трябва да се плашите, че децата ви не ви слушат, а че ви наблюдават.” „Струни” е виртуозен роман, който повдига неудобната тема за сексуалното насилие и раните, които никога не зарастват. И напомня – жестокостта поражда още жестокост. И само собствените избори могат да променят пътя ни и да спасят човешкото в душата ни. Съдбата не се нуждае от драматична обстановка, за да опустоши нечий живот. Нужен е само един облян от слънцето пазар и случаен поглед към съседната опашка. Един мъж и един поглед стигат, за да се смрази целият свят, времето да се разтегли и от процепите му да изпълзят дълбоко заровени спомени. Няколко момчета се оказват на грешното място в грешното време. Години по-късно един мъж се сблъсква с мрачна тайна от миналото си на съседната опашка на пазара. Тази неочаквана среща предизвиква вихрушка от емоции и възкресява спомена за непростимото. Причината се намира само на седем крачки. Разстоянието до жадувано изкупление. И вечността на една вселена, за да вземеш решение.  „Радко Пенев е различен, психологически дълбок и умел в роман, който ни отвежда в една хем далечна, хем до болка позната чужбина – детството. Там, за разлика от разкървавените колене и пукнатите глави, раните на сърцето не зарастват лесно. А дали въобще зарастват?“, коментира още Захари Карабашлиев. „Струни“ е роман за възможните ни битиета, за потъването и спасението, за възможните избори и тежестта на миналото, за загубената невинност и детската жестокост, за зрелостта на годините и неизбежната ни връзка с травмите от детството. За струните, по които сами музицираме живота си“, добавя Светлозар Желев. По професия Радко Пенев е морски офицер, но това не му пречи ефикасно да съчетава отговорностите си по планиране на учения и операции с писането на успешни и харесвани книги. Докато морето и корабите са негово призвание по сърце, той намира удоволствие в създаването на заплетени, динамични сюжети с щипка мистика. Щастливо женен, с две деца, той работи и живее в родния Бургас.", "date": "2019.10.11", "title": "Роман дискутира детското насилие"}
{"url": "https://standartnews.com/biznes/10-rodni-kompanii-lideri-na-balkanite-403714.html", "text": "10 български компании влизат в престижната класация топ 100 на най-успешните фирми от Югоизточна Европа, направена за поредна година от агенция SeeNews, която прави подредба по приходи, печалба, както и по сектори. \r\nСедем от най-печелившите ни компании са от енергийния бранш, двама са крупни търговци на едро и дребно, една е добивната компания, произвеждаща метали. За втора поредна година \"Лукойл Нефтохим Бургас\" и производителят на метали \"Аурубис България“ са сред водещите 10 компании в региона по приходи за 2018 г. В сравнение с година по-рано те обаче сега отстъпват позиции спрямо 2017 г. и заема шестото място в класацията а позиция с постъпления от 3 млрд. евро. \"Аурубис\" път губи две места и заема осмо място с приходи от 2.6 млрд. евро., но с два пъти по-ниска печалба за 2018 година. За първи път в класацията на стоте най-големи бизнеси на Югоизточна Европа влиза  АЕЦ \"Козлодуй\" с приходи от над 1 милиарда лева, с около 100 милиона евро повече от миналата гидина. Компанията ни влезе директно в Топ 10 на най-печелившите фирми с ръст на печалбата си над 20 процента до 84 милиона евро през миналата година. Държавният газов доставчик \"Булгаргаз\" се придвижва напред в общата класация с шест позиции до 85-то място заради приходите си от 666 милиона евро, но се нарежда и в негативната класация за най-губещи фирми заради реализираната загуба от 16 милиона евро за миналата година. \"Националната електрическа компания\" пък се смъква до 20-то място в топкласацията след като реализира приходи от 1,65 милиарда евро, но отчита загуба от 37 милиона евро за 2018 година и също влиза в класацията за фирми с големи загуби. Там попада и петролната рафинерия в Бургас от 3 милиарда евро, но отчина загуба за годината от 130 милиона евро. \r\n\"Лукойл България\" подобрява позициите си, изкачвайки се от 23-о до 18-о място с ръст на приходите от близо 24% до 1.7 млрд. евро, но това се случва с минимална печалба за годината.   \r\nПетролната \"Сакса\" прави забележителен скок в класацията, показвайки ръст на приходите с 57% до 869 млн. евро и увеличена печалба с 30% и е на крачка да влезе в Топ 50 на най-успешните фирми на Балканите. \r\n\"Кауфланд България\" остава на 60-о място с 800 милиона евро приходи и печалба без промяна. \r\nЕдна от най-успешните фирми за търговия на едро \r\nи дребно от 96-о на 91-о масто,отчитайки 15 процента ръст на продажбите до 620 милиона евро, както и промяна на годишния финансов резултат от негативен на позитивен. \r\nДве позиции след нея е рафинерията за биогорива в русенското село Сливо поле -\"Астра Плант\". Тя се изкачва с 4 позиции нагоре като отчита с 12 % ръст на приходите до 611 млн. евро и 6 пъти по-висока печалба в сравнение с 2017 година.  ", "date": "2019.10.11", "title": "10 родни компании - лидери на Балканите"}
{"url": "https://standartnews.com/biznes/nad-250-modela-gledame-na-avtomobilen-salon-sofiya-2019-403700.html", "text": "Международният автомобилен салон София 2019 отвори врати. В рамките на 10 дни столицата ни ще бъде дом на най-доброто, което автомобилната индустрия може да покаже тази година и всички водещи производители, събрани под покрива на Интер Експо Център в София. Изложението се организира от Асоциацията на автомобилните производители и техните оторизирани представители в България и е едно от 12-те изложения в света, включени в официалния календар на „Международната организация на автомобилните производители” (OICA), наред с автосалоните в Париж, Франкфурт, Женева, Детройт и Токио. На откриването присъства министърът на транспорта, информационните технологии и съобщенията Росен Желязков, министърът на младежта и спорта Красен Кралев, заместник-председателят на Комисията по транспорт, информационни технологии и съобщения към НС Станислав Иванов, народни представители, ръководители на дипломатически мисии и търговски представителства, президентът Росен Плевнелиев, заместник-министрите на икономиката и на транспорта – Лъчезар Борисов и Ангел Попов, Анджела Тотева – зам.-председател на ДА \"Безопасност на движението по пътищата\", ръководители на държавни и изпълнителни агенции и др. „Днес отваряме вратите на 24-то изложение. Това няма да е витрина, това ще са отворени врати на автомобилния свят“, каза председателят на Асоциацията на автомобилните производители и техните оторизирани представители в България Александър Миланов. „Ще видим представители на автомобилната индустрия от страни, като Германия, Франция, Испания, Италия, Румъния, Индия, Китай, Швеция, Южна Корея, САЩ..., всички са тук. Пожелавам на изложителите успех, а на нашите гости - да изпитат незабравими моменти, да си тръгнат от тук с много емоции, много информация, много мечти и нови автомобили“, каза още Александър Миланов. Министърът на транспорта Росен Желязков заяви, че посоката на развитие на автомобилната индустрия се вижда по експонатите, но едно е ясно – утрешният автомобил няма да е като вчерашния. Автомобилите ще стават все по-смарт, ще общуват един с друг, ще общуват с инфраструктурата, ще общуват с водача, ако има такъв в автомобила. Нови технологии ще помогнат автомобилите да стават все по-достъпни. „Ангажиментът на правителството е – все повече нови автомобили да са в обръщение, все повече нови автомобили да се купуват, да стават все по-достъпни. Това става с инструменти - фискални и други. Новият автомобил е не само по-екосъобразен, но и по-безопасен, а това наистина е целенасочена политика“, подчерта министър Желязков. „Международният автомобилен салон София 2019” ще се проведе от 12-ти до 20-ти октомври. Участват над 75 фирми-изложители, които представят повече от 250 експоната, от които 14 нови модела мотоциклети. Повече от 70 технологични новости и автомобилни премиери очакват посетителите на 24-то издание на автомобилния салон в София: 16 нови модела, 13 фейслифта и 18 нови модификации. Впечатляващ ще бъде и броят на автомобилите с алтернативно задвижване – 13 електрически, 5 plug-in хибрида, 17 меки хибрида и 4 с двигатели на метан. През делничните дни залите ще бъдат отворени от 10:30 до 19:30 часа, а в събота и неделя работното време е удължено – от 10:00 до 20:00 часа. Билетите за възрастни са с цена 10 лева през делничните дни и 12 лв. през уикенда. След 17:00 часа цената е 8 лева. За деца между 8 и 16-годишна възраст, билетите съответно са 6 лева и 4 лева.", "date": "2019.10.11", "title": "Над 250 модела гледаме на Автомобилен салон София 2019"}
{"url": "https://standartnews.com/biznes/rumniya-dominira-srbiya-mina-sloveniya-403717.html", "text": "Солиден, устойчив ръст бележат икономиките на балканските държави, пише в доклада, съпътстващ класацията на най-добрите и проспериращи фирми в региона. Страните се радват на повече чужди инвестиции и усвоени пари от еврофондовете, растящи заплати и ниски банкови лихви, които поощряват икономическата активност. Ръстът в страните от Западна Европа, основен търговски партняор на балканите, също стимулира растежа в Ютоизточна Европа. Финансов ресурс в икономиките се налива и от няколко големи Китайските инвестиции също дават попътен вятър на икономиките на Западните Балкани, особено в Сърбия. Големите инвеститори в региона увеличават вложенията си в разширяване на производството, зелени технологии и иновации. Негативният ефект от фалита на най-голямата Хърватска агрофирма Агрокор е преодолян и страната връща позициите си в сектора търговия със селскостопански стоки. Въпреки това аграрния сектор носи на производители най-малка печалба, често бранша е на загуба в целия регион. За сметка на това донасят на производители и търговци по-големи обороти и печалби. А автомобилния бранш продължава да дърпа икономиките на всички от страните. \r\nПо тази причина румънският завод на Дачия за пета поредна година продължава да е най-успешното предприятие на Балканите, с пореден ръст на продажбите от 6,5 процента до 5,35 милиарда евро за 2018 година. В топ 10 са 6 представители на петролния и газов сектор, две електрически компании и един производител на метали са в топ 10 на компаниите на Балканите, които правят общо 27% от продажбите в региона. Няма изненада, тези компании бяха и в миналогодишната класация. И ако продажбите на 10-те най-големи фирми са нарастнали за година 11 процента до 126 милиарда евро, доближавайки 5,7 милиарда евро, но вече с доста по-нисък темп от този, който регистрираха и като продажби, и като печалби, преди година. \r\nСлед \"Дачия\" (Dacia) остава словенската \"Петрол\" (Petrol), следва румънската \"О Ем Ви Петром\" (OMV Petrom). \r\nКласацията е доминирана от Румъния с 54 участници. На второ място тази година е Сърбия - с 13, която задминава Словения, която влиза в класацията с 12 представители. Четвъртото място е за България, а Хърватия влизат в изданието с една компания по-малко от нас - 9. Босна и Херцеговина, както и Северна Македония имат по един. Албания и Молдова все още са без представители в класацията. \r\nЯдрената ни централа е единствената българска компания, която попада в топ 10 на най-печелившите бизнеси през 2018 г. Тя заема осмото място в класация, която все още е доминирана от Румъния, но ръководена от две сръбски компании – операторът на белградското летище \"Аеродром Никола Тесла\" (Aerodrom Nikola Tesla) и производителят на метали \"Сербия Жижин Бор Купър\" (Serbia Zijin Bor Copper). За периода  2013 - 2019 г. Китай е инвестирала най-много в Сърбия и Словения, съответно 9,66 милиарда евро и 2,18 млрд. евро. Сред останалите държави са Монтенегро, Босна, Хърватия и Македония. Сърбия усвоява 56% от китайските инвестиции в строителния сектор. \r\nСловения е на второ място с 14% дял, следвана от Босна, Хърватия и Румъния сътветно с 9%, 5% и 2%. По-голямата част от проектите са в сектора енергетика или транспорт.  ", "date": "2019.10.11", "title": "Румъния доминира, Сърбия мина Словения"}
{"url": "https://standartnews.com/biznes/16-bg-banki-s-vodeshchi-pozitsii-403716.html", "text": "\"УниКредит Булбанк“ отново е челната десятка на най-големите банки в региона, където запазва шестата си позиция. Румънската \"Банка Трансилвания\" (Banca Transilvania) оглавява класацията, следвана от хърватската Загребска банка (Zagrebacka Bank) и румънската \"Банка Комерсиала Романа\" (Banca Comerciala Romana). ДСК се издига до 12-а позиция, ОББ също се изкачва от 19-о на 14-о място, ПИБ остава в ТОП 20. ЦКБ запазва мястото си, напред се изкачват Общинска банка и Инвестбанк. Държавната Българска банка за развитие напредва в класацията с осем места и е на крачка на влезе в ТОП 50. \r\nНетната печалба на водещите 100 банки в Югоизточна Европа през 2018 г. достига рекордните 4.467 милиарда евро, което е значително увеличение спрямо 3.524 милиарда евро за 2017 г. Румъния е най-добре представена в класацията с 19 банки, следвана от България с 16 и Сърбия с 15. Тази година класацията отчита петима нови участници – трима от Косово и по един от Албания и Молдова.  ", "date": "2019.10.11", "title": "16 бг банки с водещи позиции"}
{"url": "https://standartnews.com/biznes/oshche-dogodina-mozhe-da-vlezem-v-chakalnyata-za-evrozonata-403722.html", "text": "България може да се присъедини към валутно-курсовия механизъм ERM II през първото или второто тримесечие на 2020 г. Това заяви ръководителят на Европейския съвет по банково преструктуриране Елке Кьоних. Водещата институция в процеса е Европейската централна банка, а отговорът й се очакваше в средата на лятото или в началото на есента, съобщава БНР. Кьоних е първият високопоставен европейски представител, който очертава новите срокове. Това означава, че българските банки ще започнат да правят вноски в европейския фонд по преструктуриране, а не в националния. Именно този фонд е част от съвета, ръководен от Кьоних. След като България влезе в чакалнята за еврозоната, ръководената от Елке Кьоних институция ще одобри плановете за преструктуриране на българските банки. Съществуването на такива планове е задължителна процедура, смятана за буфер при евентуален негативен развой.", "date": "2019.10.11", "title": "Още догодина може да влезем в \"чакалнята\" за еврозоната"}
{"url": "https://standartnews.com/biznes/saksa-e-sred-nay-dinamichnite-403733.html", "text": "Българският търговец на горива Сакса се нарежда на четвърто място в класацията за най-динамично развиващите се компании от Югоизточна Европа с възвръщаемост на приходите от 57,09%, които достигат 869,2 милиона евро. \r\nТази класация е оглавява от попадналата за първи път в нея компания на сръбското летище Никола Тесла. Мажоритарната държавна компания, чийто основен актив е столичния аеропорт отчита приходи от 592.7 милиона евро през 2018 г и най-голямата печалба сред всичките 100 компании - 451.1 милиона евро, както и най-добрата възвръщаемост на приходите.  ", "date": "2019.10.11", "title": "Сакса е сред  най-динамичните"}
{"url": "https://www.standartnews.com/sport/khebr-specheli-superkupata-403744.html", "text": "Волейболистите на Хебър спечелиха за първи път в клубната си история Суперкупата на България. В двубоя за отличието, който се игра в столичната зала \"Христо Ботев\", носителят на купата на България Хебър се наложи над шампиона Нефтохимик с 3:0 (31:29, 25:20, 25:18), съобщава БНР. Най-интересен и драматичен бе първият гейм в мача. Двата отбора започнаха равностойно и се движаха точка за точка до десетата, след което бургазлии се откъснаха напред с 15:11. Хебър обаче бързо възстанови равенството при 17:17, а след мощна атака на Тодор Алексиев тимът поведе с 18:17. Последваха серия от изравнявания на резултата, но след това успешна атака на Алексиев Хебър спечели първия гейм с 31:29. Преднината допълнително вдъхнови тима от Пазарджик и във втория гейм той бе този, който постоянно бе във водеща позиция. Нефтохимик се опитваше да се държи близо в резултата, но с успешни атака на Алексиев и на Брадли Гънтър в края на гейма Хебър спечели с 25:20 и с това взе два гейма преднина. Нефтохимик поведе с 3:1 точки в началото на третия гейм, но бързо Хебър взе ситуацията под контрол. С много добра игра на блокада носителят на купата поведе с 15:8 точки. Тогава обаче Нефтохимик се съвзе и шампионите върнаха интригата, намалявайки до 14:17. Старши треньорът Атанас Петров взе тайамут, а след него Хебър отново поведе с 5 точки при 20:15. Два аса на Николай Къртев и усшешна блокада между тях направиха резултата 23:15 и след минута Хебър се поздрави с втория си трофей в клубната история, който стана факт след грешен начален удар на Николай Николов.", "date": "2019.10.11", "title": "Хебър спечели Суперкупата"}
