{"url": "https://standartnews.com/regionalni/praznik-na-banitsata-v-selo-banitsa-392015.html", "text": "По време на 19-ия по ред Празник на баницата в село Баница, Врачанско, бяха изядени 80 баници. В празника участват кулинари от селските читалища във Врачанската община. Майсторите на баници показаха своите традиционни и нетрадиционни баници. Празникът на баницата се е превърнал в традиция за село Баница. Той помага да се съхранят стари рецепти, както и да се въведат много нови в приготвянето на традиционната българска вкусотия. Най-ентусиазираните участници обаче са майсторките от село Баница, но в празника участват и все повече млади жени, даже и момчета, които приготвят оригинални, нетрадиционни баници. Професионални готвачи и технолози отличиха най-вкусните баници в двете категории - \"Сладка\" и \"Солена\" след дегустация на осемдесетте баници, участващи в празника. Концерт на самодейци от читалищата в общината съпровождаше похапването на вкусните баници.  ", "date": "2019.05.13", "title": "Празник на баницата в село Баница"}
{"url": "https://www.standartnews.com/sport/italianetst-dzhanluka-roki-sviri-finala-v-liga-evropa-392029.html", "text": "Италианският рефер Джанлука Роки получи наряд за финала на Лига Европа между Челси и Арсенал. Двубоят ще се играе на 29 май в Баку. Помощници на 45-годишния Роки ще бъдат сънародниците му Филипо Мели и Лоренцо Манганели, а четвърти рефер ще бъде Даниеле Орсато. Джанлука Роки е международен съдия от 2008 година. През този сезон той свири шест мача в Шампионска лига.", "date": "2019.05.13", "title": "Италианецът Джанлука Роки свири финала в Лига Европа"}
{"url": "https://standartnews.com/sport/italianetst-dzhanluka-roki-sviri-finala-v-liga-evropa-392029.html", "text": "Италианският рефер Джанлука Роки получи наряд за финала на Лига Европа между Челси и Арсенал. Двубоят ще се играе на 29 май в Баку. Помощници на 45-годишния Роки ще бъдат сънародниците му Филипо Мели и Лоренцо Манганели, а четвърти рефер ще бъде Даниеле Орсато. Джанлука Роки е международен съдия от 2008 година. През този сезон той свири шест мача в Шампионска лига.", "date": "2019.05.13", "title": "Италианецът Джанлука Роки свири финала в Лига Европа"}
{"url": "https://standartnews.com/regionalni/konkurs-za-nay-zeleni-balkon-i-gradina-v-razgrad-391992.html", "text": "Конкурс за най-добре озеленен балкон и градина  стартира в Разград. Прегледът  „Да, на красотата!“  се организира  за девети  път  в общината и  в него могат да участват частни лица, фирми, съседски обединения, учебни заведения. Състезанието протича в няколко категории – за  най-озеленен балкон, за   цветна градина, за междублоково простраство, за  лятна градина на обещствено заведение, за двор на училище или детска градина. Организатори  на  зелената  надпревара са кметството и  местната  структура на Федерацията на жените.  Журито ще определи първенците след два  тура на обиколки  в  състезаващите се  обекти – през юни и септември, за да се определи  напредъкът в  озеленяването. Наградите  за най-красив балкон и градина ще  бъдат обявени  през  ноември в навечерието на Деня на християнското семейство, съобщават от  пресцентъра на община  Разград", "date": "2019.05.13", "title": "Конкурс за най-зелени балкон и градина в Разград"}
{"url": "https://standartnews.com/mneniya/shche-otvoryat-li-robotite-kutiyata-na-pandora-392039.html", "text": " - демек идват в нея едни роботи, едни дронове и едни стартиращи IT- компании. Просветното министерство асистира на събитието, децата се прехласват пред роботите, лошо няма. Всичко това е бъдеще, роботите са бъдещето /нищо, че По този повод организаторите на феста, на който ще се появят най-интересните иновации в един футуристичен свят, предсказаха, че  . За сметка на супер креативните професии, които уж очакват хората оттук нататък.  Не искам да приличам на Нед Луд, който при появата на първите промишлени тъкачни станове, е предизвикал текстилните работници да се бунтуват, чупейки съоръженията, но все пак с тъга си мисля за хората, на които все още им предстоят известно количество години до пенсия, а  . Разбира се, това няма да се случи внезапно - със сигурност не и в близките десет години.  , сигурно процесът ще се удължи. Но трябва да сме наясно, че социалноосигурителната система е заплашена  дори само поради факта, че едни професии скоро няма да се нуждаят от служителите си, а няма да има в какво да ги преквалифицираме. Защото няма как всички да станат ИТ специалисти, нали?  Ако робот ти мете улиците, дори не можеш да наемеш определено количество циганки по програмата за временна заетост и вместо това ще тръгнат да крадат роботи, за да ги продадат за скрап на \"Вторични суровини\". Роботът не яде, а те все пак трябва да изхранват семейства и да вземат социални помощи /ако не си намерят друга работа, а у нас трудно ще се намери/. Нищо чудно точно хората, лишени от професиите си, да станат новите лудити, тоест последователите на Луд, които навремето са трошили фабриките, защото посягат върху дохода им. Впрочем,  . Не че не прилича на настоящата ситуация. Ние през това време ще си пием мохитото на Карибите, стига да можем да си го позволим. И ще ни е все едно кой управлява аватарите ни...  Но за да не мечтаем повече, да поговорим за обратната страна на роботизацията, която вече виждаме в социалните мрежи - механичното триене на коментари и текстове, блокирането на профили, защото в тях са включени определени думи, а  А ако пък започне да разбира, може да стане още по-опасно - да тръгне да ги тълкува. Може да нареже на салата дори Ботев заради някои негови строфи, а други да премахне като нетолерантни и особено вредни. Ако пък тръгне и да ти адвокатства, както предсказват някои специалисти, направо не ми се мисли. Специалистите в тази сфера вече разработват последни поколения роботи с включена емоционалност, които щели да се появят следващата седмица на феста в София и щели да правят компания на възрастни хора и деца със специални образователни потребности. Което само по себе си е хубаво. Въпросът е, ако проявим малко полет на въображението, дали по този начин не отваряме кутията на Пандора. И дали, когато се правиш на Господ, няма да създадеш някого, който в крайна сметка да поиска да заеме твоето място. Единствената ми надежда е, че модернизацията у нас идва половин век по-късно. Дотогава нека се задоволим с това, че са ни задали опцията да си включим парното през смартфона. Защото за хората, които са на печка на дърва, и тази роботизация е под въпрос.  \r\n ", "date": "2019.05.13", "title": "Ще отворят ли роботите кутията на Пандора?"}
{"url": "https://www.standartnews.com/sport/grigor-zapochva-v-rim-kato-48-i-v-sveta-391977.html", "text": "Григор Димитров стартира днес участие на турнира Мастърс 1000 в Рим вече като №48 в света. Българинът отстъпи с 2 места в новата ранглиста. Днес Димитров ще играе на двойки с Борна Чорич. Те ще излязат срещу Люка Пуй и Франсис Тиафо. Срещата е под №4 е ще започне не преди 17,00 ч. На сингъл в Рим Димитров ще играе утре срещу германеца Ян-Ленард Щруф, когото победи в два сета в Монте Карло. В Италия в ложата на Григор за първи път ще бъде новият му наставник – чехът Радек Щепанек. Останалите българи в класацията на АТР са Димитър Кузманов, който е №328, Александър Лазов (№481) и Александър Лазаров (№489). Водач продължава да бъде шампионът от Мадрид Новак Джокович, който вече е с актив от 12 115 точки. След него са Рафаел Надал със 7945, Роджър Федерер с 5770, Доминик Тийм с 4845 и Александер Зверев с 4745 точки. Финалистът от испанската столица Стефанос Циципас се изкачи с две позици до №7. При жените Виктория Томова слезе с три места до 172-ото.  Изабелла Шиникова е №200, а Сесил Каратанчева е №209. Води Наоми Осака пред Симона Халеп и Ангелик Кербер. Победителката от Мадрид Кики Бертенс е на рекордното за нея четвърто място в света.", "date": "2019.05.13", "title": "Григор започва в Рим като 48-и в света"}
{"url": "https://standartnews.com/biznes/shche-skochi-li-petrolt-do-100-za-barel-392028.html", "text": "  Три рискови фактора ще оказват силно влияние на цената на „черното злато“ - влизащите в сила от началото на май санкции на САЩ за продажбите на иранския петрол, военните действия на враждуващите сили в Либия и задълбочаващта се политическа и икономическа кризата във Венецуела. Саудитска Арабия продължава да преизпълнява плана си за намаляване на производството. Представители на Русия твърдят, че през юни страната може да увеличи износа. Благоприятна тенденция е нарастването на запасите от петрол в САЩ, както и увеличаващият се износ на американски петрол. Но анализатори посочват, че като цяло запасите от суров петрол в света са намалели. Всичките тези фактори ще влияят противоречиво на пазарите на петрол и ще затрудняват прецизните прогнози за обемите и цените на горивото. ------------- От 2 май Съединените щати спряха временните освобождавания, които позволяваха на осем страни да купуват петрол от Иран без заплаха от санкции. Това са Индия, Китай, Тайван, Турция, Южна Корея, Япония, както и две държави-членки на ЕС - Гърция и Италия. \"Решението на президента Доналд Тръмп има за цел да намали износа на петрол от Иран до нула и по този начин да лиши режима от основния източник на доходи\", се казва в изявление на Белия дом, публикувано на 22 април. Така администрацията на Тръмп и нейните съюзници ще увеличат икономическия натиск върху Техеран. Белият дом е убеден, че \"дестабилизиращите дейности\" на Иран застрашават Съединените щати, неговите партньори и сигурността в Близкия изток. Това решение на Вашингтон предизвика напрежение на петролните пазари и прогнози, че от сегашната висока в сравнение с миналата година цена на барел петрол Бренд може през следващите месеци да се увеличи до 80 и дори до 100 долара за барел. Прогнозата за тази година е средно 70 долара за барал, но черното злато със сигурност ще поскъпне през лятото, прогнозира Merrill Lynch. Управляващият директор \"Гранични пазари\" Хутан Язари смята, че пазарът на черното злато през идните месеци ще се свие и това ще доведе до нарастване на цената. Основание за това дават прогнозите, че производството на страните производители от ОПЕК ще свият добива си с 1,8 милиона барела на ден на година база в сравнение с 2018 г. и това ще предизвика дефицит, особено през летния сезон. \"По-рано тази година намалихме позициите си за нефтохимическите компании и преразгледахме надолу очакванията си за доста фирми, като фокусът ни беше конкретно върху APPC и SAFCO\", каза Язари. В. „Уолстрийт джърнал“ съобщи, че американският пезидент Доналд Тръмп, който обеща да разговаря с генералния секретар на ОПЕК или с министъра на петрола на Судитска Арабия, за да ги убеждава да не се съкращава производството на суравината и да не увеличават цената, не е изпълнил обещанието си. Генералният секретар на ОПЕК Мохамед Баркиндо и министърът на енергетиката на Саудитска Арабия Халид ал-Фалих не разговаряха с Тръмп. Американският президент не е обсъждал спада на цените на петрола с краля на Саудитска Арабия, Мохамед ибн Салман, казват саудитските власти. Венецуелският петролен министър Мануел Кеведо, който сега е председател на ОПЕК, също каза, че не е имало преговори между Тръмп и картела. Миксът от сигнали – силният доклад за активната работна сила в САЩ, санкциите срещу Иран и Венецуела, както и допълнителното съкращаване на производството от страните на ОПЕК, започна да вдига цената. Най-голямата ценова промяна обаче дойде заради новините от Либия, където започнаха военни действия около Триполи. \"Намаляването на производството от ОПЕК и санкциите на САЩ срещу Иран и Венецуела оказват влияние още от началото на годината\", коментира Хюсеин Сайед, пазарен стратег в FXTM. Но според експертите, последната промяна в цената идва от бойните действия в Либия, които сериозно заплашват износа на петрол от страната. Картелът на страните-производителки на петрол - ОПЕК, отново намали производството си – вече традиционна стратегия за вдигане на цената на суровината. Към ОПЕК се присъедини за пореден път и Русия, която миналата година достигна рекорден износ на петрол от 11.16 млн. барела на ден. Сега всички страни общо ще намалят производството си с 1.2 млн. барела на ден. Балансът на цената в момента се държи от САЩ, които през март тази година достигнаха световен рекорд по отношение на производство с 12.2 млн. барела на ден, като част от суровината се изнася в чужбина. Въпреки усилията на САЩ да сведат износа на ирански петрол до нулата, много анализатори очакват известно количество от „черното злато“ все пак да продължи да излиза от страната. „Общо между 400 хил. и 500 хил. барела дневно суров петрол и кондензат ще продължат да бъдат изнасяни“, съобщи консултантската компания в областта на енергетиката FGE. Това е спад спрямо около 1 млн. барела дневно в момента. Китай, която е най-големият купувач на ирански петрол, тази седмица официално изрази недоволството си пред САЩ заради едностранните им санкции срещу Иран. На 13 май цените на петролните фючърси са разнопосочни,  тъй като инвеститорите и търговците се притесняват от перспективите за глобалния икономически растеж на фона на навлизането в задънена улица на китайско-американските търговски преговори. Фючърсите на WTI бяха на стойност 61.58 долара за барел, което е спад от 9 цента, или с 0.2% спрямо последната сделка от петък. Междувременно фючърсите на суров петрол от сорта Brent се повишиха до 70.73 долара за барел, което е с 11 цента, или с 0.2%, от последното им затваряне. Търговският конфликт между двете водещи световни икономики нарасна в петък, след като САЩ въведоха по-високи вносни тарифи за китайски стоки на стойност 200 милиарда долара, след като президентът Доналд Тръмп заяви, че Пекин \"счупи сделката\", като се е отказал от предишни ангажименти, поети през предишните месеци на преговори. Двете страни се оказаха в задънена улица миналата седмица, след като Вашингтон поиска обещания от Пекин за конкретни промени в китайското законодателство, от отговорът беше, че няма да погълне никакви „горчиви плодове\", които да навредят на интересите му. САЩ и Китай заедно съставляват 34% от световното потребление на петрол през първото тримесечие на 2019 г., показват данни на Международната агенция по енергетика (IEA). \"Търговската война между САЩ и Китай ще нарасне, което ще ограничи повишаването на цените\", каза за „Ройтерс\" Абхишек Кумар, ръководител на отдел \"Анализ\" в Interfax Energy в Лондон.    ", "date": "2019.05.13", "title": "Ще скочи ли петролът до $100 за барел"}
{"url": "https://www.standartnews.com/sport/real-madrid-ss-17-a-zaguba-prez-sezona-391965.html", "text": "Актуалният победител в Шампионската лига по футбол Реал Мадрид продължава неубедителното си представяне през сезона, след като загуби с 1:3 като гост на Реал Сосиедад в среща от 36-ия кръг на футболното първенство на Испания. \r\nПоражението е 17-о за Реал във всички турнири през сезона. 11 са загубите на тима в Ла Лига. \"Белите\"са на трето място в класирането, на 20 точки зад Барселона, който предсрочно спечели титлата в Испания. \r\nЗа първи път в 21 век Реал Мадрид губи толкова много мачове за един сезон. Статистиката показва, че за последно испанският тим допусна 17 поражения преди 20 години - през сезон 1998/99. \r\n ", "date": "2019.05.13", "title": "Реал Мадрид със 17-а загуба през сезона"}
{"url": "https://www.standartnews.com/sport/niki-yordanov-sviri-finala-za-kupata-392024.html", "text": "Николай Йорданов ще ръководи финала за Купата на България между пловдивските Ботев и Локомотив. Двубоят за трофея е в сряда от 19.00 часа на Националния стадион \"Васил Левски\". Помощници на Йорданов ще бъдат Веселин Мишев и Георги Тодоров, а четвърти арбитър е Георги Кабаков. ПФК Ботев - ПФК Локомотив 1926 ГС: Николай Йорданов Колев АС1: Веселин Мишев Добриянов АС2: Георги Пламенов Тодоров; 4-ТИ: Георги Николов Кабаков; СН: Костадин Ангелов Гергинов ", "date": "2019.05.13", "title": "Ники Йорданов свири финала за Купата"}
{"url": "https://standartnews.com/svyat/fantom-napada-petrolni-tankeri-392021.html", "text": "Два саудитски петролни танкера са претърпели значителни щети след нападение през уикенда близо до Ормузкия пролив, край бреговете на емирство Фуджейра. Атаката била осъществена в ранните сутрешни часове на неделния ден, докато се готвели да навлязат в Персийския залив. За щастие не се е стигнало до петролен разлив и няма жертви и пострадали от екипажите, но според Халид ал-Фалих, министър на енергетиката на Саудитска Арабия, нападението е довело до „значителни щети върху структурите на двата кораба”. ОАЕ заявиха в неделя, че четири търговски плавателни съда от различни националности са били обект на саботажи в емирата Фуджейра. Официални лица от ОАЕ така и не поясниха точно какви са последиците от „саботажа” срещу корабите или кой може да стои зад това. Ескалацията на напрежението в региона става, след като Вашингтон затегна икономическите санкции спрямо Иран, за да принуди Техеран да се откаже от регионалното влияние, да намали военната си активност и да спре да заплашва Израел. Говорителят на иранското външно министерство Абас Мусави определи като „ужасен” инцидента със саудитските танкери и призова за разследване на случая, предупреждавайки за „авантюризма” на чуждестранни играчи, целящи нарушаване на морската сигурност. По-рано САЩ предупредиха за готвени атаки срещу морския трафик от страна на „Иран или неговите агенти”. Американците изпратиха в Персийския залив самолетоносач, бомбардировачи B-52 и противоракетни установки „Пейтриът”, за да контрират „заплахи от Техеран”. Регионът вече е на ръба на конфликта.  ", "date": "2019.05.13", "title": "Фантом напада петролни танкери"}
{"url": "https://standartnews.com/regionalni/strastite-ilievi-i-noev-kovcheg-tazi-vecher-v-tara-ra-bumbiya-391995.html", "text": "Тази вечер в рамките на театралния фестивала „Тара-ра-бумбия“ ще бъдат представени две постановки на сцената на ДТ „Никола Вапцаров“. От 19.00 часа на Голямата сцена публиката ще има възможност да гледа спектакъла „Нова библия“ на ТР „Сфумато“ по Йордан Радичков, част от проекта „Ноев ковчег“, авторски спектакъл на Иван Добрев. В ролите влизат актьорите Роберт Янакиев, Александър Тонев, Михаил Стоянов, Торлак, Йордан Ръсин, Николай Върбанов, Александър Eвгениев, Кънчо Кънев, Мимоза Базова, Сребрина Тимофей, Славена Зайкова,Лора Недялкова. \r\n     \r\nОт 21.30 часа на Камерната сцена Игор Дамянов ще представи моноспектакъла „Страстите Илиеви“  като ще влезе в ролята на Илия. Постановката е на Димо Дешев, а режисьор е Чавдар Кръстев. \r\n„Страстите Илиеви“ е моноспектакъл, написан преди 37 години и до момента има много изигравания на сцената на българските театри.  Постановката на монодрамата е на проф. Чавдар Кръстев. Краткият монолог на Дешев, всъщност е епитаф на усамотението със светеца, а главно става дума за тъгата и самотата на изоставения човек. От 14.00 часа днес,  в рамките на  „Памет“ 100 години театър в Благоевград, ще бъде представен спектакълът „Лов на диви патици“ от Ал. Вампилов. Режисьор е Димитри Астрахан, сезон 1989/1990- среща разговор. Модулът ще бъде на Камерна сцена.", "date": "2019.05.13", "title": "„Страстите Илиеви“  в „Тара-ра-бумбия“"}
{"url": "https://www.standartnews.com/sport/serena-se-vrna-s-uspekh-v-rim-video-392025.html", "text": "Четирикратната шампионка Серина Уилямс (САЩ) се класира за втория кръг на силния турнир по тенис за жени на червени кортове в италианската столица Рим с награден фонд 3.45 милиона долара. Поставената под номер 10 в схемата Уилямс победи квалификантката Ребека Петерсон с 6:4, 6:2 за 75 минути. Уилямс направи четири пробива в мача и един път загуби подаването си. За американката това е първия мач от месец март, когато се отказа в третия кръг на турнира в Маями заради травма в лявото коляно. За последно Уилямс игра на турнира в италианската столица през 2016 година, когато го спечели. Другите ѝ титли са от 2002, 2013 и 2014 година. Във втория кръг Серина Уилямс може да срещне своята сестра и също бивша шампионка в турнира Винъс Уилямс, ако тя победи Елизе Мертенс (Белгия) по-късно днес.", "date": "2019.05.13", "title": "Серена се върна с успех в Рим (ВИДЕО)"}
{"url": "https://www.standartnews.com/sport/portland-i-toronto-veche-sa-finalisti-v-konferentsiite-v-nba-391988.html", "text": "Баскетболистите на Портланд Трейл Блейзърс надиграха Денвър Нъгетс със 100:96 в решителния седми мач от полуфинала в Западната конференция на Националната баскетболна асоциация на САЩ и Канада. Портланд спечели серията с 4-3 и във финала на Запад ще играе с действащия шампион Голдън Стейт Уориърс. Първият мач ще се състои в Оукланд. Портланд за последно е достигал до финала в конференцията през сезон 1999/2000, когато пада от Лос Анджелис Лейкърс. В Източната конференция Торонто Раптърс се наложи над Филаделфия Севънти Сиксърс с 92:90. Кауай Ленърд отбеляза две точки заедно с финалната сирена и донесе победата на тима си, която осигури класиране за финала. Във финала на конференцията Торонто ще играе срещу Милуоки Бъкс.", "date": "2019.05.13", "title": "Портланд и Торонто вече са финалисти в конференциите в НБА"}
{"url": "https://www.standartnews.com/sport/shchepanek-potvrdi-za-grigor-392026.html", "text": "Бившият №8 в света Радек Щепанек потвърди информациите, че поне за момента влиза в ролята на нов треньор на Григор Димитров. Българинът, който е на прага да изпадне извън топ 50, обяви след ранното си отпадане в Мадрид, че слага край на работата си с Дани Валверду. Няколко дни по-късно пък стана ясно, че човекът, който ще заеме мястото на венецуелеца, е Щепанек. Засега партньорството включва само периода до края на сезона на клей и явно след това ще бъде преценено, дали да продължи и след това. \"Решихме да се подготвим заедно за Ролан Гарос. Не планираме нищо извън това засега\", заяви Щепанек. По този начин Григор копира изцяло треньорския екип на Новак Джокович от преди две години. Тогава Щепанек бе постоянно със сърбина, а Андре Агаси играеше ролята на съветник, който се присъединява към тях само за големите турнири.", "date": "2019.05.13", "title": "Щепанек потвърди за Григор"}
{"url": "https://standartnews.com/regionalni/godishni-muzikalni-nagradi-na-bg-radio-392002.html", "text": "Два големи концерта ще зарадват любителите на българска музика в Благоевград на 14 и 15 юни във фестивалният център парк „Македония“. Това стана ясно днес на пресконференция, водена от д-р Атанас Камбитов, кмет на община Благоевград, Николай Янчовичин, генерален директор на БГ Радио, заместник-кметът на Благоевград Христина Шопова и Деница Славова, корпоративен PR мениджър на БГ Радио. По време на тазгодишното издание на Годишните музикални награди на БГ Радио кметът на община Благоевград д-р Атанас Камбитов и кметът на община Пловдив Иван Тотев ще връчат статуетка по време на престижната церемония. „Предвид предстоящите европейски избори и актуалната тема за солидарността, решихме и ние да бъдем солидарни по свой начин. Знаете, че Пловдив е първият български град, обявен за Европейска културна столица и като знак на солидарност и приятелски жест, заедно с БГ  Радио, решихме да направим своеобразен подарък и тази година церемонията за Годишните музикални награди на БГ Радио да се проведат в Пловдив. В този момент това е една европейска сцена и смятаме, че това една възможност и българската музика да се презентира пред тази широка аудитория. Тъй като  стана традиция Благоевград да бъде домакин на събитието и тук има една вярна публика, наградените ще изнесат два грандиозни концерта именно в Благоевград на 14 и 15 юни“, каза д-р Камбитов по време на пресконференцията. От своя страна Николай Янчовичин изрази удовлетворението си от факта,че Благоевград и БГ Радио се обединяват в една добра кауза. „Заедно с Благоевград да подкрепим Европейската културна столица, водени от лозунга „заедно“. Месец по-късно ще се върнем тук с участниците, с номинираните, и с победителите за концерт в Благоевград. Ще покажем какво означава да сме заедно, когато имаме една цел, а тя е да се представим добре и да сме наистина една европейска държава в 21 век. Събитието в Пловдив е еднократно планирано, така че догодина трябва да сме готови за БГ награди тук, в Благоевград. Все пак има само един град в България, който има статуетка „Посланик на Българската музика“. И този път престижната сцена на Годишни Музикални Награди на БГ Радио ще даде летящ старт на новите български поп и рок хитове. Сред тях е и „Несъвършен“ на РУШИ. Нова песен ще представят и Братя Аргирови, които са избраниците на БГ Радио да получат единствената награда, чийто получател определя еднолично екипът на медията – \"БГ Вдъхновител 2019\" на името на Ана Мария Тонкова. На сайта на БГ Радио до 00:00 ч. на 21 май се гласува за финалния етап в Годишни Музикални Награди 2019, в който се определят победителите във всяка една от деветте категории.", "date": "2019.05.13", "title": "Годишни музикални награди на БГ радио"}
{"url": "https://standartnews.com/kultura/otkrivat-kartinna-galeriya-za-nezryashchi-khora-v-sofiya-392031.html", "text": "Хората с нарушено зрение ще могат да \"разглеждат\" картини в Софийската градска художествена галерия и в Музея за история на София, съобщава Дарик. Това ще става чрез релефно изображение на платната, което ще показва цветовете и съдържанието им. Засега тези картини ще са 10, а изработването им ще отнеме около 3 месеца. Това ще става в новата научно-индустриална лаборатория, която откриха в Института по информационни и комуникационни технологии към БАН. Лабораторията ще е в помощ на компаниите, които прилагат високотехнологични производства, базирани на цифровизацията, компютърното моделиране и дизайна. Как ще става това, обясни директорът на Института по информационни и комуникационни технологии към БАН проф. Галя Ангелова като даде пример с производството на детайли в автомобилостроенето и на нови лекарства: \"Тук е поставен софтуер, който предвижда преди да произведете даден детайл, например в автомобилостроенето, вие да му направите компютърен модел. Следвайки модела да установите неговата здравина, други характеристики и така да знаете какво произвеждате. Не го правите физически и после да го тествате, а създавате модел и го тествате компютърно. Съкращава много пътя за получаване на нови материали. Новите лекарства сега са силно подпомогнати от компютърна фаза на дизайн и след това се прави конкретно физически продукт\", обясни проф. Ангелова. Освен, че ще съкрати времето за изработка на новите модели, тестването им в неработна среда и бързото им прилагане след това в индустрията ще доведе до намаляване на влаганите средства, както и на производствения риск.", "date": "2019.05.13", "title": "Откриват картинна галерия за незрящи хора в София"}
{"url": "https://www.standartnews.com/sport/real-prodlzhava-da-kopae-dnoto-392027.html", "text": "Испанският гранд Реал Мадрид продължава неубедителното си представяне през сезона, след като загуби с 1:3 като гост на Реал Сосиедад в среща от 36-ия кръг на футболното първенство на Испания. Поражението е 17-о за Реал във всички турнири през сезона. 11 са загубите на тима в Ла Лига. \"Белите\"са на трето място в класирането, на 20 точки зад Барселона, който предсрочно спечели титлата в Испания. За първи път в 21 век Реал Мадрид губи толкова много мачове за един сезон. Статистиката показва, че за последно испанският тим допусна 17 поражения преди 20 години - през сезон 1998/99. Загубата на Реал Мадрид остави „белия балет“ без шансове за второто място в Примера дивисион. Така за втора поредна година „кралският“ клуб остава извън първите две места в шампионата. Това се случва за първи път от 45 години. През сезон 1972/73 Реал (Мадрид) финишира на четвърта позиция, а през следващата година заема едва осмото място в класирането. „Белият балет“ със сигурност ще завърши на трето място в Примера дивисион и ще играе в групите на Шампионската лига през есента. Шампион е Барселона, а на второ място ще приключи Атлетико Мадрид.", "date": "2019.05.13", "title": "Реал продължава да копае дъното"}
{"url": "https://standartnews.com/regionalni/startira-litera-ekspo-v-blagoevgrad-392005.html", "text": "Шестото книжно изложение „Литера Експо”, което се организира от Община Благоевград и Асоциация за култура и книжовност, отново ще зарадва любителите на книгите с най-добрите заглавия на пазара. Шатрите с най-различна литература ще бъдат разположени на площад „България” пред търговския център „Ларго Мол”. Откриването е в 17,30 часа във вторник, когато ще бъде и награждаването на писателя Владимир Караджов. Изложението ще продължи до 18 май като на него ще представят разнообразна палитка от заглавия, автори и жанрове десетки издателства. Почитателите на четенето ще имат възможност да закупят книги на преференциални цени, както и да се срещнат с някои от техните автори. Жители и гости на града ще могат да се срещнат с известни писатели и поети като Димитър Тонин, Здравка Евтимова, Добромир Банев и Маргарита Петкова. Инициативата е част от стратегията на общината  за развитие и популяризиране на културния живот в града, както и стимулирането на младите хора да четат повече книги.", "date": "2019.05.13", "title": "Стартира „Литера Експо” в Благоевград"}
{"url": "https://standartnews.com/mneniya/piyanstvoto-na-naroda-i-zashcho-razpnakhme-otnovo-khristos-392037.html", "text": "Пиянството на един народ се случи в три дни, седмица след тридневното Възкресение Христово. Незапознат човек би си помислил, че българите са въздигнали духа си от радост за победата на Живота над смъртта и заради деня на Победоносеца свети Георги, а и заради паметта за славните победи на Българската армия. Може да е имало и такива хора.  Но масово вниманието бе насочено към посрещането на един човек, глава на най-малката държава в света и на католическата църква – папа Франциск. Едно събитие, което протече в три реалности – в действителността, в социалните мрежи и в медиите – като навсякъде имаше своите различни цели и предизвика крайности в отношението и коментарите. Можем много да говорим за това, но няма никакъв смисъл, защото от масовите обяснения, коментари, подигравки и нападки не произлиза добро, а расте противопоставяне и вражда – ние разпъваме отново Христос.   на визитата на папа Франциск бе повтарянето на учението Христово в словата на влиятелната фигура с политическа и духовна власт. Хиляди хора, иначе  \r\nслепи и глухи за изказванията на духовниците в България, които казват пак същото, но по друг начин, сега се вдъхновиха да цитират думи за мир, любов и взаимопомощ.  бе в напомнянето колко голям може да бъде християнският свят, ако човекът се смири и върви по правия път към Бога. Хубава би била и радостта от срещата с един сам по себе си интересен човек. Но всъщност от демонстрираната радост, от екзалтацията, от коментарите „за” и „против” посещението на папата, от обсъждането на мотивите за неговата визита и от директните и индиректните прерeкaния от какво да ни е страх и да не ни е страх, лъха една огромна тъга.  , че сме толкова далеч от учението на Христос, че приемаме като месия този, който преизказва Евангелското слово, без да се замисляме, да разпознаваме и да искаме среща с Първоизточника.  , че непременно възхищението ни от папата води до отрицание или оплюване на родната ни Църква без размисъл защо са разликите и без обективна или практическа преценка на ситуацията във Ватикана и в БПЦ.  , че чувайки от високопоставената трибуна жадувани думи, които в основата си са Христови, се поддаваме на моментни емоции под харизмата на папата и осъждаме познати и непознати духовници, че те не благовестят. А забравяме, че това дали Словото Божие ще достигне до нас и дали ще Го търсим, зависи само и единствено от нас и от нашия труд.  , че не разбираме и не искаме да разберем проповедта на нашата Църква, защото не отваряме сетивата си за нея, но я отричаме или като несъществуваща, или като некадърно предавана, а поглъщаме което ни се поднася от гости с шум и прикрит блясък.  , че с настървение се нахвърляме върху неприятна, но може би неизбежна част от миналото на наши архиереи, разкъсваме дамгосаната им от нас личност отново и отново, както правим при всеки удобен случай, и мразим.  , че грозно заклеймяваме своята църква, защото знаем само слабостите в дейността й, демонстративно се отричаме от нея и я презираме, макар и да не я познаваме истински, а се хвърляме в обятията на впечатлилото ни за момента чуждо, което е с изчистена и умело поддържана повърхност.  , че пак сравнявайки с чуждото, осъждаме нашата Църква, че няма социална дейност, но същевременно не правим нищо в подкрепа на наличната, но нерекламирана църковна социална дейност. Защото не искаме да сме част от Църквата и забравяме, че без хора, без точно нашата подкрепа, дейност трудно може да се развива.  , че ние не се молим на Бога в ежедневието си, не ходим на Литургия за обща молитва за нас самите и за целия свят, дори не вярваме в силата на молитвата и в Бога.  Но съдим Църквата ни, че не се е включила в мероприятие с надслов „Молитва”, без да се замисляме и да искаме да знаем, че точно благодарение на всекидневната молитва на нашите духовници се крепи светът ни.  , че не усещаме винаги протегнатата към нас ръка на духовниците ни и не търсим помощта им заради техни недостатъци – а всъщност заради гордостта ни – но ги осъждаме като недостъпни, неотзивчиви и безполезни. И хвалим чужди духовници, които съвсем не познаваме, но пък се нуждаем от някакъв контраст, за да излеем някъде злобата от деня.  , че не разбираме, че ние сами трябва да тръгнем към Бога и сами да търсим духовниците, без да отричаме цялата Църква заради неразбирателство с един от тях, а да разчитаме Бог да ни срещне с точния за нас свещеник и ние да успеем да го разпознаем.  , че на практика сме извън общението с Бога, защото нямаме или не проявяваме Неговата всеопрощаваща любов, която няма за антоним омразата, а подтика към борба за любов без осъждане и заклеймяване. А ако ние нямаме стремежа към тази Любов, то който и да ни говори за нея – свой или чужд – ние няма да се променим трайно и да тръгнем към Бога в мир със себе си и с ближния. Промяната ни ще бъде само еуфорична еднодневка – като плод на тридневно пиянство на един народ.  \r\n ", "date": "2019.05.13", "title": "Пиянството на народа и защо  разпнахме отново Христос "}
{"url": "https://standartnews.com/biznes/kitaytsi-s-interes-km-selskostopanskata-ni-produktsiya-391978.html", "text": "\r\n      Десетчленна китайска бизнес делегация посети  Стара Загора през уикенда по покана на местната Търговско-промишлена палата, съобщиха днсе домакините. Олег Стоилов, председател на палатата, запозна гостите с предимствата на регионалната икономика, като постави акцент върху сектора на селското стопанство, където са насочени интересите на китайските гости.  Водачът на делегацията Ma  Зенгиюн, председател на Китайската асоциация на пазари за търговия на едро, посочи засиления китайски интерес към търсене и намиране на търговски, кооперационни,  инвестиционни и научни партньорства във форма̀та 17+1, в който България играе ключова роля. Гостите проявиха традиционен интерес към възможностите за внос на прясна и преработена селскостопанска продукция, биопродукти, вино, етерични масла и козметика, произвеждани в региона на Стара Загора и в България. В двустранните разговори бе отбелязана засилващата се роля на електронната търговия. Беше направено и предложение за партньорство на Пекинския  университет в китайкската столица с Тракийския университет в Стара Загора.  \r\n На сбогуване гостите получиха символично голяма бутилка българско вино и обещаха тази среща да бъде началото на един разширяващ се двустранен процес. Те предложиха през октомври т.г. старозагорска бизнес делегация, която да посети Китай и да участва в изложение в Международния изложбен център Hunan Hongxing, .  \r\n Тази  китайска визата е първата, след проведения  в средата на април в Стара Загора форум, на който бяха представени дейността и проектите на Центъра за насърчаване на сътрудничеството в областта на селското стопанство между Китай и страните от Централна и Източна Европа. На него бе постигната  договореност Старозагорско да бъде един от водещите региони, които участват в този процес.  \r\n ", "date": "2019.05.13", "title": "Китайци с интерес към селскостопанската ни продукция"}
{"url": "https://standartnews.com/biznes/rst-na-iznosa-prez-prvoto-trimesechie-na-2019-g-392013.html", "text": "Износът на стоки от България към страните от Европейския съюз и към трети страни се увеличава през март с 5,0% спрямо същия месец на предходната година, достигайки 4,7333 млрд. лева. В същото време вносът се понижава с 0,1% до 5,1134 млрд. лева, показват предварителни данни на Националния статистически институт (НСИ). Общото външнотърговско салдо през третия месец на настоящата година обаче остава отрицателно и в размер на 380,1 млн. лева спрямо дефицит за 612,0 млн. лева през март 2018-а година. През първото тримесечие на 2019-а година общият износ от България се увеличава с 8,9%, достигайки 13,9421 млрд. лева спрямо година по-рано, докато вносът на стоки в нашата страна нараства с 3,5% до 15,2532 млрд. лева. Общото външнотърговско салдо е отрицателно и в размер на 1,3111 млрд. лева, но спрямо дефицит за 1,9392 млрд. лева през първото тримесечие на предходната година. Износът на България в посока ЕС се повишава през първото тримесечие със 7,0%, достигайки размер от 8,9805 млрд. лева, докато в посока на трети страни експортът нараства с 13,4% до 4,335 млрд. лева. Само в рамките на март износът към ЕС нараства с 2,8% до 3,2728 млрд. лева, а в посока трети страни - с 10,4% до 1,4605 млрд. лева. В същото време вносът от ЕС се понижава през първите три месеца на настоящата година с 0,5% до 9,7466 млрд. лева, като само в рамките на март се сви с 3,6% до 3,5167 млрд. лева. Вносът от трети страни пък се увеличава през първото тримесечие с 11,2% до 5,5066 млрд. лева, като в рамките на март този внос се повишава с 8,6% до 1,5967 млрд. лева.", "date": "2019.05.13", "title": "Ръст на износа през първото тримесечие на 2019 г."}
{"url": "https://standartnews.com/kultura/zapochna-evroviziya-pevtsite-defilirakha-vrkhu-oranzhevo-391955.html", "text": "Евровизия 2019 започна официално с представяне на участниците, предадоха световните агенции. Тазгодишното издание на европейския песенен конкурс се провежда в Тел Авив, Израел. Представителите на 41-те участващи страни преминаха в неделя вечер по оранжевия килим на площад Хабима в центъра на града. България не участва в Евровизия 2019. Причината килимът да бе оранжев, а не в традиционния за такива събития червен цвят, е, че именно оранжевото е цветът на логото на спонсора на Евровизия 2019 - израелския генеалогичен сайт „Май Херитидж“ (MyHеritage). В неделя отвори за широката публика т. нар. Село \"Евровизия\" в крайбрежния парк Чарлз Клор. През следващата седмица то ще бъде сцена за изпълнения на живо от израелски и чуждестранни певци, сред които личи името на Мадона. Самият конкурс Евровизия ще се проведе в Експо центъра в Тел Авив от 12 до 18 май. Двата полуфинала ще се състоят във вторник и четвъртък, а финалът е в събота. Евровизия 2019 ще се проведе при засилени мерки за сигурност. Около 8000 израелски полицаи ще бъдат разположени в Тел Авив, отбелязва ДПА. Агенцията припомня, че конкурсът ще се състои по-малко от две седмици след поредния изблик на насилие между Израел и палестински групировки от ивицата Газа. Около 700 ракети бяха изстреляни от анклава по Израел, убивайки четирима цивилни. При ответни израелски нападения загинаха 25 палестинци, сред които 10 цивилни. Нито една делегация не се отказа от участие в Евровизия 2019 въпреки призивите за бойкот от страна на активисти, отбелязва Ройтерс.", "date": "2019.05.13", "title": "Започна Евровизия, певците минаха върху оранжево"}
{"url": "https://standartnews.com/sport/niki-yordanov-sviri-finala-za-kupata-392024.html", "text": "Николай Йорданов ще ръководи финала за Купата на България между пловдивските Ботев и Локомотив. Двубоят за трофея е в сряда от 19.00 часа на Националния стадион \"Васил Левски\". Помощници на Йорданов ще бъдат Веселин Мишев и Георги Тодоров, а четвърти арбитър е Георги Кабаков. ПФК Ботев - ПФК Локомотив 1926 ГС: Николай Йорданов Колев АС1: Веселин Мишев Добриянов АС2: Георги Пламенов Тодоров; 4-ТИ: Георги Николов Кабаков; СН: Костадин Ангелов Гергинов ", "date": "2019.05.13", "title": "Ники Йорданов свири финала за Купата"}
{"url": "https://standartnews.com/sport/real-madrid-ss-17-a-zaguba-prez-sezona-391965.html", "text": "Актуалният победител в Шампионската лига по футбол Реал Мадрид продължава неубедителното си представяне през сезона, след като загуби с 1:3 като гост на Реал Сосиедад в среща от 36-ия кръг на футболното първенство на Испания. \r\nПоражението е 17-о за Реал във всички турнири през сезона. 11 са загубите на тима в Ла Лига. \"Белите\"са на трето място в класирането, на 20 точки зад Барселона, който предсрочно спечели титлата в Испания. \r\nЗа първи път в 21 век Реал Мадрид губи толкова много мачове за един сезон. Статистиката показва, че за последно испанският тим допусна 17 поражения преди 20 години - през сезон 1998/99. \r\n ", "date": "2019.05.13", "title": "Реал Мадрид със 17-а загуба през сезона"}
{"url": "https://standartnews.com/sport/portland-i-toronto-veche-sa-finalisti-v-konferentsiite-v-nba-391988.html", "text": "Баскетболистите на Портланд Трейл Блейзърс надиграха Денвър Нъгетс със 100:96 в решителния седми мач от полуфинала в Западната конференция на Националната баскетболна асоциация на САЩ и Канада. Портланд спечели серията с 4-3 и във финала на Запад ще играе с действащия шампион Голдън Стейт Уориърс. Първият мач ще се състои в Оукланд. Портланд за последно е достигал до финала в конференцията през сезон 1999/2000, когато пада от Лос Анджелис Лейкърс. В Източната конференция Торонто Раптърс се наложи над Филаделфия Севънти Сиксърс с 92:90. Кауай Ленърд отбеляза две точки заедно с финалната сирена и донесе победата на тима си, която осигури класиране за финала. Във финала на конференцията Торонто ще играе срещу Милуоки Бъкс.", "date": "2019.05.13", "title": "Портланд и Торонто вече са финалисти в конференциите в НБА"}
{"url": "https://standartnews.com/sport/grigor-zapochva-v-rim-kato-48-i-v-sveta-391977.html", "text": "Григор Димитров стартира днес участие на турнира Мастърс 1000 в Рим вече като №48 в света. Българинът отстъпи с 2 места в новата ранглиста. Днес Димитров ще играе на двойки с Борна Чорич. Те ще излязат срещу Люка Пуй и Франсис Тиафо. Срещата е под №4 е ще започне не преди 17,00 ч. На сингъл в Рим Димитров ще играе утре срещу германеца Ян-Ленард Щруф, когото победи в два сета в Монте Карло. В Италия в ложата на Григор за първи път ще бъде новият му наставник – чехът Радек Щепанек. Останалите българи в класацията на АТР са Димитър Кузманов, който е №328, Александър Лазов (№481) и Александър Лазаров (№489). Водач продължава да бъде шампионът от Мадрид Новак Джокович, който вече е с актив от 12 115 точки. След него са Рафаел Надал със 7945, Роджър Федерер с 5770, Доминик Тийм с 4845 и Александер Зверев с 4745 точки. Финалистът от испанската столица Стефанос Циципас се изкачи с две позици до №7. При жените Виктория Томова слезе с три места до 172-ото.  Изабелла Шиникова е №200, а Сесил Каратанчева е №209. Води Наоми Осака пред Симона Халеп и Ангелик Кербер. Победителката от Мадрид Кики Бертенс е на рекордното за нея четвърто място в света.", "date": "2019.05.13", "title": "Григор започва в Рим като 48-и в света"}
{"url": "https://standartnews.com/sport/serena-se-vrna-s-uspekh-v-rim-video-392025.html", "text": "Четирикратната шампионка Серина Уилямс (САЩ) се класира за втория кръг на силния турнир по тенис за жени на червени кортове в италианската столица Рим с награден фонд 3.45 милиона долара. Поставената под номер 10 в схемата Уилямс победи квалификантката Ребека Петерсон с 6:4, 6:2 за 75 минути. Уилямс направи четири пробива в мача и един път загуби подаването си. За американката това е първия мач от месец март, когато се отказа в третия кръг на турнира в Маями заради травма в лявото коляно. За последно Уилямс игра на турнира в италианската столица през 2016 година, когато го спечели. Другите ѝ титли са от 2002, 2013 и 2014 година. Във втория кръг Серина Уилямс може да срещне своята сестра и също бивша шампионка в турнира Винъс Уилямс, ако тя победи Елизе Мертенс (Белгия) по-късно днес.", "date": "2019.05.13", "title": "Серена се върна с успех в Рим (ВИДЕО)"}
{"url": "https://standartnews.com/kultura/accept-zavladyavat-plovdiv-na-18-i-19-may-392023.html", "text": "Метъл величията Accept за пореден път ще зарадват БГ феновете. Групата ще забие в Античния театър в града под тепетата на 18 и 19 май заедно със Симфоничния оркестър на Пловдив. Събитието ще бъде запечатано в историята, тъй като концертът ще бъде заснет на DVD. Бандата и оркестърът ще представят хитови метъл парчета от каталога на метъл величията в симфоничен аранжимент. Те ще изсвирят и подбрани класически симфонии в рок вариант. Сред класиките, които публиката ще чуе, са „Лебедово езеро“ и „40-та симфония“ на Моцарт. Сред вечните рок химни влизат Metal Hearts, Princess of the Dawn, Balls to the Wall, Fast as a Shark и много други. Accept ще се качат на родната сцена с две нови попълнения. След 42-годишна кариера и участие в групата, Питър Балтес обяви през ноември, че напуска групата. Неговият постоянен заместник е басиста Мартин Мотник. Освен него в групата влиза и цигуларката Ава-Ребека Рахман, която ще свири с метъл музикантите по време на цялото турне „Symphonic Terror“. Тя ще бъде втората солистка заедно с Уолф Хофман, който е последният останал оригинален член на Accept. Билетите за първата дата на събитието вече се разпродадоха, а за втория ден са на цена от 60 до 99 лева. Вратите отварят в 19 часа, а музикантите ще се качат на сцена в 20 часа.", "date": "2019.05.13", "title": "Accept завладяват Пловдив на 18 и 19 май"}
{"url": "https://standartnews.com/kultura/mezhdunaroden-festival-na-komediyniya-spektakl-v-gabrovo-392011.html", "text": "Днес се открива 11-ото издание на фестивала на комедийния спектакъл. Той се провежда през година като част от програмата за Дните на хумора и сатирата в града. Организатор е Драматичният театър „Рачо Стоянов”, а селекционер на фестивала е Мирела Иванова, драматург в Народния театър „Иван Вазов”. Осем представления от страната и от Северна Македония ще се играят на три сцени в петте фестивални дни. Първата фестивална вечер ще бъде открита с постановката на Драматичния театър „Рачо Стоянов” в Габрово „Начало на спектакъла” на режисьора Васил Дуев. Останалите спектакли са „Мартин, Данчо и майка им” с автор и режисьор Камен Донев, постановка на Драматичния театър в Пловдив, „Емигрантски рай” от Димитър Динев, режисьор Катя Петрова, постановка на Театър „София”, „Господа, другари, pichove и дами” с режисьор Димо Дешев, постановка на Драматично-кукления театър „Иван Радоев” в Плевен, „Коя гад изяде кашкавала” под режисурата на Теди Москов, постановка на Драматичния театър „Сава Огнянов” в Русе, „Квартет за двама” с режисьор Владимир Петков, постановка на Театър „Възраждане”, „Мъни, мъни, мъни” - постановка на театър Куманово от Република Северна Македония, и „Един безумен ден” от Пиер Дьо Бомарше с режисьор Михаил Петров, постановка на Народния театър „Иван Вазов”. На 17 май, след края на последното представление, чрез гласуване в специална урна, поставена в централното фоайе на театъра, публиката ще определи кои ще са носителите на двете награди в категориите за най-смешен спектакъл и за най-смешен актьор. Фестивалната програма включва и съпътстващи събития – музикални изпълнения и циркови представления. Училище за клоуни пък ще предложи забавления за децата.", "date": "2019.05.13", "title": "Международен фестивал на комедийния спектакъл в Габрово"}
{"url": "https://standartnews.com/kultura/tsrkvata-ni-v-odrin-se-sdobi-s-titaniev-kupol-391961.html", "text": "Българската църква \"Св. Георги\" в Одрин вече има блестящ титанов купол над камбанарията и нов куполен кръст. Титаниевато покритие с цвят на злато е монтирано на дървения купол от пловдивска фирма, специализирана в изработването на особени покривни конструкции. Новият кръст е позлатен и е изработен от пловдивския скулптор и галерист Жорж Трак в работилницата на галерия „Тракарт\". На  освещаването, извършено от старозагорския митрополит Киприян, присъстваха посланикът на Р. България в Турция Надежда Нейнски, генералният консул на Р. България в Одрин Васил Вълчев,   председателят на парламентарната комисия по вероизповеданията Красимир Вълчев, почетният консул на България в Истанбул Ангел Ангелов, местната българска общност в Одрин и Истанбул, много гости от България. Храмът бе основно ремонтиран и реставриран през 2004 г. и привлича туристи и поклонници от цяла България. Тази година през март започна частичен ремонт на купола и камбанарията,  който завършва днес с освещаването на новите купол и кръст. Така, след великолепната желязна църква \"Св. Стефан\"  край Босфора, одринската \"Св. Георги\" ще е вторият български храм в Турция, който ще грее в позлата. През 2020 г. \"Св. Георги\" ще отбележи 140 години от поставянето на първия камък на олтара.", "date": "2019.05.13", "title": "Църквата ни в Одрин се сдоби с титаниев купол"}
{"url": "https://standartnews.com/sport/shchepanek-potvrdi-za-grigor-392026.html", "text": "Бившият №8 в света Радек Щепанек потвърди информациите, че поне за момента влиза в ролята на нов треньор на Григор Димитров. Българинът, който е на прага да изпадне извън топ 50, обяви след ранното си отпадане в Мадрид, че слага край на работата си с Дани Валверду. Няколко дни по-късно пък стана ясно, че човекът, който ще заеме мястото на венецуелеца, е Щепанек. Засега партньорството включва само периода до края на сезона на клей и явно след това ще бъде преценено, дали да продължи и след това. \"Решихме да се подготвим заедно за Ролан Гарос. Не планираме нищо извън това засега\", заяви Щепанек. По този начин Григор копира изцяло треньорския екип на Новак Джокович от преди две години. Тогава Щепанек бе постоянно със сърбина, а Андре Агаси играеше ролята на съветник, който се присъединява към тях само за големите турнири.", "date": "2019.05.13", "title": "Щепанек потвърди за Григор"}
{"url": "https://standartnews.com/svyat/trima-se-izbikha-s-lkove-i-streli-v-germaniya-391954.html", "text": "Германската полиция разследва смъртта на трима души, убити със стрели. Телата са намерени от персонала на хотела, в който отседнали жертвите. В стаята им били открити два лъка. Хотелът е разположен на брега на река Ис в покрайнините на баварския град Пасау, близо до австрийската граница. Връзката между трите жертви – мъж на около 50-годишна възраст и две жени – на 30 и 33 години, се изяснява. В стаята не са открити следи от насилствено проникване, нито доказателства за присъствието на външен човек. Гост в хотела разказа, че нощта е преминала спокойно и не е чул никакви странни шумове. Управителят на хотела заяви, че трите жертви – всички германски граждани, платили три нощувки, но не поръчали никаква закуска.", "date": "2019.05.13", "title": "Трима се избиха с лъкове и стрели в Германия"}
{"url": "https://standartnews.com/svyat/feysbuk-makha-akaunti-s-falshivi-novini-za-evrovota-391964.html", "text": "Фейсбук съобщи, че е изтрил редица италиански акаунти от платформата си, които са били фалшиви или са разпространявали фалшиви новини преди евроизборите, съобщават Ройтерс и БТА. \"Премахнахме серия от фалшиви или дублиращи се акаунти, които нарушаваха нашите политики. Предприехме действия и срещу някои страници, които многократно са разпространявали некоректна информация\", каза говорител на социалната мрежа. Активистката организация \"Авааз\", оказала влияние на решението на Фейсбук със свое разследване, каза, че американската компания е премахнала 23 италиански акаунта с общо над 2,46 милиона последователи. По нейни данни те разпространявали \"фалшива информация и предизвикващи разделения \" по теми като миграция, ваксини и антисемитизъм. Според нея повече от половината свалени профили са подкрепяли или Движение \"Пет звезди\", или \"Лигата\", двете управляващи партии.", "date": "2019.05.13", "title": "Фейсбук маха акаунти с фалшиви новини за евровота"}
{"url": "https://standartnews.com/regionalni/izvort-na-nimfite-sbdva-zhelaniya-391948.html", "text": ". Единственото добре запазено в България Светилище на нимфите и Афродита се намира до  . И според местните хора е сбъднато не едно желание на влюбени. Градено е през ІІ – ІV в. Принадлежало е на римлянина от тракийски произход Тит Флавий. И днес с основание е сред  чудесата на Димитровград и един от поводите за гордост на хората в него.  \r\nСветилището е известно за науката още от 1898 г, когато мастните хора започнали да разкопават скалите, за да разберат от къде се стича водата. При разкопките стигнали до три басейнчета и подпорната стена. През 1923 г. били направени нови разчиствания около терена с изворите. Находките,  намерени тогава, са  загубени, тъй като някои от камъните и архитектурните детайли били използвани за строежа на училището и старата църква в Каснаково, а други за изграждането на пътя за Хасково. Открит е обаче надпис на гръцки,  издълбан върху лицевия свод над централния извор, който гласи: “На добър час! Тит Флавий Бейтюкент Есбенериос и неговата съпруга Клавдия Монтана направиха и посветиха извора на нимфите и Афродита.” Според сведенията през ІІ в. тракиецът Тит Флавий получил земята около Каснаково като награда за 30 – годишната си вярна служба към Рим. Знаело се, че на тази земя има старо светилище и лечебен извор. Местните хора разказвали със страхопочитание за нощните танци на нимфите край извора. Но и до днес вярват, че Изворът на нимфите сбъдва желания за любов. През 1968 г. обектът е обявен за национален паметник на културата, а днес е една от историческите и туристически атракции на Димитровград.  Градът е с богато културно-историческо наследство, съхранено в историческия музей. Една от уникалните му находки привлича хиляди туристи към града, защото разказва историята на първото убийство. Извършено е в българските земи преди 8 000 години. Това е изводът от изследването на неолитния човек, открит през 2009 г. при спасителни археологически разкопки в местностна Кар дере, край димитровградското село Крум. Находката е открита от екип с ръководител доц. Борис Борисов от Великотърновския университет. Веднага след това местните хора кръщават госта от миналото на селото край което е открит - Крумчо. Година по-късно експерти доказват, че скелетът е на 15-годишен младеж, който е бил убит.  Днес неолитният човек е експониран в стъклен ковчег в зала „Археология” на Историческия музей в Димитровград. Най-младият български град у нас е 27-ия културен маршрут на \"Атриум - архитектура на тоталитарните режими”. Част от проекта \"Атриум\" в Димитровград са централната градска алея бул. „България\" и парк \"Марица\", архитектурния комплекс край читалище „Христо Ботев\" на бул. \"Трети март\" и парк „Пеньо Пенев\". Димитровград  получи сертификата за това от Съвета на Европа през 2014 година. В маршрута влизат още 18 държави от Югоизточна Европа.  \r\n ", "date": "2019.05.13", "title": "Изворът на нимфите  сбъдва желания "}
{"url": "https://standartnews.com/svyat/zavisheni-niva-na-olovo-okolo-notr-dam-391968.html", "text": "Данни от доклад сочат, че като цяло нивата са в нормата, но при някои административни сгради и на съседните на катедралата улици има увеличение. Здравните власти съветват хората и особено бременните жени често да мият ръцете си, а родителите да почистват играчките на децата. Мади Денант, асоциация в подкрепа на жертвите на замърсяване с олово: \"Получихме резултатите от изследване на въздуха на площада пред Нотр Дам. Според тях има завишени нива на олово. При нормални 0,2-0,3 грама на килограм, имаме 20-30 грама на килограм, а това е притеснително\". Еко активисти са на мнение, че правителството трябва да поеме своята отговорност и да пренасочи част от средствата за катедралата за подробно изследване на нивата на олово и справяне с този проблем. Собственик на кафене казва: \"Бяхме посетени от инспекция по труда и ни обясниха, че трябва да бъдат направени изследвания за наличие на олово. Само че ние трябва да платим за това, макар да не сме виновни за замърсяването\". Как ще бъдат разходвани даренията за Нотр Дам ще бъде уредено в специален закон, който беше приет от Националната събрание на Франция и предстои гласуването му в Сената в края на май.", "date": "2019.05.13", "title": "Завишени нива на олово около \"Нотр Дам\""}
{"url": "https://standartnews.com/svyat/svetovnite-dostavki-na-petrol-sa-zastrasheni-392004.html", "text": "Два саудитски петролни танкера са били нападнати край бреговете на Обединените арабски емирства в неделя, обяви министърът на енергетиката на страната. Инцидентът край пристанището на Фуджайра - едно от арабските емирства - е причинил \"значителни щети\" по съдовете, твърди министър Халид ал Фалих, цитиран от Би Би Си. Той нарича случилото се \"нападения с цел саботаж\". ОАЕ обяви, че четири кораба от различни националности са били засегнати, както и че няма ранени или жертви. Иранското външно министерство определи случилото се като \"тревожно и страшно\" и призова за пълното му разследване. Според саудитския министър е застрашена сигурността на доставките на петрол по света. Това увеличава и без това съществуващото напрежение в района, през който минават 1/5 от световните петролни доставки. През последните дни там имаше различни инциденти с кораби, плаващи под различен флаг. Единият от двата саудитски танкера е бил натоварен с петрол и е пътувал към клиенти в САЩ. Инцидентът в един от най-натоварените коридори за снабдяване на глобалния пазар на петрол и газ става в момент на растящо напрежение между Иран и САЩ.", "date": "2019.05.13", "title": "Световните доставки на петрол са застрашени"}
{"url": "https://standartnews.com/regionalni/kubrat-ostana-bez-avtobusi-391990.html", "text": "Без обществен транспорт към Варна и Разград се оказа през миналата седмица Кубрат. Връзката на общината с двата града бе  внезапно  прекъсната, след като  фирмата „А Транс – 99“  ООД спря без предупреждение да обслужва линиите, за които е спечелила обществена поръчка. В местната управа не са уведомени защо  дружеството превозвач отказва да изпълнява  курсовете, за които има договор до 15 юни. От кметството обясняват, че вече е обявен нов конкурс и кандидати за изоставените линии не липсват. Кога обаче ще се финализира   обществената поръчка не е ясно, защото  процедурата може и да се обжалва. Местната управа е алармирала за кризата  областния управител на Разград и очакват той да разреши временно възлагане на двете  необслужвани в момента линии. Сега, за да се придвижат до областния град или да отидат до  Варна, жителите на община кубрат разчитат единствено на частен транспорт.  ", "date": "2019.05.13", "title": "Кубрат остана без автобуси"}
{"url": "https://standartnews.com/svyat/papa-frantsisk-razreshi-poklonnichestvata-v-medzhugorie-392006.html", "text": "Папа Франциск разреши на вярващите католици да правят поклонения до олтар в Меджугорие в Босна и Херцеговина, където Дева Мария се явила пред деца, но католическата църква все още не е признала за автентично това явяване, предаде Асошиейтед прес. \r\nГоворителят на Ватикана Алесандро Гизоти заяви в писмена декларация, че Светият отец е решил, че е възможно да се организират поклонения до Меджугорие, градче в Босна, което привлича милиони католици и посетители.През 1981 г. шест деца и тийнейджъри заявиха, че Дева Мария им се е явила на хълм в селището Меджугорие.Миналата година един милион души посетиха мястото, за да се помолят на статуята на Дева Мария. \r\nВатиканът обаче все още не е постановил дали привиденията в Меджугорие са автентични появи на Дева Мария като тези във Фатима, Португалия, или Лурд, Франция.", "date": "2019.05.13", "title": "Папа Франциск разреши поклонничествата в Меджугорие"}
{"url": "https://standartnews.com/svyat/shri-lanka-vremenno-blokira-sotsialnite-mrezhi-392009.html", "text": "Шри Ланка временно блокира достъпа до социални мрежи и чат апликации, включително Facebook и WhatsApp. Причината за това са атаки в джамии и търговски обекти на мюсюлмани в отговор на кървавите терористични нападения срещу църкви навръх Великден. \r\n\"Социалните медии бяха блокирани като временна мярка за запазването на мира в страната\", заяви генералният директор на правителствения информационен департамент на страната Налака Калувева, цитиран от Sbs.  \r\nВ официалният си профил в Twitter водещият мобилен оператор в Шри Ланка Dialog посочи, че е получил инструкции да блокира още апликациите Viber, IMO, Snapchat, Instagram и YouTube. Блокирането на мрежите ще продължи до нови нареждания на управляващите. \r\nВчера, неделя, няколко дузина души са хвърляли камъни по джамии и магазини, собственост на мюсюлмани. Мъж пък е бил пребит в град Чилау, в който преобладава повече християнско население. До побоя се е стигнало след спор, който започнал във Facebook. \r\nВластите съобщават, че са арестували автора на поста в социалната мрежа. Става въпрос за 38-годишен мъж с име Абдул Хамид Мохамед Хасмар. Той написал в профила си в мрежата \"1 day u will cry\" (\"някой ден ще плачете\"), което е възприето от местните като заплаха за насилие. \r\nПо-късно снощи и рано сутринта днес органите на реда са задържали група от мъже в област Курунегала, за които се твърди, че са атакували търговски обекти, собственост на мюсюлмани, пише Reuters, позовавайки се на собствени източници в полицията. \r\nГоворителят на полицията Сумит Атапату е заявил, че хората в предимно будистката провинция са поискали задържаните да бъдат освободени. \r\n\"За да се контролира ситуацията, през нощта е бил наложен полицейски час\", допълни шефът на полицията. \r\nПо данни на Мюсюлманския съвет на Шри Ланка няколко джамии и домове на мюсюлмани са били обект на атака в района. Не се посочват подробности. \r\nТова са най-големите нападения в страната, след кървавите атентати в църкви и хотели, при които загинаха повече от 250 души. \r\nСлед случилото се мюсюлмански групи в страната разкриват, че са получавали многобройни заплахи и тормоз. \r\nДруги хора в страната пък обвиняват правителството, че не е успяло да се справи и да предприеме действия срещу последователните предупреждения за опасност от подобни нападения. /news.bg", "date": "2019.05.13", "title": "Шри Ланка временно блокира социалните мрежи"}
{"url": "https://standartnews.com/svyat/uchenik-vze-za-zalozhnitsi-tsyal-klas-i-uchitelka-v-kazan-392012.html", "text": "Въоръжен с кухненски нож и пневматичен пистолет, 17-годишният младеж блокирал изхода на класната стая и не пускал нито учениците, нито учителката. Сигналът за произшествието бил подаден на тел.112 след третия учебен час от родителите на ученичка. Много бързо „терористът“ е бил разоръжен и задържан. Според официалното съобщение на милицията той влязъл в кабинета по руски език, седнал на мястото на преподавателя и сложил пищова и ножа на бюрото. Не е поставял никакви условия или искания, нямало и пострадали. Специалисти от вътрешното министерство на Татарстан започнали да работят с него, уточняват се мотивите му. В края на април съдът в Перм осъди на 7 години затвор ученик, който с приятеля си устрои клане в местно училище през януари 2018 г., припомня изданието. През декември м.г. приятелят – бивш ученик от същото училище, получи присъда за 9 г. и 8 месеца и бе пратен във възпитателна колония. Двамата са били 16-годишни, когато сутринта на 15 януари м.г. пристигнали в училището с ножове, нахвърлили се на децата, а в касапницата пострадали 14 ученици и една учителка. По време на разследването тандемът не можал да даде обяснения за причините за кървавото нападение.", "date": "2019.05.13", "title": "Ученик взе за заложници цял клас и учителка в Казан"}
{"url": "https://standartnews.com/sport/real-prodlzhava-da-kopae-dnoto-392027.html", "text": "Испанският гранд Реал Мадрид продължава неубедителното си представяне през сезона, след като загуби с 1:3 като гост на Реал Сосиедад в среща от 36-ия кръг на футболното първенство на Испания. Поражението е 17-о за Реал във всички турнири през сезона. 11 са загубите на тима в Ла Лига. \"Белите\"са на трето място в класирането, на 20 точки зад Барселона, който предсрочно спечели титлата в Испания. За първи път в 21 век Реал Мадрид губи толкова много мачове за един сезон. Статистиката показва, че за последно испанският тим допусна 17 поражения преди 20 години - през сезон 1998/99. Загубата на Реал Мадрид остави „белия балет“ без шансове за второто място в Примера дивисион. Така за втора поредна година „кралският“ клуб остава извън първите две места в шампионата. Това се случва за първи път от 45 години. През сезон 1972/73 Реал (Мадрид) финишира на четвърта позиция, а през следващата година заема едва осмото място в класирането. „Белият балет“ със сигурност ще завърши на трето място в Примера дивисион и ще играе в групите на Шампионската лига през есента. Шампион е Барселона, а на второ място ще приключи Атлетико Мадрид.", "date": "2019.05.13", "title": "Реал продължава да копае дъното"}
{"url": "https://standartnews.com/svyat/litva-shche-izbira-prezident-na-balotazh-391971.html", "text": "Агенцията отбелязва, че министър-председателят Саулус Сквенелис също участва във вота, но не можа да продължи на балотажа. По тази причина той ще изпълни своето обещание и ще подаде оставка на 12 юли. 44-годишната Ингрида Симоните, бивш финансов министър в дясноцентристкото правителство, и Науседа, 54-годишен, бивш старши икономист в топ банка, бяха фаворити преди първия тур. \"Наистина вярвах, че ще стигна до втория тур, но резултатът показва, че очакванията ми бяха твърде високи\", каза премиерът Сквенелис пред привърженици във Вилнюс. Балотажът на президентските избори в Литва ще се проведе на 26 май.", "date": "2019.05.13", "title": "Литва ще избира президент на балотаж"}
