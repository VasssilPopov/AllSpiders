{"url": "https://standartnews.com/svyat/shchatite-sa-gotovi-za-voenni-deystviya-vv-venetsuela-391035.html", "text": "Американският държавен секретар Майк Помпейо заяви днес, че САЩ са готови да предприемат военна операция за потушаване на смутовете във Венецуела, предаде Ройтерс. \"Военна операция е възможна. Ако това е, което е необходимо, това и ще направят САЩ\", каза Помпейо за телевизия Фокс бизнес. Той добави, че Съединените щати обаче биха предпочели мирно предаване на властта във Венецуела. Държавният секретар на САЩ разговаря по телефона днес с руския министър на външните работи Сергей Лавров на фона на напрежението около Венецуела. Руският външен министър Сергей Лавров подчерта, че продължаването на агресивните стъпки на Вашингтон срещу Венецуела ще имат сериозни последствия. Лавров обърна внимание на недопустимостта на намесата на Вашингтон във вътрешните работи на Венецуела. Венецуелският президент Николас Мадуро смени ръководителя на разузнаването Мануел Фигера, който премина на страната на опозиционния лидер Хуан Гуайдо, предаде ТАСС. Начело на Боливарската национална разузнавателна служба отново застана Густаво Гонсалес Лопес, който вече заемаше поста до есента на миналата година. Фигера оглави групата венецуелски военни, която премина вчера на страната на опозицията. Местонахождението му сега е неизвестно. В столицата Каракас и редица други венецуелски градове вчера бяха проведени антиправителствени протести. Те започнаха, след като група военни премина на страната на опозиционния лидер Хуан Гуайдо. При сблъсъците само в Каракас пострадаха десетки хора, отбелязва ТАСС.", "date": "2019.05.01", "title": "Щатите са готови за военни действия във Венецуела"}
{"url": "https://standartnews.com/svyat/asandzh-poluchi-ot-sda-50-sedmitsi-zatvor-391010.html", "text": "Основателят на \"Уикилийкс\" Джулиан Асандж беше осъден на 50 седмици затвор. Наказанието му бе наложено от британски съд в сряда, съобщават световните агенции. Причината - той нарушил гаранцията си от преди седем години, когато се укри в еквадорското посолство в Лондон, за да избегне екстрадиране в Швеция. Асандж придоби известност след редица публикации, включително за американските военни операции в Афганистан и Ирак и за условията на задържане в лагера в Гуантанамо. През 2010 г. основателят на \"Уикилийкс\" замина за в Швеция, където възнамеряваше да получи защита. Впоследствие той беше обвинен в сексуални престъпления, отговорността за които Асандж отрича. Шведският съд го включи в международен списък за издирване, след което бе задържан в Лондон, но освободен под гаранция. През юни 2012 г. Уестминстърският магистратски съд издаде присъда за задържане, защото Асандж не се явил в съда. Оттогава австралиецът се крие в еквадорското посолство в британската столица. След задържането му еквадорският президент заяви, че Асандж няма да бъде екстрадиран в никоя страна, в която би могъл да се изправи срещу “изтезания или смъртно наказание”.", "date": "2019.05.01", "title": "Асандж получи от съда 50 седмици затвор"}
{"url": "https://standartnews.com/svyat/nay-dlgiyat-most-v-sveta-veche-e-v-kuveyt-391024.html", "text": "В Кувейт беше открит най-дългият мост в света, който свързва богатата на нефт столица с необитаемия граничен регион, който ще стане най-големия хъб за свободна търговия. 36-километровото съоръжение свързва Кувейт сити със северния пустинен район Субия, където страната смята да създаде „Копринен град”, свързващ залива с Централна Азия и Европа. Новата връзка е кръстена на предния емир на Джабер III ал-Ахмед ал-Джабер ал-Сабах e дълъг 36 км и три четвърти от него е над вода. Така се намалява времето за пътуване от 90 минути на по-малко от половин час. Инвестициите в „Копринения град” се очаква да достигнат до 100 милиарда долара, като вече е направена 5 000 мегаватова електроцентрала в Субия. Мостът струва 3,6 милиарда долара. За построяването му са били нужни 5 години.", "date": "2019.05.01", "title": "Най-дългият мост в света вече е в Кувейт"}
{"url": "https://standartnews.com/svyat/sryazakha-berluskoni-zaradi-zapusheni-cherva-391016.html", "text": "Бившият италиански премиер Силвио Берлускони претърпя операция заради запушване на червата, което повдигна въпроси за кампанията му за европейските избори този месец, предаде АП, цитирана от БТА. Лапароскопията вчера е преминала успешно и 82-годишният медиен магнат ще бъде изписан от болницата през идните дни, съобщи неговата канцелария. По-рано Берлускони каза, че страда от болки в бъбреците. Той беше приет в болница вчера - денят, в който трябваше да представи кандидатите на своята партия „Форца Италия“ за изборите за Европейски парламент на 26 май. Самият Берлускони също се кандидатира - първият случай, когато му бе позволено да се кандидатира за обществен пост, след като през 2012 г. това му беше забранено заради присъда за данъчна измама. Миналата година съдът му позволи да се кандидатира отново заради добро поведение. Засега не е ясно как ще повлияе операцията на предизборната кампания на Берлускони.", "date": "2019.05.01", "title": "Срязаха Берлускони заради запушени черва"}
{"url": "https://www.standartnews.com/sport/ayaks-na-krachka-ot-final-v-shampionska-liga-video-390966.html", "text": "приказката на Аякс в Шампионската лига продължава с пълна сила. Холандският тим постигна победа с 1:0 в гостуването си на Тотнъм Хотспър в първи мач от полуфиналите в Шампионската лига. Безценното попадение за амстердамци дойде след 15 минути игра, когато Дони ван де Беек бе намерен непокрит между куп бранители „в бяло” и отблизо матира Юго Лорис, за да донесе така ценния успех за тима от Холандия. Отборът на Аякс впечатли със зрялата и прекрасна игра при визитата на „Тотнъм Хотспър Стейдиъм”, като бе по-добър в голяма част от хода на срещата. Голям удар за Тотнъм бе принудителната смяна за Ян Вертонген в края на първото полувреме, който си удари ужасяващо главата в гърба на Тоби Алдервайрелд и трябваше да напусне с помощта на медицинските лица на лондончани, след като не успя на собствен ход. Това бе и първа загуба за Тотнъм в новия му дом, след като преди няколко дни и Уест Хем надделя над „шпорите” във Висшата лига. По този начин Аякс взе предимство преди реванша, като е \"една стъпка\" по-близо до финалната среща в ШЛ, която ще се изиграе на 1-и юни в испанската столица Мадрид.", "date": "2019.05.01", "title": "Аякс на крачка от финал в Шампионска лига (ВИДЕО)"}
{"url": "https://www.standartnews.com/sport/levski-vzima-petima-yunoshi-390988.html", "text": "Юношите от набор 2003 Дани Начев, Мартин Хайдаров, Алекс Георгиев, Марин Петков и Иван Андонов се присъединиха към първия отбор на Левски, официално обявиха от синия клуб. Старши треньорът Георги Тодоров изведе подопечните си за поредно занимание преди срещата с Ботев (Пд) в събота, като младите таланти допълниха групата от състезатели на „сините“. Левски ще проведе още две тренировки в четвъртък и петък от 11 ч., като заниманието на 3 май ще е открито в първите 15 минути.", "date": "2019.05.01", "title": "Левски взима петима юноши"}
{"url": "https://standartnews.com/regionalni/prvomaysko-nadigravane-v-krdzhali-391013.html", "text": "Близо 400 танцьори от клубове, школи, читалищни и училищни състави се включиха в първомайското надиграване в Кърджали. Пролетният празник събра в Градската градина много кърджалийци и гости на града. Фолклорно надиграване под надслов „Танцувай с нас” се провежда за осма поредна година. Участваха 17 любителски състава от Кърджали, Крумовград и граничните села Аврен и Черничево, Момчилград и Димитровград. \"На сцената се изявиха изпълнители от 7 до 77 години. Специално жури оценяваше техните танци  за артистичност, оригиналност, атрактивност и емоционалност”, сподели Теодора Каракостова от организационния комитет. За доброто настроение на всички пя талантливата кърджалийка Златина Тодорова. Празникът завърши с голямо  първомайско хоро. Специална шатра предлагаше саморъчно изработени изделия за набиране на средства за абитуриенти в нужда.  ", "date": "2019.05.01", "title": "Първомайско надиграване в Кърджали"}
{"url": "https://www.standartnews.com/sport/pochina-chiko-dermendzhiev-390989.html", "text": "Футболната легенда на Ботев  Динко Дерменджиев - Чико е починал в МБАЛ \"Свети Георги\", само месец преди да навърши 78 години. Чико имаше проблеми със стеснение на гърлото, със сърцето (преди няколко години му бе поставен стент) и с дробовете. Припомняме, че в началото на март Чико колабира и беше приет с лека форма на инсулт в Клиниката по нервни болести, след което беше стабилизиран и преместен в Първа клиника по хирургия в Пловдив. На 29 април футболистите на Ботев Пд разпънаха плакат, посветен на клубната легенда, преди двубоя с ЦСКА от 31-ия кръг на Първа лига. Транспарантът гласеше: \"Чико, всички сме с теб\". Състоянието му обаче се е влоши, изпадна в кома. Лекарите положиха максимални усилия, но не успяха да спасят легендата. Агенция \"Стандарт\" изказва искрени съболезнования на семейството и близките на Чико!", "date": "2019.05.01", "title": "Почина Чико Дерменджиев"}
{"url": "https://standartnews.com/svyat/razreshikha-lekiya-kanabis-za-prodazhba-v-belgiya-391033.html", "text": "Властите в Белгия разрешиха свободната продажба на т. нар. “лек” канабис, съобщиха местни медии. Занапред растението ще се продава даже в будките за цигари, а не както досега – само в специализирани магазини, съобщи БТА. Става дума за канабис с до 0,2% съдържание на THC, при употребата на който не се получава силно замайване. В последните години в Белгия се появиха специализирани магазини за “лек” канабис, но продажбата не бе облагана с акциз. Узаконяването на всички видове канабис би донесло на белгийския бюджет годишно до 144 милиона евро. От полицията в страната не са доволни от новата мярка. Причината е, че “законният” и “незаконният” канабис миришат еднакво и работата на проверяващите полицаи на терен ще стане изключително трудна.", "date": "2019.05.01", "title": "Разрешиха лекия канабис за продажба в Белгия"}
{"url": "https://www.standartnews.com/sport/khero-napusna-irtish-391005.html", "text": "Димитър Димитров вече не е начело на казахстанския Иртиш (Павлодар), съобщават медиите в страната. Херо няма да води отбора дори в днешния му мач срещу Жетсу от първенството на Казахстан. \r\nДимитров пое Иртиш за втори път в своята кариера през миналия юли, когато отборът беше в трудно положение. Родният наставник съумя да го спаси от изпадане, но в последните срещи тимът записа лоши резултати, губейки три пъти подред. В тях играчите на Херо дори не отбелязаха гол. \r\nХеро е считан за един от фаворитите за треньорския пост в Левски, след като от Герена освободиха Георги Дерменджиев в началото на седмицата. Временен наставник до края на сезона ще е Георги Тодоров.", "date": "2019.05.01", "title": "Херо напусна Иртиш"}
{"url": "https://standartnews.com/biznes/pravyat-kapitalisticheski-kooperativi-u-nas-391031.html", "text": "Животновъди от страната започнаха да се обединяват в кооперативи, съобщиха във Велико Търново от Националната овцевъдна и козевъдна асоциация. Регионалните сдружения ще произвеждат и продават продукцията си под обща марка. 400 са малките и средните овцевъдни и козевъдни ферми в страната. От този месец те се обединяват да изкупуват и преработват млякото си в мандри по определена рецепта и утвърден браншови стандарт, обясни Симеон Караколев, съпредседател на Националната овцевъдна и козевъдна асоциация: „Сега с тези кооперативи започваме да произвеждаме под общ бранд, да си преработваме собственото мляко и да го реализираме в магазинната мрежа. Защитаваме си и браншови стандарт да се различаваме от индустриалното производство“. Караколев допълни, че браншовата асоциация работи по създаването на платформа-регистър на всички ферми в страната.", "date": "2019.05.01", "title": "Правят капиталистически кооперативи у нас"}
{"url": "https://www.standartnews.com/sport/zuma-dinko-beshe-epokha-za-futbola-i-zhivota-v-plovdiv-391007.html", "text": "Христо Бонев изрази пред вестник “Марица” тъгата си от смъртта на друга икона на родния футбол - Динко Дерменджиев. \r\n\"Не мога да повярвам, че Чико не е сред нас. Загубих брат. Брат от големия футбол. Четири години с Динко деляхме една стая в националния отбор. Преживявахме радости, тъги, възходи, провали. Не знам как да опиша това, думите са бедни. Макар и противници на терена с Локо и Ботев, ние имахме голямо уважение един към друг. От Чико съм чувал и чел най-хубавите думи за себе си като футболист. Той беше толкова голям, огромен бих казал, че зависттта му беше чужда и с удоволствие говореше за таланта у другите.\", сподели Зума. \r\n\"За футболните качества на Чико е излишно да говоря. Той беше уникален интелект на терена. Разбирахме се дори без поглед в националния отбор. Винаги имаше по няколко нестандартни решения за ситуации, които караха противниковите защитници да полудяват. Динко беше артист на терена и победител. Освен за победата, той играеше и за красотата във футбола. Затова и го обичаха не само феновете на Ботев, а и в цяла България. Контраатаката на Ботев с Тумби и Добри Ненов беше уникална и никой не може да я повтори след тях. Не мога да отрека, че на терена е имало и тежки моменти в съперничеството ни. По наше време обаче нямаше война и омраза между играчите и публиката. Затова и имаше футбол. Дори след разменени реплики обаче, ние с Чико намирахме път един към друг и никога не сме били с друг в стая, когато са ни викали в националния отбор. Дори разговор за футбол с него беше огромно удоволствие.\", добави легендата на Локомотив Пловдив.  \r\n\"След края на активната ни състезателна кариера приятелството ни продължи почти до онзи момент, когато той влезе в болница. Чико го уважаваха всички. Не е случайно, че той е бил с бивши играчи на Локомотив, когато е получил удар. Точно те първи са му се притекли на помощ. Аз отидох при Динко още на другия ден, когато бе приет в болницата. Лекарите не пускаха, но на мен ми разрешиха. Беше в добро настроение, пошегувахме се, поприказвахме и бях убеден, че ще спечели и тази битка. Уви, Бог е решил да го прибере при себе си. \r\nНяма да забравя как преди двадесетина години ми се обадиха разтревожени, чак разгневени наши фенове. Тогава живеех и работех в Кипър. Те потърсиха съдействие да направя нещо, тъй като жълто-черната легенда Чико станал треньор на Локо. Те приемаха това като светотатство и очакваха, че аз ще се ядосам и ще направя нещо, за да не допусна това. Локо тогава беше в много трудна ситуация и почти изпаднал. Казах им: Не пипайте Чико! В този момент само той може да спаси Локомотив. И Чико го направи, с което спечели любовта и на нашите фенове. Той винаги е бил добре дошъл на Лаута. И сега, когато предстои финал между Локомотив и Ботев, искам да призова в памет на Чико да няма безредици, побоища и грозни сцени. За да победи футбола. Този футбол, който Чико обичаше, за който беше роден и за който живя. \r\nИзказвам съболезнования на цялото му семейство! Мария, Цветозар и Динко! Бъдете благодарни на Бог, че бяхте най-близките хора на такъв велик човек като Динко Дерменджиев! Той беше епоха не само за футбола, а и за живота на Пловдив!”, заяви Зума.", "date": "2019.05.01", "title": "Зума: \"Динко беше епоха за футбола и живота в Пловдив\""}
{"url": "https://www.standartnews.com/sport/infarkt-pokosi-svetoven-shampion-po-futbol-391032.html", "text": "Световният шампион по футбол с Испания Икер Касияс е получил инфаркт по време на днешната тренировка на Порто. Според медиите на Иберийския полуостров легендата на Реал (Мадрид) веднага е бил приет в болница и е бил опериран. Животът му е извън опасност. Всичко това може да сложи предсрочен край на бляскавата кариера на Касияс, които има договор със \"синьо-белите\" до 2020 година.", "date": "2019.05.01", "title": "Световен шампион по футбол получи инфаркт"}
{"url": "https://www.standartnews.com/sport/sk-dema-sbra-200-detsa-za-verigata-chempions-boul-391012.html", "text": "По време на великденските празници водещия спортен комплекс „ДЕМА“ в София беше домакин на впечатляващо по броя на участниците тенис състезание. Проведоха се българските ксвалификации на международната верига „Champions bowl”. Правата за България се държат от многогодишната шампионка на страната от недалечното минало Елена Пампулова. За тази иследващата година тя предостави организацията на спортен клуб „ДЕМА“. В пет дни бяха изиграни 12 основни схеми и 12 схеми за утешителни бонус турнири. Мачовете се проведоха  във  формат  две сета от по 4 гейма в пет възрастови групи: до 9, до 10, до 11, до 12, до 13 и до 14г. – момичета и момчета. В този тенис маратон взеха участие почти 200 деца от цялата страна! Наградите бяха осигурени от „Уилсън“ и връчени от също дългогодишната шампионка Любка Радкова, майка на Елена Пампулова. Шампиони в отделните възрасти станаха:      Момчета: до 9 г. – Владимир Цонков /“18:82“/, до 10г. – Кристиян Стефанов /“Диана“/, до 11г.- станислав Косев /“Кристи - Дряново“/, до 12г. – Крум Савов /“Проспорт“/, до 13г.- Константин Лечев /“Диана“/, до 14г. – Джордж Лазаров  /“ДЕМА“/     Момичета: до 9 г. – Евгения Стоянова /“Асеновград“/, до 10г. – Елена Пападополу /“Витоша“/, до 11г. – Ива Иванова /“Левски“/, до 12г. – Ванеса Пилевска /“ Благоевград“/,до 13г. – Соня Илиева /“Елит –Варна“/, до 14г. Виктория Кънчева /“Локомотив-Пловдив“/.     Шампионите и финалистите получават правото да участват в световните финали на веригата, които ще се състоят през септември в Хърватия.", "date": "2019.05.01", "title": "СК \"ДЕМА\" събра 200 деца за веригата \"Чемпионс боул\""}
{"url": "https://standartnews.com/svyat/apartamentgeyt-po-ukrainski-391021.html", "text": "Съпругата на новоизбрания украински президент Володимир Зеленски си е купила пентхаус в луксозен комплекс в Ялта за по-малко от половината му пазарна цена от магната Александър Буряк, сочат данни от имуществена декларация, цитирани от Ройтерс. Също така сделката с апартамента в луксозния комплекс \"Император\" в Ялта, Крим, сочи, че семейството на Зеленски се е облагодетелствало от нея с представител на същия този заможен елит. Нито Зеленски, нито Буряк - продавачът на апартамента според документите, са коментирали сделката. Олена Зеленска (40 г.) е сценаристка в студиото \"Квартал 95\", което създава сериала \"Слуга на народа\", в който съпругът ѝ играе президента на Украйна. Тя купила имота за 163 893 долара през април 2013 г., година преди анексирането на полуострова от Русия, според декларацията за доходи и имущество, попълнена от съпруга ѝ. Цената на квадратен метър е 1263 долара, докато обяви за апартаменти в комплекса от 2012 г. варират между 3500 и 4000 долара за квадратен метър.  ", "date": "2019.05.01", "title": "Апартаментгейт по украински"}
{"url": "https://standartnews.com/svyat/konteyner-ot-blgariya-s-20-t-tyutyun-zadrzhan-v-khonkong-391028.html", "text": "В документите пишело стоки от първа необходимост Хонконгските митници са заловили около 20 тона тютюн за наргиле, за който се смята, че е контрабанден. Тютюнът е открит в контейнер, пристигнал от България, съобщи в. „Саут Чайна морнинг пост“. Пазарната цена на тютюна възлиза на 1,65 млн. долара. В документите на контейнера било посочено, че съдържа стоки от всекидневна необходимост, но при извършена в понеделник проверка митническите служители открили в него тютюна.  ", "date": "2019.05.01", "title": "Наш контейнер с 20 т тютюн задържан в Хонконг"}
{"url": "https://standartnews.com/svyat/50-sedmitsi-zatvor-za-dzhulian-asandzh-391026.html", "text": "Основателят на Уикилийкс Джулиан Асандж бе осъден днес на 50 седмици затвор във Великобритания. Присъдата е издадена за нарушаване на условията по освобождаването му под гаранция, предаде Асошиейтед прес. Съдия Дебора Тейлър каза, че Асандж заслужава почти максимална присъда заради тежестта на извършеното от него престъпление. Нарушението датира от 2012 г. Съгласно британското законодателство максималната присъда за това, за което бе признат за виновен Асандж, е една година затвор. Съдията отхвърли молбата на австралиеца да прояви снизходителност към него, тъй като е прекарал близо седем години в посолството на Еквадор в Лондон. Основателят на Уикилийкс изслуша произнасянето на присъдата със скръстени ръце и без да покаже емоции. \r\nНегови привърженици скандираха \"Срам\" по адрес на съдия Тейлър. Асандж потърси убежище в еквадорското посолство в Лондон през 2012 г., за да избегне екстрадиция в Швеция, която искаше да го разпита заради твърдения за изнасилване и сексуално насилие от негова страна. Адвокатите на основателя на разобличителния сайт Уикилийкс твърдяха, че той е нарушил условията по гаранцията, защото е бил \"отчаян човек\", страхуващ се да не бъде екстрадиран в Съединените щати, припомня АП. Утре Асандж ще се изправи отново пред британски съд, този път по искането на САЩ за екстрадиция по обвинения в хакерство. Според американската прокуратура основателят на Уикилийкс е влязъл в заговор с Челси Манинг, бивш анализатор от военното разузнаване на САЩ, за да проникнат в компютърни мрежи и да получат достъп до класифицирана информация. В обвинителния акт се твърди, че 47-годишният австралиец е помогнал на американския военнослужещ да \"разбие\" през март 2010 г. паролата на американски правителствен компютър с класифицирана информация. Асандж може да бъде осъден на до пет години затвор в САЩ. Основателят на \"Уикилийкс\" бе арестуван в Лондон на 11 април, след като Еквадор отмени правото на убежище, което му бе предоставил.", "date": "2019.05.01", "title": "50 седмици затвор за Джулиан Асандж"}
{"url": "https://standartnews.com/svyat/uikiliyks-prisdata-na-asandzh-e-shokirashcha-391027.html", "text": "„Уикилийкс”, личният проект на Джулиан Асандж, осъди присъдата му като \"отмъстителна\" и изрази загриженост по повод предстоящото изслушване за евентуалната му екстрадиция в САЩ. \"Присъдата на Джулиан Асандж е колкото шокираща, толкова и отмъстителна\", пише организацията, цитирана от Спутник и БГНЕС. \"Имаме сериозни опасения дали ще получи справедливо изслушване във Великобритания относно екстрадицията му“, коментират още те.  \r\nПо-рано през деня 47-годишният съосновател на „Уикилийкс” бе осъден на 50 седмици затвор от британския съд за нарушаване на гаранцията му през 2012 г. Тогава той бе изправен пред екстрадиция в Швеция за обвинения в изнасилване, които той заклейми като политически мотивирани. Макар че разследването за изнасилване срещу Асандж бе прекъснато пет години по-късно, миналия месец шведската прокуратура получи официално искане за повторно отваряне на делото.  \r\nАсанж се опасяваше, че екстрадирането в Швеция е претекст за евентуалното му прехвърляне в Съединените щати, където той може да бъде обвинен в шпионаж за изтичане на информация от хиляди класифицирани документи за дипломатически комуникации и водени от САЩ войни в Афганистан и Ирак. По тази причина той наруши условията на гаранцията и потърси убежище в посолството на Еквадор в Лондон през следващите седем години. Еквадор отмени убежището му на 11 април, а същия ден журналистът, роден в Австралия, бе арестуван в посолството.  \r\nУестминстърският магистратски съд трябва да проведе отделно изслушване по искането на САЩ за екстрадиция на Джулиан Асандж по обвинения за разкриване на военни и дипломатически тайни. Американското Министерство на правосъдието го обвинява в заговор с бившия военен анализатор Челси Манинг в опит да получи достъп до правителствен компютър като част от изтичането на американски военни доклади от 2010 година. Манинг бе осъден през 2017 г. на 35 години затвор за предаване на вътрешни поверителни документи на „Уикилийкс”.", "date": "2019.05.01", "title": "„Уикилийкс”: Присъдата на Асандж е шокираща"}
{"url": "https://standartnews.com/svyat/ksmetlii-veeryakha-i-noshchuvakha-v-luvra-390975.html", "text": "Да спиш в Лувъра - уникална възможност, която никой не е имал от средата на 17 век насам. Двама души обаче я получиха, като бяха избрани с конкурс, организиран от компания за споделено настаняване. Хора от цял свят бяха поканени да отговорят на въпроса \"Защо съм перфектният гост на Мона Лиза?\". Двамата, дали най-оригинални отговори, получиха възможността за специална обиколка из най-прочутия музей в света, необезпокоявани от тълпите туристи. Изпиха по чаша шампанско на фона на петвековна картина - \"Мона Лиза\", след което се отдадоха на изискана вечеря в компанията на Венера Милоска.  Досега Лувърът е организирал подобни специални събития само за знаменитости, сред които Барак и Мишел Обама, Бионсе и Джей Зи, но те реално не са нощували там. ", "date": "2019.05.01", "title": "Късметлии вечеряха и нощуваха в Лувъра"}
{"url": "https://www.standartnews.com/sport/shestima-v-aresta-predi-barsa-livrpul-391034.html", "text": "Шестима привърженици на Ливърпул бяха арестувани преди мача срещу Барселона тази вечер, който е първи полуфинал в Шампионската лига. Феновете на английския тим попаднаха в ареста, след като нападнали двама служители в района на хотел в района на Кралския площад в града, съобщи \"Мундо Депортиво\". Единият от пострадалите е със счупен нос. Близо 500 фенове на Ливърпул пиели бира в района на Пласа Реал и били настроени агресивно към околните, като предизвикали няколко инцидента, заради което се наложила намесата на полицията. Ливърпул ще бъде подкрепян от близо 5000 души на \"Камп Ноу\" тази вечер срещу Барселона в полуфиналния мач в Шампионска лига. Дербито от полуфиналите започва в 22 ч (б.в.). \r\n ", "date": "2019.05.01", "title": "Шестима в ареста преди Барса-Ливърпул"}
{"url": "https://standartnews.com/sport/levski-vzima-petima-yunoshi-390988.html", "text": "Юношите от набор 2003 Дани Начев, Мартин Хайдаров, Алекс Георгиев, Марин Петков и Иван Андонов се присъединиха към първия отбор на Левски, официално обявиха от синия клуб. Старши треньорът Георги Тодоров изведе подопечните си за поредно занимание преди срещата с Ботев (Пд) в събота, като младите таланти допълниха групата от състезатели на „сините“. Левски ще проведе още две тренировки в четвъртък и петък от 11 ч., като заниманието на 3 май ще е открито в първите 15 минути.", "date": "2019.05.01", "title": "Левски взима петима юноши"}
{"url": "https://standartnews.com/sport/pochina-chiko-dermendzhiev-390989.html", "text": "Футболната легенда на Ботев  Динко Дерменджиев - Чико е починал в МБАЛ \"Свети Георги\", само месец преди да навърши 78 години. Чико имаше проблеми със стеснение на гърлото, със сърцето (преди няколко години му бе поставен стент) и с дробовете. Припомняме, че в началото на март Чико колабира и беше приет с лека форма на инсулт в Клиниката по нервни болести, след което беше стабилизиран и преместен в Първа клиника по хирургия в Пловдив. На 29 април футболистите на Ботев Пд разпънаха плакат, посветен на клубната легенда, преди двубоя с ЦСКА от 31-ия кръг на Първа лига. Транспарантът гласеше: \"Чико, всички сме с теб\". Състоянието му обаче се е влоши, изпадна в кома. Лекарите положиха максимални усилия, но не успяха да спасят легендата. Агенция \"Стандарт\" изказва искрени съболезнования на семейството и близките на Чико!", "date": "2019.05.01", "title": "Почина Чико Дерменджиев"}
{"url": "https://standartnews.com/sport/ayaks-na-krachka-ot-final-v-shampionska-liga-video-390966.html", "text": "приказката на Аякс в Шампионската лига продължава с пълна сила. Холандският тим постигна победа с 1:0 в гостуването си на Тотнъм Хотспър в първи мач от полуфиналите в Шампионската лига. Безценното попадение за амстердамци дойде след 15 минути игра, когато Дони ван де Беек бе намерен непокрит между куп бранители „в бяло” и отблизо матира Юго Лорис, за да донесе така ценния успех за тима от Холандия. Отборът на Аякс впечатли със зрялата и прекрасна игра при визитата на „Тотнъм Хотспър Стейдиъм”, като бе по-добър в голяма част от хода на срещата. Голям удар за Тотнъм бе принудителната смяна за Ян Вертонген в края на първото полувреме, който си удари ужасяващо главата в гърба на Тоби Алдервайрелд и трябваше да напусне с помощта на медицинските лица на лондончани, след като не успя на собствен ход. Това бе и първа загуба за Тотнъм в новия му дом, след като преди няколко дни и Уест Хем надделя над „шпорите” във Висшата лига. По този начин Аякс взе предимство преди реванша, като е \"една стъпка\" по-близо до финалната среща в ШЛ, която ще се изиграе на 1-и юни в испанската столица Мадрид.", "date": "2019.05.01", "title": "Аякс на крачка от финал в Шампионска лига (ВИДЕО)"}
{"url": "https://standartnews.com/sport/khero-napusna-irtish-391005.html", "text": "Димитър Димитров вече не е начело на казахстанския Иртиш (Павлодар), съобщават медиите в страната. Херо няма да води отбора дори в днешния му мач срещу Жетсу от първенството на Казахстан. \r\nДимитров пое Иртиш за втори път в своята кариера през миналия юли, когато отборът беше в трудно положение. Родният наставник съумя да го спаси от изпадане, но в последните срещи тимът записа лоши резултати, губейки три пъти подред. В тях играчите на Херо дори не отбелязаха гол. \r\nХеро е считан за един от фаворитите за треньорския пост в Левски, след като от Герена освободиха Георги Дерменджиев в началото на седмицата. Временен наставник до края на сезона ще е Георги Тодоров.", "date": "2019.05.01", "title": "Херо напусна Иртиш"}
{"url": "https://standartnews.com/sport/zuma-dinko-beshe-epokha-za-futbola-i-zhivota-v-plovdiv-391007.html", "text": "Христо Бонев изрази пред вестник “Марица” тъгата си от смъртта на друга икона на родния футбол - Динко Дерменджиев. \r\n\"Не мога да повярвам, че Чико не е сред нас. Загубих брат. Брат от големия футбол. Четири години с Динко деляхме една стая в националния отбор. Преживявахме радости, тъги, възходи, провали. Не знам как да опиша това, думите са бедни. Макар и противници на терена с Локо и Ботев, ние имахме голямо уважение един към друг. От Чико съм чувал и чел най-хубавите думи за себе си като футболист. Той беше толкова голям, огромен бих казал, че зависттта му беше чужда и с удоволствие говореше за таланта у другите.\", сподели Зума. \r\n\"За футболните качества на Чико е излишно да говоря. Той беше уникален интелект на терена. Разбирахме се дори без поглед в националния отбор. Винаги имаше по няколко нестандартни решения за ситуации, които караха противниковите защитници да полудяват. Динко беше артист на терена и победител. Освен за победата, той играеше и за красотата във футбола. Затова и го обичаха не само феновете на Ботев, а и в цяла България. Контраатаката на Ботев с Тумби и Добри Ненов беше уникална и никой не може да я повтори след тях. Не мога да отрека, че на терена е имало и тежки моменти в съперничеството ни. По наше време обаче нямаше война и омраза между играчите и публиката. Затова и имаше футбол. Дори след разменени реплики обаче, ние с Чико намирахме път един към друг и никога не сме били с друг в стая, когато са ни викали в националния отбор. Дори разговор за футбол с него беше огромно удоволствие.\", добави легендата на Локомотив Пловдив.  \r\n\"След края на активната ни състезателна кариера приятелството ни продължи почти до онзи момент, когато той влезе в болница. Чико го уважаваха всички. Не е случайно, че той е бил с бивши играчи на Локомотив, когато е получил удар. Точно те първи са му се притекли на помощ. Аз отидох при Динко още на другия ден, когато бе приет в болницата. Лекарите не пускаха, но на мен ми разрешиха. Беше в добро настроение, пошегувахме се, поприказвахме и бях убеден, че ще спечели и тази битка. Уви, Бог е решил да го прибере при себе си. \r\nНяма да забравя как преди двадесетина години ми се обадиха разтревожени, чак разгневени наши фенове. Тогава живеех и работех в Кипър. Те потърсиха съдействие да направя нещо, тъй като жълто-черната легенда Чико станал треньор на Локо. Те приемаха това като светотатство и очакваха, че аз ще се ядосам и ще направя нещо, за да не допусна това. Локо тогава беше в много трудна ситуация и почти изпаднал. Казах им: Не пипайте Чико! В този момент само той може да спаси Локомотив. И Чико го направи, с което спечели любовта и на нашите фенове. Той винаги е бил добре дошъл на Лаута. И сега, когато предстои финал между Локомотив и Ботев, искам да призова в памет на Чико да няма безредици, побоища и грозни сцени. За да победи футбола. Този футбол, който Чико обичаше, за който беше роден и за който живя. \r\nИзказвам съболезнования на цялото му семейство! Мария, Цветозар и Динко! Бъдете благодарни на Бог, че бяхте най-близките хора на такъв велик човек като Динко Дерменджиев! Той беше епоха не само за футбола, а и за живота на Пловдив!”, заяви Зума.", "date": "2019.05.01", "title": "Зума: \"Динко беше епоха за футбола и живота в Пловдив\""}
{"url": "https://standartnews.com/sport/sk-dema-sbra-200-detsa-za-verigata-chempions-boul-391012.html", "text": "По време на великденските празници водещия спортен комплекс „ДЕМА“ в София беше домакин на впечатляващо по броя на участниците тенис състезание. Проведоха се българските ксвалификации на международната верига „Champions bowl”. Правата за България се държат от многогодишната шампионка на страната от недалечното минало Елена Пампулова. За тази иследващата година тя предостави организацията на спортен клуб „ДЕМА“. В пет дни бяха изиграни 12 основни схеми и 12 схеми за утешителни бонус турнири. Мачовете се проведоха  във  формат  две сета от по 4 гейма в пет възрастови групи: до 9, до 10, до 11, до 12, до 13 и до 14г. – момичета и момчета. В този тенис маратон взеха участие почти 200 деца от цялата страна! Наградите бяха осигурени от „Уилсън“ и връчени от също дългогодишната шампионка Любка Радкова, майка на Елена Пампулова. Шампиони в отделните възрасти станаха:      Момчета: до 9 г. – Владимир Цонков /“18:82“/, до 10г. – Кристиян Стефанов /“Диана“/, до 11г.- станислав Косев /“Кристи - Дряново“/, до 12г. – Крум Савов /“Проспорт“/, до 13г.- Константин Лечев /“Диана“/, до 14г. – Джордж Лазаров  /“ДЕМА“/     Момичета: до 9 г. – Евгения Стоянова /“Асеновград“/, до 10г. – Елена Пападополу /“Витоша“/, до 11г. – Ива Иванова /“Левски“/, до 12г. – Ванеса Пилевска /“ Благоевград“/,до 13г. – Соня Илиева /“Елит –Варна“/, до 14г. Виктория Кънчева /“Локомотив-Пловдив“/.     Шампионите и финалистите получават правото да участват в световните финали на веригата, които ще се състоят през септември в Хърватия.", "date": "2019.05.01", "title": "СК \"ДЕМА\" събра 200 деца за веригата \"Чемпионс боул\""}
{"url": "https://standartnews.com/sport/infarkt-pokosi-svetoven-shampion-po-futbol-391032.html", "text": "Световният шампион по футбол с Испания Икер Касияс е получил инфаркт по време на днешната тренировка на Порто. Според медиите на Иберийския полуостров легендата на Реал (Мадрид) веднага е бил приет в болница и е бил опериран. Животът му е извън опасност. Всичко това може да сложи предсрочен край на бляскавата кариера на Касияс, които има договор със \"синьо-белите\" до 2020 година.", "date": "2019.05.01", "title": "Световен шампион по футбол получи инфаркт"}
{"url": "https://standartnews.com/sport/shestima-v-aresta-predi-barsa-livrpul-391034.html", "text": "Шестима привърженици на Ливърпул бяха арестувани преди мача срещу Барселона тази вечер, който е първи полуфинал в Шампионската лига. Феновете на английския тим попаднаха в ареста, след като нападнали двама служители в района на хотел в района на Кралския площад в града, съобщи \"Мундо Депортиво\". Единият от пострадалите е със счупен нос. Близо 500 фенове на Ливърпул пиели бира в района на Пласа Реал и били настроени агресивно към околните, като предизвикали няколко инцидента, заради което се наложила намесата на полицията. Ливърпул ще бъде подкрепян от близо 5000 души на \"Камп Ноу\" тази вечер срещу Барселона в полуфиналния мач в Шампионска лига. Дербито от полуфиналите започва в 22 ч (б.в.). \r\n ", "date": "2019.05.01", "title": "Шестима в ареста преди Барса-Ливърпул"}
{"url": "https://standartnews.com/svyat/putin-vnezapno-uvolni-ruskiya-poslanik-v-minsk-390980.html", "text": "Руският президент Владимир Путин внезапно уволни посланика на Москва в Беларус Михаил Бабич, съобщи Кремъл, цитиран от Ройтерс. Това стана на фона на спор за замърсен руски петрол и по-широки политически разногласия между двете бивши съветски републики. Беларуският президент Александър Лукашенко като цяло е по-тясно свързан с Москва от всеки друг бивш съветски лидер, но нетърпимостта към инакомислието до голяма степен го направи парий на Запад, посочва Ройтерс. От 2014 г. насам,когато Беларус не призна анексията на украинския полуостров Крим от Русия, Минск обаче демонстрира все по-ясни признаци на желание за затопляне на отношенията със САЩ и ЕС. Лукашенко каза, че руски представители понякога поставят неприемливи условия на Беларус като например сливане с Русия или преминаване към руската валута. Бабич беше назначен з посланик през август 2018 г. Той критикува беларуските власти по време на спора за данъчните промени, които Беларус казва, че ще струват на бюджета му 400 милиона долара тази година. Кремъл посочи днес, че Бабич ще премине на друга работа и ще бъде заменен от Дмитрий Мезенцев - адвокат, член на горната камара на парламента. Разширяването на политическите несъгласия се изостри от замърсения руски петрол, който се транспортира към европейските държави през Беларус, посочва Ройтерс.", "date": "2019.05.01", "title": "Путин внезапно уволни руския посланик в Минск"}
{"url": "https://standartnews.com/svyat/borisov-na-15-godishninata-na-polsha-v-es-390982.html", "text": "Премиерът Бойко Борисов ще бъде на посещение във Варшава на 1 май. Той ще участва в честването на 15-годишнината от присъединяването на Полша към Европейския съюз по покана на полския министър-председател Матеуш Моравецки. Честването в полската столица ще се отбележи със среща на високо равнище под надслов „Заедно за Европа”, в която ще участват лидерите на всички страни-членки, приети след 2004 година в ЕС, както и представител на ръководството на Европейската комисия. След заседанието се очаква лидерите да излязат с обща декларация за обединението на Европа.", "date": "2019.05.01", "title": "Борисов на 15-годишнината на Полша в ЕС"}
{"url": "https://standartnews.com/regionalni/praznik-na-boynoto-izkustvo-i-obredi-na-drevni-narodi-391002.html", "text": "\r\n  „Белтен“ - така се нарича празникът, посветен на културата и обредите на келти, траки и прабългари, който ще се проведе днес в местността Барите над Мъглиж.  \r\n  Програмата е под надслов „Келти в долината на тракийските царе“ и включва демонстрации на бойни техники, ритуал на келтски брак, игра с магическа захар и много други атракции. Ще има съвети на Друид, пиене на келтски чай. За децата са организирани арт-ателиета по стъклопис и живопис.  \r\n  \"Европа е мулткултурна. Българинът все повече пътува, все повече се запознава с различни културии. Защо тогава да не направим тогава нещо, което правят другите народи\", аргументира необичания празник в ефира на     Радио Стара Загора Сорен Израелян, председател на Келтското сдружение  у нас.", "date": "2019.05.01", "title": "Празник на бойното изкуство и обреди  на древни народи"}
{"url": "https://standartnews.com/regionalni/vesel-1-may-za-starozagorskite-detsa-390993.html", "text": "\r\n   На  вeceл пpaзниĸ щe ce зaбaвлявaт дeцaтa нa Cтapa Зaгopa и гостенчетата на града нa днешния 1 мaй. Терен на paзнooбpaзните игpи и вълнyвaщи пpиĸлючeния ще бъдат пapĸ \"Aязмoтo\" и Зooпapĸa, ĸъдeтo ще бъде издигната oтĸpитa дeтcĸa cцeнa.  Тук щe ce пpeдcтaвят c пecни и тaнци малки таланти от вoĸaлни cъcтaви, танцови и  фoлĸлapнo-пeвчecĸи фopмaции,  шĸoли зa нapoдни тaнци и зa пoп пeeнe ĸъм старозагорските читлища. Най-любопитните  и най-актиивните щe могат дa paзyчaт народни танци oт paзличнитe фoлĸлopни oблacти на страната, дa ce вĸлючaт в игpaтa „Cъĸpoвищaтa нa зooпapĸa“, в пpигoтвянeтo нa cĸayтcĸи xляб, в apт-aтeлиeтaтa зa цвeтни мoзaйĸи, живoпиc и пpилoжни изĸycтвa, и в oщe куп дpyги интepecни зaнимaния.  Любитeлитe нa acтpoнoмиятa щe мoгaт дa видят yмaлeн мaĸeт нa cпътниĸa „Бългapия 1300“, дa ce зaпoзнaят c ocнoвнитe eлeмeнти нa cъвpeмeннитe ĸocмичecĸи aпapaти и дa нaблюдaвaт cлънцeтo \r\n  Bъв въжeния пapĸ и aлeитe на парка щe имa игpи и дeмoнcтpaции по вeceлo opиeнтиpaнe, стягане на бивaĸ нa пoлянaтa, състезания c ĸoлeлo и ĸacĸa и др. \r\nАтрактивната зaла нa cмexa щe бъдe cъс  cвoбoдeн вxoд пpeз цeлия дeн. B ayлa нa Πpaбългapcĸa шĸoлa зa oцeлявaнe „Бaгa-Typ“, който е разположен също в парка,  щe пocpeщaт гocти през целия ден пo вpeмe нa пpaзниĸa. \r\n ", "date": "2019.05.01", "title": "Весел 1 май за старозагорските деца"}
{"url": "https://standartnews.com/regionalni/i-v-sliven-protestirat-sreshchu-strategiyata-za-deteto-391003.html", "text": "Протест срещу Националната стратегия за детето - 2019-2030 ще се проведе днес в Сливен. Недоволните ще се съберат пред сградата на общината в късния след обяд, съобщи за БНР организаторът на  Надежда Маргенова. Според нея и протестиращите  в тази стратегия имало много скандални практики за отнемане на деца и то по субективни причини, подобни на тези във скандинавските държави.  \r\n  Маргенова каза още, че тази стратегия не съвпадала с българската народопсихология и не трябва да бъде приемана. Тя обяви, че на 11 май се предвиждал национален протест срещу готвените промени.", "date": "2019.05.01", "title": "И в Сливен протестират срещу стратегията за детето"}
{"url": "https://standartnews.com/svyat/prvomayska-stachka-v-grtsiya-blokira-transporta-390991.html", "text": "Мащабни демонстрации подготвят днес синдикатите в Атина, Солун и в големите гръцки градове. Плакати с надпис: \"Първи май е ден за стачка, не е почивен\", призовават за масово участие срещу икономическите условия в страната и високата безработица. В резултат на протестите е блокиран транспортът. Не се движат кораби и фериботи, на пристанищата се организират протести. Всички влакове са спрени за 24 часа. Метрото в Атина и градският транспорт в Солун не се движат. Транспортът днес само превозва демонстрантите до центъра на градовете. В стачката участват работещите в държавния и частния сектор. Всички търговски обекти са затворени. Туристическите агенции съобщават, че са предупредили всички туристи от островите за блокирания трнспорт. Полицията забрани движението на автомобили в центъра на градовете.  ", "date": "2019.05.01", "title": "Първомайска стачка в Гърция блокира транспорта"}
{"url": "https://standartnews.com/regionalni/uraganen-vyatr-otnese-uchilishchen-pokriv-391011.html", "text": "Двудневна ваканция е обявена за учениците от село Искра, община Ситово, обяви кметът на селото Сезгин Алиибрям. Извънредното прекъсване на учебните занятия се налага заради отнесен от силния вятър покрив на местното училище „Стефан Караджа“. Ураганният вятър е духал в силистренска област в понеделник вечер, когато  торнадо вилня в съседния румънски град Кълъраш. В село Искра най-тежко е пострадала сградата на училището, в което учат 130 деца. Повредени са и покривите на много жилищни и стопански сгради, прекършени са дървета, отнесени са пътни знаци, табели и билбордове. Бурята, вилняла в региона, е засегнала и силстренското село Сребърна. В сряда в региона пристигат представители на застрахователни фирми, които ще оценяват  загубите на фирми, частни домакинства, фермерски стопанства и публична инфрастуктура, обясниха кметовете на пострадалите села.  ", "date": "2019.05.01", "title": "Ураганен вятър отнесе училищен покрив"}
{"url": "https://standartnews.com/svyat/zadava-se-nov-dizayn-na-feysbuk-390996.html", "text": "Речта му бе под мотото \"Бъдещето е лично\", с което Зукърбърг обеща да се бори за сигурността на личните данни и обеща съвсем нов курс на най-голямата социална мрежа. Новата стратегия ще бъде насочена именно върху личната сигурност. Какво обаче се крие зад тези принципи? Зукърбърг обясни и точните промени, които ще бъдат извършени, а шокиращото за мнозина потребители вероятно ще е планът за промяна на класическия син цвят на Фейсбук. Eто и конкретните промени: - Съобщенията, изпратени чрез приложението \"Месинджър\" ще бъдат изцяло кодирани по подразбиране, което означава, че Фейсбук няма да вижда написаното, а съобщенията ще са напълно интегрирани с приложението \"Уотсап\" (WhatsApp) - Инстаграм започва изпитанията на \"частен брояч на лайкове\". Това означава, че брят на лайкове на дадена публикация може да остава скрит за всички, освен за автора ѝ. - Ще бъде въведен \"по-ефимерен\" метод да се споделя съдържание чрез съобщения. Това означава, че няма да се прави перманентен запис на съобщенията, както досега – т.нар \"намалено постоянство\". - Методът за защитени плащания чрез приложението \"Уотсап\", който компанията тестваше в Индия, ще бъде въведен и в други държави по-късно тази година. - Приложението \"Фейсбук\" ще бъде променено, като групите ще станат централни за нюзфийда, а вероятно ще бъде сменен и типичния за приложението син цвят. Преобладаващ трябва да стане белият цвят, а не синият. Новият дизайн и фокус върху групите тръгва първо в САЩ, след което и в останалата част на света. Първо ще бъде променена мобилната версия, а след това и десктоп версията. - Постовете в Инстаграм няма да започват задължително със снимка или видео. Вече ще може да се споделя съдържание само чрез текст, стикер или рисунка, благодарение на нова функция за камерата на телефоните.", "date": "2019.05.01", "title": "Задава се нов дизайн на Фейсбук"}
{"url": "https://standartnews.com/kultura/tsirk-dyu-soley-prevze-viena-s-totem-390967.html", "text": "Месеците март и април тази година посрещнаха в австрийската столица Виена спектакъла „Тотем“ на световноизвестния канадски  „Цирк на Слънцето“ (Cirque du Soleil), познат и на българската публика по спектаклите „Saltimbanco“, „Alegria“ и „Varekai“. „Тотем“ е награден през 2013 г. в Ню Йорк в категорията Outstanding Unique Theatrical Experience („Изключително и уникално театрално изпълнение“) на наградите Drama Desk Awards. Автор и сценарист е канадецът Роберт Лапаж, известен с театрални спектакли и продукции в Европа и Америка. „Циркът на Слънцето“ е извървял дълъг път от улична трупа в покрайнините на Квебек, Канада, от 1984 г. до днешната трупа от 1300 артисти от 50-ина държави и 2700 души персонал. Артистите представят десетки мултимедийни спектакли пред публика от повече от 180 милиона зрители на шест континента по света. В момента програмата им обхваща 19 мултимедийни спектакъла, които се представят едновременно в целия свят. Седем от тях са в постоянната програма на седем хотела в Лас Вегас и един в Мексико. „Тотем“ е едно прекрасно пътешествие през времето и пространството, от раждането на цивилизацията и примитивните общества, вярващи в животни „тотеми“ като родоначалници на рода, до съвременния човек, полетял в космоса. 46-е артисти от 19 страни ни пренасят в един магичен свят на хора-амфибии, космонавти, американски индианци, кристални хора, свят изграден от мистика, поетика и хумор, обединени в едно хармонично цяло. Мисията на „Цирка на Слънцето“ е „да призове въображението, да провокира сетивата и да предизвиква емоциите на хората“. Тя е изцяло изпълнена с този поетичен спектакъл, който насища с емоции публиката и ни кара да полетим в небесата, като тотемната „птица-гръм“ от спектакъла.", "date": "2019.05.01", "title": "Цирк дю Солей превзе Виена с „Тотем“"}
{"url": "https://standartnews.com/biznes/registrirat-rekorden-spad-v-prodazhbite-na-iphone-391019.html", "text": "Продажбите на iPhone са спаднали до рекордно ниски нива в първите три месеца от тази година, но има признаци за стабилизиране, съобщава БиБиСи. Технологичният гигант споделя, че печалбата му от продажбите на телефони е спаднала със 17% до 31 милиарда долара. Въпреки това изпълнителният директор на Apple Тим Кук заяви, че продажбите били по-силни в края на март, включително и в Китай, където гигантът намали цената на телефоните си, за да увеличи търсенето. Компанията увеличи прогнозата си за следващите три месеца до юни, увеличавайки акциите си с повече от 5%. Apple предупреди за намаляването на продажбите на iPhone в началото на тази година, особено в Китай, където те се състезават с по-евтини аналози като \"Хуауей\" и Xiaomi.", "date": "2019.05.01", "title": "Регистрират рекорден спад в продажбите на iPhone"}
{"url": "https://standartnews.com/biznes/izlishkt-s-10-godishen-rekord-stigna-268-mlrd-391025.html", "text": "10-годишен рекорд достигна бюджетният излишък  през април, като сумата достига 2.68 млрд. лв., или 2.3% от прогнозния брутен вътрешен продукт (БВП). Това показват предварителните данни на Министерството на финансите, публикувани във вторник. \r\nЗа сравнение, преди година плюсът беше в размер на 1.3 млрд. лв., а последният път, когато финансовото ведомство отчете подобна сума за традиционно силните първи четири месеца на годината, беше предкризисната 2008 г. Тогава бюджетното салдо превиши 2.7 млрд. лв. Големият излишък идва от увеличение с 1 млрд. лв. на постъпленията от данъци и осигуровки. Приходите и помощите в хазната възлизат на малко над 15,1 млрд. лева към края на април. Това е 34,5% от годишния разчет. Спрямо април 2018 г. приходите по КФП нарастват с 2,1 млрд. лева. Разходите се оценяват на 12,434 млрд. лева или 28% от годишния разчет. Вноската на България в бюджета на ЕС достига 536,6 млн. лева. Окончателните данни за март показват, че излишъкът в бюджета е в размер на 1,806 млрд. лева. Той се формира от излишък по националния бюджет в размер на 1,66 млрд. лева и излишък по европейските средства в размер на 144,1 млн. лева. Приходите и помощите към края на третия месец от годината са в размер на 10,857 млрд. лева. От тях данъчните постъпления, вкл. приходите от осигурителни вноски, са 8,520 млрд. лева или почти 25% от планираното за годината. Приходите от преки данъци са в размер на 1,445 млрд. лева, а от косвени – почти 4,29 млрд. лева. Постъпленията от ДДС възлизат на над 2,9 млн. лева, от акцизи – 1,27 млн. лева, и от мита – 59 млн. лева. Постъпленията от други данъци са в размер на 333,4 млн. лева. Приходите от социални и здравноосигурителни вноски възлизат на 2,454 млрд. лева. Неданъчните приходи са 1,775 млн. лева. Разходите през март възлизат на общо малко над 9 млрд. лева. От тях нелихвените разходи са почти 8,209 млрд. лева, а лихвените плащания – 376,1 млн. лева. Вноската на България в бюджета на ЕС е в размер на 466,1 млн. лева. Фискалният резерв е в размер на 10,33 млрд. лева. \r\n ", "date": "2019.05.01", "title": "Излишъкът с 10-годишен рекорд, стигна 2.68 млрд."}
{"url": "https://standartnews.com/svyat/zapochna-sreshchata-zaedno-za-evropa-391000.html", "text": "Започна срещата на високо равнище „Заедно за Европа“ във Варшава, и лидерите на всички страни-членки, приети след 2004 година в ЕС. \r\n  \r\nПоводът за срещата, инициирана от полския министър-председател Матеуш Моравецки пресцентър, Министерски съвет Държавните и правителствени ръководители на обсъждат състоянието на ЕС, сигурността и предизвикателствата пред Общността. Във фокуса на дискусиите е поставена възможността за още по-интензивно сътрудничество между страните за развитието на Европейския съюз. пресцентър, Министерски съвет След срещата се очаква лидерите   за обединението на Европа. \r\n ", "date": "2019.05.01", "title": "Започна срещата „Заедно за Европа“"}
{"url": "https://standartnews.com/svyat/khilyadi-otbelyazakha-1-may-v-aziatskite-stolitsi-390998.html", "text": "За по-добри условия на труд и по-големи права на трудещите се, настояваха днес хиляди членове на синдикати и активисти в азиатските столици, отбелязвайки Международния ден на труда, предаде Асошиейтед прес. Най-голямото синдикално обединение в Южна Корея публикува съвместно комюнике с работническа организация от Северна Корея, призовавайки двете страни да изпълняват ангажиментите, поети на срещите между лидерите на двете страни, организирани миналата година. Първи май бе отбелязан и в други части на Азия - във Филипините, Малайзия, Индонезия, Тайван, Камбоджа и Мианма. В Шри Ланка най-големите политически партии призоваха традиционните първомайски демонстрации да бъдат отменени поради съображения за сигурност след терористичните нападения по католическия Великден, при които загинаха 256 души. Хиляди работници демонстрираха днес в тайванската столица Тайпе с искания за увеличение на заплащането и по-голяма сигурност на работните места, предаде ДПА. В Тайван работещите имат право само на осем седмици отпуск по майчинство, което не отговаря на стандартите на Международната организация по труда за минимум 12 седмици. Тайванците не могат да ползват и болнични за грижи за роднини, допълва ДПА.", "date": "2019.05.01", "title": "Хиляди отбелязаха 1 май в азиатските столици"}
