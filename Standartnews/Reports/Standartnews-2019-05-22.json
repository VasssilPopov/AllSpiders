{"url": "https://standartnews.com/mneniya/ako-napadnat-doma-ti-tryabva-da-mozhesh-se-zashchitish-392651.html", "text": "----------------- \r\n- Няма да коментирам мненията на адвокатите. Моето изказване в пленарната зала, а и твърдото ми убеждение, е че тези поправки трябва да бъдат преработени между първо и второ четене на законопроекта. \r\n- В чл. 3 задължително трябва да има думата „нападение“, т.е. да има реално нападение, за да се задейства този текст, защото алинеите в един закон са подчинение на основния текст в конкретния член. И когато нападението е в дома ти, тогава няма превишаване на пределите на неизбежната отбрана. \r\n- Такъв довод нито съм изнасял, нито смятам да защитавам. Моята гледна точка е проста и ясна: който и да е човек, ако в къщата му някой го напада и застрашава живота и здравето му, той да може да се защитава до последно без да се притеснява дали ще привиши пределите на неизбежната отбрана. Когато в дома ти влезат 2-3 нападатели и започнат да те бият, да те мушкат с ножа, изнасилват и т.н., като удариш единия с брадвата и той остане на място, а другите се разбягат, да не се притесняваш, че ще те осъдят. \r\n- Ето я разликата. Премиерът Борисов, аз и други колеги говорим за прецизиране на текстовете. Парламентарната група на „Обединени патриоти“ е внесла предложение и мислят, че е добро, а ние смятаме, че има работа между първо и второ четене на законопроекта, за да не се профанизира смисълът на неизбежната отбрана. \r\n- В последните няколко дни се наслушах на такива профански изказвания и обяснения, че просто нямам думи. “Жена му щяла да му удари два шамара, пък той щял да я убие“, пък после щял да се позове на текстовете за неизбежна отбрана. Какво е това, ако не профанско тълкуване... \r\n- Най-хубавото на българското законодателство, както заяви главният прокурор Цацаров е, че ние имаме страхотно уреден режим на неизбежната отбрана. \r\n- Само да обясня. Ние наистина имаме много добре уреден режим на неизбежната отбрана. Въпросът е, че в него, заради едни промени, направени през 1997 г., са останали няколко неща, които според мен и много колеги не са реални. Аз влизам в дома ти с лъжата, че съм от някаква институция – ВиК, Енергото и др. И после те нападна, а ти се защитиш малко над пределите на неизбежната улична отбрана, досега ти не можеше да се позовеш на ал. 3 от закона, защото аз не съм влязъл със взлом, каквото беше условието в сегашния НК. Същото се отнася и ако вляза през забравения отворен прозорец или врата. Ето затова става дума.  \r\n- Поправките ще съдържат и ограничения, т.е. Няма да важи във всички случаи, а ако са двама, ако са въоръжени и нападението е нощем. Моето предложение, което ще внеса между първо и второ четене ще бъде конкретно за отпадане на двете досегашни условия – за влизането в дома с взлом и със сила. И тогава текстът на ал. 3 ще стане: „няма превишаване на пределите на неизбежната отбрана, когато нападението е в дома.“ \r\n ", "date": "2019.05.21", "title": "Ако нападнат дома ти трябва да можеш да се защитиш "}
{"url": "https://standartnews.com/regionalni/vodosnabdyavat-selata-kosevo-i-topolchane-392658.html", "text": "Кметът на община Кърджали Хасан Азис направи първа копка на водоснабдяването на село Кьосево с прилежащите две махали Ситово и Шосейна и село Тополчане. Проектът е на стойност 1.5 млн. лв. Водоснабдяването в населените места ще приключи до края на годината. Проектът предвижда изграждане на изцяло нова вътрешна водопроводна мрежа в двете села и двете махали. Ще бъде изграден и резервоар. В  Кьосево и Тополчане живеят над 140 човека. В момента за вода за питейни нужди се използват собствени водоизточници – кладенци. Присъствалите на първата копка местни жители споделиха, че реализирането на обекта ще промени бита на хората, които очакват от години водоснабдяването на района.  ", "date": "2019.05.21", "title": "Водоснабдяват селата Кьосево и Тополчане"}
{"url": "https://www.standartnews.com/sport/titlata-shche-se-reshava-v-posledniya-krg-na-24-may-392674.html", "text": "Спорът за шампионската титла в Първа лига ще се реши в последния кръг от първенството. Това стана възможно след като лидерът в класирането Лудогорец победи като гост Ботев с 2:0, а втория ЦСКА-София надви Левски с 2:0 за първи път през това първенство. Така разликата между двата тима остана една точка в полза на отбора от Разград. На 24-и май Лудогорец приема Черно море, а ЦСКА-София е домакин на Ботев (Пд). Левски, който твърдо е на третото място гостува на Берое.", "date": "2019.05.21", "title": "Титлата ще се решава в последния кръг на 24 май"}
{"url": "https://standartnews.com/sport/titlata-shche-se-reshava-v-posledniya-krg-na-24-may-392674.html", "text": "Спорът за шампионската титла в Първа лига ще се реши в последния кръг от първенството. Това стана възможно след като лидерът в класирането Лудогорец победи като гост Ботев с 2:0, а втория ЦСКА-София надви Левски с 2:0 за първи път през това първенство. Така разликата между двата тима остана една точка в полза на отбора от Разград. На 24-и май Лудогорец приема Черно море, а ЦСКА-София е домакин на Ботев (Пд). Левски, който твърдо е на третото място гостува на Берое.", "date": "2019.05.21", "title": "Титлата ще се решава в последния кръг на 24 май"}
{"url": "https://www.standartnews.com/sport/slaviya-pobedi-etr-v-sofiya-392606.html", "text": "Футболистите на Славия победиха Етър (Велико Търново) с 1:0 в първа среща от плейофа за 7-то място в Първа професионална лига. Единственото попадение в мача отбеляза Георги Йомов в допълнителното време на първата част. Реваншът е на 23 май на стадион \"Ивайло\".", "date": "2019.05.21", "title": "Славия победи Етър в София"}
{"url": "https://www.standartnews.com/sport/270-elitni-katerachi-pristigat-za-evropeyskata-kupa-v-sofiya-392635.html", "text": "270 са елитните катерачи, които ще участват в турнира за Европейската \r\nкупа по спортно катерене за юноши и девойки през този уикенд в София. \r\nНадпреварата в дисциплината боулдър са част от инициатива „София – \r\nевропейска столица на спорта“ и в тях ще участват и най-добрите \r\nбългарски състезатели, наред с представителите на 26 държави. \r\n„Тази година е по-особена за българската федерация, тъй като през есента \r\nще честваме 90 години от създаването й. В последно време записахме много \r\nсериозни постижения, включително и на олимпийските младежки игри в \r\nБуенос Айрес миналата година. Благодарим за помощта на Столична община, \r\nСофия – европейска столица на спорта и Министерството на младежта и \r\nспорта, които правят възможно организирането на подобен елитен турнир за \r\nтрета поредна година,“ каза на пресконференция днес Петко Тотев, \r\nпредседател на УС на БФ катерене и алпинизъм. \r\nИзпълнителният секретар на федерацията Дора Маринова допълни, че това е \r\nтрети последен кръг за Европейската купа в тази дисциплина и поради тази \r\nпричина интересът към състезанията е огромен. „Квалификациите са в \r\nсъбота, а в неделя от 10 ч. стартират финалите,“ каза още Маринова. \r\nТреньорът на националния отбор Станимир Желязков даде повече подробности \r\nза българските участници. „На старт ще застанат 17 наши представители, \r\nнадяваме се да имаме българи сред финалистите в неделя. Много разчитаме \r\nна Александра Тоткова, която е трета във временното класиране на нейната \r\nвъзрастова група. Имаме и други талантливи състезатели. За жалост \r\nнай-добрият ни катерач Петър Иванов – шести на олимпийските младежки \r\nигри в Буенос Айрес 2018 – се подготвя за кандидатстудентски изпити по \r\nмедицина и това наруши подготовката му през този сезон. Надявам се \r\nобаче, следващата година отново да е сред най-добрите в света,“ каза още \r\nЖелязков. \r\nНа срещата с медиите присъства и делегация на ACES EUROPE, Асоциацията \r\nна европейските градове и столици на спорта, която ще инспектира \r\nготовността на няколко български селища за получаване на титлата \r\n„Европейски град на спорта“. С приветствие към присъстващите в \r\nИнфоЦентър София 2018 се обърна членът на Управителния борд Винченцо \r\nЛупатели, който изтъкна огромната активност и иновативност на България в \r\nтози важен европейски проект. „България вече има 10 селища с титлата, \r\nутре и в четвъртък ще инспектираме съответно Пазарджик и Каварна. Всички \r\nтова е за жителите на тези градове и за това, да имат повече възможности \r\nза спорт и активен начин на живот. Благодаря на Анатоли Илиев и \r\nостаналите от неговия екип за всичко, което правят по инициативата,“ \r\nказа Винченцо Лупатели. \r\nТурнирът за Европейската купа по спортно катерене ще се състои на \r\nстените на Катерачен център Уолтопия в София Тех Парк. Четири водещи \r\nнации идват с пълни квоти състезател – Франция, Словения, Австрия и \r\nГермания, останалите също ще участват с елитните си катерачи.", "date": "2019.05.21", "title": "270 елитни катерачи пристигат за Европейската купа в София"}
{"url": "https://standartnews.com/kultura/filmt-za-dyado-dobri-shche-se-bori-za-oskar-392598.html", "text": "Документалната филмова лента - ''Тихият Ангел'', пожъна голям успех сред българските зрители. Филмът беше представен в дълга версия на премиера през декември в зала 1 на НДК, а съвсем скоро, в навечерието на Възкресение Христово, bTV излъчи и телевизионната версия на лентата. ,,Тихият Ангел“ е документален разказ за живота и делото на Добре Добрев, известен сред хората като дядо Добри. Разпознаваем от мнозина като: „Най-смиреният човек на света“  или  „Светецът от Байлово“. Добре е надживял две световни войни, смените на политическите режими, както и страстите на новото време. Филмът е вдъхновяваща, истинска история за силната вяра  и себеотдадеността. Неди Джон Крос и екипът му обявиха, че имат намерение да представят лентата на редица международни филмови фестивали, като крайната цел е номинация за ''Оскар'' в категорията за документален филм. Toва може да се осъществи, само при условие, че филмът получи подкрепа за номинация и от българската държава. Историята на дядо Добри е изключителна. Хората, които са имали щастието да се докоснат до него, са променили битието си завинаги. Неговият пример трябва да бъде споделен със света и именно това е амбицията на екипа. Припомняме ви, че през декември миналата година „Тихият Ангел“, беше отличен като най-добър документален филм в рамките на “United Film Festival“ в Лос Анджелис.", "date": "2019.05.21", "title": "Филмът за дядо Добри ще се бори за Оскар"}
{"url": "https://www.standartnews.com/sport/peti-poreden-final-v-nba-za-goldn-steyt-392605.html", "text": "Баскетболистите на Голдън Стейт се класираха на пети пореден финал в НБА на САЩ и Канада. Актуалните шампиони надиграха със 119:117 Портланд и спечелиха серията с категоричното 4:0. Много ценни отново за победителите бяха Стеф Къри и Деймънд Грийн, които направиха \"трипъл дабъл\". При успех на финала срещу победителя от двойката Милуоки - Торонто (2:1), \"войните\" може да спечелят трета поредна шампионска титла. Това за последно прави ЛА Лейкърс (2000-2002). фото ЕПА/БГНЕС", "date": "2019.05.21", "title": "Пети пореден финал в НБА за Голдън Стейт"}
{"url": "https://standartnews.com/kultura/grupa-jeremy-pobedi-v-konkursa-prolet-392670.html", "text": "Група Jeremy? е големият победител в 50-то юбилейно издание на конкурса за нова българска поп и рок песен „Пролет 2019“ на националното радио. Наградите бяха връчени на галаконцерт в Първо студио на БНР с участието на 12-те изпълнители-финалисти. Jeremy? с песента им „Day After Day“ спечелиха трите най-важни отличия – гран при на селекционния екип и участие във фестивала „Евросоник“ в Грьонинген (Холандия), първата награда на журито и приз на музикалната и журналистическата гилдия. Песента „Day After Fay“, която прозвуча за пръв път пред публика на галаконцерта, е по музика на Ерсин Мустафов и Ташо Колев, текст на Ерсин Мустафов и Гергана Нойкова, аранжимент на Ерсин Мустафов, Ташо Колев, Рсен Ватев, Красимир Тодоров и Емилиян Бонев. Saint Electrics с изцяло авторската им песен „Inside My Dream“ станаха фаворит на слушателите на БНР. Втора награда на журито с „Отново“ спечели младата певица Криста. Националната класация за българска музика „БНР Топ 20“ и участие в Радио Парк Фест 2019 спечели група IVA за „Bipolar“. За номер едно сред дебютите  селекционният екип посочи формация Студио 2 за „Безкраен миг“.  Всички песни-финалисти в 50-тото юбилейно издание на Конкурса за нова българска поп и рок песен „Пролет 2019“ на БНР можете да чуете на:  .", "date": "2019.05.21", "title": "Група Jeremy? победи в конкурса „Пролет“"}
{"url": "https://standartnews.com/kultura/otkroveniyata-na-loshite-momcheta-ot-otkradnat-zhivot-392633.html", "text": "„Доцент Мазов не е злодей – в него по-скоро има професионализъм и цинизъм. Хората го виждат в съвсем друга светлина, когато става въпрос за съпругата му Лора Хинова“, разказа Мони Монев, който гостува в компанията на Даниел Рашев и Никола Мутафов в \"Здравей, България\". „Лошите момчета“ на най-успешния български медицински сериал споделиха защо е важно да има образи, които разместват пластовете в „Света. Анастасия“ и как провокацията понякога е най-добрият начин да кажеш истината. „Толкова сме се слели с персонажите си,  че понякога се чувам как отговарям на майка ми по телефона: „в Операция съм“.  Приятели лекари ме канят на дипломирането си, завършването на специализации и други важни за гилдията събития – приятно е да участваш във всичко това!“, разказа Дани Рашев – анестезиологът доктор Врабчев. Въпреки трудният характер именно той помогна на доктор Стаменова да преодолее своята зависимост, а интуицията му показа, че доза скептицизъм може да бъде здравословна в отношенията. „Виждал съм лекари, които се държат предизвикателно и не е приятно, но хората са много различни“, допълни Никола Мутафов - вечно готовият за шеги, облози и неподходящи коментари доктор Пенев. В „Откраднат живот: Любовта лекува“ хирургът направи истинска трансформация – с подкрепата на приятели той  повярва в себе си и оглави спешното отделени, показвайки друга страна от своя характер. Личните отношения, борбата между живота и смъртта, прошката и избора ще бъдат водещи в последните епизоди на „Откраднат живот: Любовта лекува“. Големият финал на сезона е на 23 май от 20 часа.", "date": "2019.05.21", "title": "Откровенията на лошите момчета от „Откраднат живот“"}
{"url": "https://standartnews.com/kultura/eksministr-na-srbiya-rezhisira-v-operetata-392618.html", "text": "Ексминистър на Сърбия започна репетиции в Оперетата. Небойша Брадич, който е начело на културата в западната ни съседка от 2008-а до 2011-а, поставя „Цигулар на покрива” - премиерата на култовия мюзикъл на Джери Бок е през януари 2020 година. Художник е Мирослав Табачки - автор на зрелищните декори на „Фантомът на операта”, костюмите са на Исидора Спасич – и двамата са сънародници на постановчика.  Диригент е Юли Дамянов, хореограф - Анна Пампулова. Участват солистите, хорът, балетът и оркестърът на Националния музикален театър. От премиерата си през 1964 година  „Цигулар на покрива” по либретото на Джоузеф Стейн и Шелдън Херник, базирано върху повестта „Млекарят Тевие” на Шалом Алейхем, пленява милиони зрители по света. Това е втората му версия в родната Оперета. Първата е от 1993-а на Пламен Карталов с диригент Жул Леви и хореограф Маргарита Арнаудова. Шефът на Оперетата Марияна Арсенова коментира, че правата са откупени като за  репертоарен спектакъл, а не на принципа „стаджоне” – за поредица от последователни вечери, както се игра „Фантомът на операта”. Небойша Брадич е поставил над 90 пиеси в театрите в Сърбия, Босна, Хърватия, Словения и Гърция. Режисирал е и много опери, балети и мюзикъли - „Норма”, „Кармен”, „Клетниците”, „Пролетно пробуждане”... Бил е директор на театрите в Крушевац (1981 – 1996), Ателие 212 в Белград (1996-97), през 1997-1999-а е генерален мениджър на Националния театър в Белград. В момента е главен редактор на Програмата за изкуство и култура на сръбската Броудкастинг корпорация.  ", "date": "2019.05.21", "title": "Ексминистър на Сърбия режисира в Оперетата"}
{"url": "https://standartnews.com/biznes/obb-naznachi-prvite-2-robota-392655.html", "text": "Обединена българска банка /ОББ/ \"назначи\" на работа първите 2 робота. Те спестяват на експертите до час от ежедневната им работа и им дават възможност да се фокусират върху други специфични дейности, изискващи професионалната им експертиза. Прилагането на подобна автоматизация е облекчение за банковите специалисти, които могат да насочат времето и усилията си и към други приоритетни задачи. Роботизираната автоматизация на процесите (RPA) представлява софтуерен „робот“, който използва въведени вече процеси и приложения подобно на човек. Използването на такъв робот може да облекчи в голяма степен изпълнението на повтаряеми, еднотипни задачи – например обработката на обемен поток от документи. Роботизираната автоматизация може да бъде разработена така, че да извършва комплексни дейности в множество разнообразни системи с висока скорост и изключителна точност. Интелигентната автоматизация няма за цел да замени хората в тяхната професионална дейност, а цели облекчаването им от извършването на еднотипни процеси. Това е и мотивацията на екипа на ОББ да въведе роботизирана автоматизация на процесите. „В момента в ОББ разработваме робот, който изтегля справките и ги обработва в офис приложението Excel. Това спестява на експертите до час ежедневна работа и им дава възможност да се фокусират върху други специфични дейности, изискващи професионалната им експертиза. Прилагането на подобна автоматизация е облекчение за специалистите ни, които ще могат да насочат времето и усилията си и към други приоритетни задачи“, сподели Кристоф де Мил, иновационен лидер на ОББ. Първоначално роботът ще бъде наблюдаван от специалистите на банката, за да контролират дейността му, а след като премине изпитателния период, автоматизираната технология ще започне да помага на колегите в рутинните им задължения. Това е вторият робот, който банката въвежда. Първият валидира процес, които извършват служителите на ОББ в Клонова мрежа, като по този начин гарантира за точността на въведената от тях информация. Плановете на компанията предвиждат разработване и прилагане на поне една роботизирана автоматизация на процесите на всяко тримесечие.  ", "date": "2019.05.21", "title": "ОББ \"назначи\" първите 2 робота"}
{"url": "https://standartnews.com/kultura/kotarashki-s-kontsert-na-14-yuli-v-la-roshel-392641.html", "text": "„Котарашки“ са първите българи, които влизат в селекцията на един от най-старите и популярни в Европа фестивали за съвременна музика – „Франкофоли“ в Ла Рошел. Те ще свирят на 14 юли в последния ден на форума и национален празник на страната. Родните артисти ще излязат на отворена сцена пред хилядите фенове, които всяка година се събират за събитието в прекрасния град край океана. 150 000 меломани редовно аплодират звездите. Участието на „Котарашки“ е от календара на Българския културен институт в Париж в партньорство с „Франкофоли“. Тази година меломанският форум отбелязва 35-то издание във Франция и 8 по света, сред които в Монреал /Канада/, Спа/Белгия/, Нова Каледония, Благоевград.  За годините на съществуването му от сцената на „Франкофоли“ в Ла Рошел са пяли най-големите световни френски звезди – Шарл Азнавур, Джони Холидей, Патрисия Каас, Силви Вартан, Ванеса Паради, както и превърналите се днес  в идоли за феновете ЗАЗ, Мика, ДЖ Снейк, Имани, Шарлот Гейнсбург, Давид Гета... Никола Груев-Kottarashky е от изключително интересните фигури в  съвременната българска музика. Издава го берлинският лейбъл Asphalt Tango. Той смесва елементи от фолклор с рок, фънк, блус, джаз, електорнна музика. Стилът му е абсолютно разпознаваем,  а на парчетата му танцуват в клубове по цял свят. „Франкофоли“ възстановява своето провеждане в България през 2015-а след 20-годишно прекъсване. Петото му издание в Благоевград е на 21 и 22 юни с концерти на френската поп звезда  Кенджи Жирак, една от най-актуалните американски изпълнителки LP, френската електро-суинг банда „Караван палас“, Дан Балан и румънските звезди от „Моранди“.  Фото: Димитър Караниколов", "date": "2019.05.21", "title": "„Котарашки“ с концерт на 14 юли в Ла Рошел"}
{"url": "https://standartnews.com/regionalni/tsigani-okupirakha-obshchinata-v-burgas-392609.html", "text": "  Няколкостотин души от ромския кв. \"Победа\" в Бургас се изсипаха тази сутрин пред общината. С викове и \"Искаме си водата\" и \"Оставка\"  те настояват до края на деня да им бъде пусната питейната вода. Водоснабядавенто в махалата е било спряно, тъй като дълговете на циганите към ВиК  са надхвърлили  над 100 хил. лева, а те нямат никакво намерение да ги платят. Стана ясно, че организатори на протеста са ромските лидери Йордан Фратев и Румен Чолаков.  \r\n Малко след 10 ч. при протестиращите е  слязъл бургаският кмет Димитър Николов и им дал да разберат, че този път отстъпки няма да има.  \r\n\"Няма да ме уплашите, не съм кмет на един ден\", заявил Николов на разярените цигани, твърди Флагман.бг. \r\n  Протестът продължава и в този час.  \r\nФото: Радио Бургас", "date": "2019.05.21", "title": "Цигани окупираха общината в Бургас"}
{"url": "https://standartnews.com/regionalni/priklyuchi-festivalt-tara-ra-bumbiya-392608.html", "text": "С бурни аплодисменти, публика на крака и много вдъхновение приключи  седмото издание на театралния фестивал „Тара-ра-бумбия“. Територия за млад театър бе официално закрит от заместник–кмета на община Благоевград Христина Шопова. „След 11-дневния маратон и тези 22 спектакъла, които Ви предоставихме, със сигурност се убедихте, че младите са голяма надежда за България и аз съм сигурна, че българският театър го чакат много добри мигове. Тази година посветихме седмото издание на фестивала на театралната памет и  100-годишнината на Драматичен театър „Никола Вапцаров”,  който в момента има млад и амбициозен директор в лицето на Маргарита Мачева. Пожелавам ѝ смелост, сила и удържане на професионализма на високо ниво!“, каза зам.-кметът. Изключителната актриса Жанет Керанова получи стилен букет от заместник-кмета Шопова, по повод рождения ѝ ден. След края на представлението бяха поднесени и кошници цветя от името на  министъра на културата Боил Банов, кмета на община Благоевград д-р Атанас Камбитов и от Общински Куклен театър- Благоевград. Последното представление  на сцената на ДТ „Никола Вапцаров“ в рамките на фестивала „Тара-ра-бумбия“ бе постановката „Под манастирската лоза“ по Елин Пелин. Режисьор на спектакъла е Калин Ангелов, за сценографията и костюмите се бе погрижил Никола Налбантов, а за музиката Мартин Каров. На сцената се превъплатиха актьорите Албена Чобанова, Аладин Алиибрахим, Александър Митев, Андраш Кончалиев, Кънчо Кънев, Мариана Бонева, Мартин Лазаревски и Пепа Манева. С играта си те докоснаха публиката и пресъздадоха произведението на Елин Пелин по необикновен и запомнящ се начин.", "date": "2019.05.21", "title": "Приключи фестивалът „Тара-ра-бумбия”"}
{"url": "https://standartnews.com/regionalni/izlozhba-zhivi-tropicheski-peperudi-v-blagoevgrad-392607.html", "text": "За първи път в Благоевград бе открита Пеперудена стая. Тя бе открита от зам.-кмета Христина Шопова, която благодари за прекрасната идея. „Благоевград се нареди до други два града, така че сме в Топ 3 и това ни прави горди, че имаме нещо ново и различно. Благодаря на целия екип на Регионалния исторически музей за това, че с много работа отваря вратите към всички” каза при откриването Христина Шопова. Изложбата се намира в Регионалния исторически музей  и ще бъде достъпна за жителите и гостите на града до 20 юни 2019 г. В рамките на месец посетителите на музея ще имат невероятната възможност да се насладят на над 100 вида от най-красивите и атрактивни насекоми на Земята. Експерти създават условия, които в максимална степен пресъздават естествената им среда на живот. Тя включва тропическа растителност, висока влажност и подходяща температура. Тропическите създания идват от различни краища на света. Благоевград е третият град в страната, в който се реализира такава изложба. От Регионалния исторически музей са подготвили тематични занимания за децата на Благоевград, сред които изработване на магнити под формата на пеперуди, картички, рисунки и други. С изработените артикули децата може да участват в изложбата.", "date": "2019.05.21", "title": "Изложба „Живи тропически пеперуди” в Благоевград"}
{"url": "https://standartnews.com/regionalni/otbelyazvat-180-g-na-vzaimnoto-uchilishche-vv-v-trnovo-392617.html", "text": "училище” на деца от заабавачката ще бъдат отбелязяни 180 години от откриването на взаимно училище към църквата „Св. Никола” във Велико Търново. Възстановката,  която ще бъде ден преди 24 май, е по инициатива на регионалния исторически музей в старопрестолния град. \r\n Децата ще се потопят в обстановката на училищата в миналото в бившия конак - сега музей „Възраждане и Учредително събрание”. Те ще седнат на стари чинове и ще пишат с пръчици в  дървени сандъчета с пясък и на малки, черни дъсчици с калеми. Ще ползват и учебни помагала от Възраждането - „Древная история” (1753 г.), „Рибен буквар” (1847 г.), „Учебник по православен християнски катехизис” (1890 г.), „Неделник” на Софроний Врачански (1806 г.) и др. Накрая всяко дете ще получи като награда и поощрение „медал”, по подобие на тези давани във взаимните училища за добро поведение. \r\n  Килийното и светско образование са важна част от борбата на българския народ за църковна и политическа самостоятелност, те са единствената институция, която възниква и се развива без намеса на османската власт, припомнят организаторите на възстановката. \r\n ", "date": "2019.05.21", "title": "Отбелязват 180 г. на взаимното училище във В. Търново"}
{"url": "https://standartnews.com/svyat/es-zabrani-plastmasovite-pribori-392671.html", "text": "С ъветът на ЕС прие във вторник амбициозни мерки, предложени от Европейската комисия по отношение на пластмасовите продукти за еднократна употреба. Целта е да се ограничи замърсяването на водните басейни с пластмасови отпадъци. Когато алтернативите са достъпни, пластмасовите продукти за еднократна употреба ще бъдат забранени на пазара. Това се отнася за приборите за хранене, чиниите и сламките. За други продукти акцентът е върху ограничаването на тяхното използване чрез национално намаляване на потреблението. Първият вицепрезидент на Европейската комисия Франс Тимерманс, отговорен за устойчивото развитие, коментира, че забраната е резултат от спешна нужда за действия срещу замърсяването с пластмасови отпадъци. „Съществува нарастващо чувство за неотложност в европейското общество да направи каквото е необходимо, за да спре замърсяването с пластмаси в нашите океани. Европейският съюз отговаря на този ясен призив на нашите граждани. Ние предприехме амбициозни стъпки, като ще въведем конкретни мерки за намаляване на използването на пластмаси за еднократна употреба. Новите правила, приети днес, ще ни помогнат да защитим здравето на европейците и природата ни, като същевременно насърчаваме по-устойчиво производство и потребление. Всички се гордеем, че Европа поставя нови и амбициозни стандарти, проправяйки пътя за останалия свят”. Новите правила са пропорционални и пригодени за постигане на най-добри резултати. Това означава, че за различните продукти ще се прилагат различни мерки. Забранява се изцяло употребата на редица продукти за еднократна употреба, изработени от пластмаса, за които съществуват алтернативи на пазара: клечки за уши, прибори за хранене, чинии, сламки, бъркалки, пръчки за балони, както и чаши, контейнери за храна и напитки, направени от експандиран полистирен и всички продукти, изработени от окси-разградима пластмаса. Въвеждат се мерки за намаляване на потреблението на хранителни контейнери и чаши за напитки, изработени от пластмаса, както и специфично маркиране и етикетиране на определени продукти. Приемат се разширени схеми за отговорност на производителите, покриващи разходите за почистване на отпадъци, прилагани към продукти като филтри за тютюн и риболовни принадлежности. Освен това се приема цел за разделно събиране на 90% за пластмасовите бутилки до 2029 г. (77% до 2025 г.) и се въвеждат проектни изисквания капачките да са свързани с бутилките. Също така до 2025 г. 25% от пластмасата в бутилките трябва да е рециклирана. Днешното решение на Съвета на ЕС ще бъде последвано от публикуването на текстовете в Официалния вестник на Европейския съюз. Директивата ще влезе в сила 20 дни след публикуването. След това държавите-членки ще разполагат с две години, за да транспонират новите правила в националното си законодателство.", "date": "2019.05.21", "title": "ЕС забрани пластмасовите прибори"}
{"url": "https://standartnews.com/svyat/sashch-otpuskat-primkata-okolo-khuauey-392601.html", "text": "Американското правителство смекчи някои ограничения, наложени на китайската компания \"Хуауей\", предаде Ройтерс. Търговското министерство на САЩ създаде временен общ лиценз, с който възстановява възможността на \"Хуавей\" да поддържа съществуващите мрежи и да предоставя актуализации на софтуера на съществуващите мобилни устройства на компанията. Лицензът, който ще е в сила 90 дни, смекчава ограниченията, наложени на \"Хуавей\" от САЩ за купуване на американски стоки, за да се помогне на съществуващите клиенти.", "date": "2019.05.21", "title": "САЩ отпускат примката около Хуауей"}
{"url": "https://standartnews.com/regionalni/bezplatni-izsledvaniya-za-600-zhiteli-na-momchilgrad-392623.html", "text": "В масовите изследвания ще бъдат обхванати жени и мъже на различни възрасти в община Момчилград. Безплатните прегледи ще се проведат в края на това лято. „Целта е да се направи база данни и анализ на резултатите, за да се види каква е заболеваемостта и от какви болести страдат жителите на района”, обясни пред лекари и медицински сестри кметът на община Момчилград Сунай Хасан. На включените в прегледите жители на родопската община ще бъде направена пълна кръвна картина, изследвания на щитовидната жлеза, кръвната захар, туморни маркери. \r\n      \r\nМасовите изследвания са част от проект, в рамките на който вече е извършен ремонт на фоайетата, стълбищата и смяна на асансьора в МБАЛ „Д-р Сергей Ростовцев\" в Момчилград. Лечебното заведение вече е оборудвано с нов многофункционален ултразвуков апарат, анестезиологичен апарат със съвместими газов анализатор и пациентен монитор, система за дигитализация на рентгенови изследвания и 3 компютъра. При срещата с медиците кметът Сунай Хасан подчерта, че в общинската болница има добри битови условия, също оборудването по всички клинични пътеки, по които се работи, е напълно ново, но остава проблемът с медицинските кадри, както е в цялата страна.  ", "date": "2019.05.21", "title": "Безплатни изследвания за 600 жители на Момчилград"}
{"url": "https://standartnews.com/svyat/pravyat-evropeyska-operatsionna-sistema-za-khuauey-392612.html", "text": "Търговското министерство на САЩ създаде временен общ лиценз, с който възстановява възможността на \"Хуауей\" да поддържа съществуващите мрежи и да предоставя актуализации на софтуера на съществуващите мобилни устройства на компанията. Това обаче няма да реши проблемите на потребителите на смартфони и други мобилни устройства на компанията, която загубва правата от „Гугъл“ да ползва системата „Андроид“. „Хуауей“ има известен запас от американски чипове, технологии и лиценз за устройствата, ползващи операционната система „Андроид“ на „Гугъл“, но проблемът е оттук-нататък как компанията ще развива своите европейски и световни пазари. От фирмата-производител загатнаха още през март, тъй като тази забрана бе очаквана, че може да започнат разработката на своя собствена операционна система – алтернативна на „Андроид“ на „Гугъл“. Или пък използвайки отворения код на „Андроид“ да използват приложения, които не са на „Гугъл“ – т.е. не Play Store например. Преди няколко месеца е обсъждано партньорство с френски стартъп, който да предостави алтернативна интернет търсачка, а финландска компания говори дори за разработването на европейска операционна система, която да бъде приложена в тези следващи модели телефони. Нормално е потребителите, включително в България, да изпитват притеснения за бъдещето използване на своите „Хуауей“ мобилни устройства по отношение на услугите на „Гугъл“ след ограниченията, които обяви американската компания, заяви пред БНР Мариана Трифонова от Института за икономическа политика. В България „Хуауей“ регистрира много бързо покачване на пазарния дял, а и в Европа, в резултат на което българските и европейските потребители ще бъдат неблагоприятно засегнати, каза Трифонова. В същото време тя отбеляза, че решението на Министерството на търговията на САЩ, което издаде 90-дневен лиценз, позволяващ на „Хуауей“ да обслужва мрежите и обновява програмното обезпечение на мобилните ѝ устройства, цели смекчаване на негативните ефекти върху потребителите и компаниите, използващи технологии на китайския гигант. „Моето разбиране е, че към този момент, устройствата, които са закупени, ще функционират и ще продължат ъпдейтите (на софтуера – бел.ред.). Проблемът е по-скоро по отношение на новите устройства, които предстои да навлязат на пазара“, посочи Трифонова. Трифонова се съгласи, че проблемите на „Хуауей“ са само част от продължаващия търговски спор между САЩ и Китай. „Съвсем естествено е той да се прехвърли на технологичното поле… както при повечето търговски спорове в един глобализиран свят, губещите са много. И в този случай целият свят ще бъде засегнат по един или друг начин негативно, включително потребителите в Европа“, каза тя.", "date": "2019.05.21", "title": "Правят европейска операционна система за Хуауей?"}
{"url": "https://standartnews.com/kultura/prodadokha-zaeka-na-dzhef-kuns-za-91-miliona-dolara-392669.html", "text": "Джеф Кунс, бившият съпруг на Чичолина, отново стана най-скъпият съвременен художник. Скулптурата му от неръждаема стомана „Заек” бе продадена от „Кристис“ за 91 милиона долара. Първоначалната продажна цена на \"Заек\" е била  80 милиона, но след като комисионните и таксите бяха добавени, крайната сума нарасна до 91, 075 милиона долара. Пластиката е придобита  от търговец на изкуство за неговия клиент Боб Мнучин - баща на министъра на финансите на САЩ Стивън Мнучин. Блестящият сребърен заек, изработен от неръждаема стомана, несъмнено бе главният герой на вечерта. Това произведение - както и още други десетина, идват от колекцията на вече покойния медиен магнат Сай Нюхаус, собственик на издателството Condé Nast. Известно е, че Кунс е направил четири варианта на тази скулптура, а това е била последната, останала в частна колекция. Вечерните търгове за следвоенното и съвременното изкуство на аукционната къща в Ню Йорк й донесоха 538,9 милиона долара, а Джеф Кунс детронира Дейвид Хокни. Всъщност той се завърна на върха, след като неговото \"Надуваемо куче (оранжево)\" в продължение на пет години държеше рекорда, постигнат на търг за жив художник. Това се случи през 2013-а, когато кучето смени собственика си срещу 58, 4 милиона долара. Друг успех на вечерния търг в „Кристис“ е картината на Робърт Раушенберг от 1964-а  „Buffalo II“ от колекцията на Робърт и Беатрис Майер, продадена за 88 милиона долара. По-голяма част от произведението, изработено с техниката „печат върху коприна“, е създадена скоро след убийството на американския президент Джон Кенеди, който е изобразен върху него. Художественият консултант Грейс Лий твърди, че цената на произведенията на Раушенберг все още не е достигнала своя максимум и растежът й е неизбежен. \"Фактът, че цените на Раушенберг са много по-ниски, отколкото на Джаспър Джоунс и Сай Тумболи, противоречи на здравия разум - влиянието на Раушенберг върху съвременното световно изкуство, особено в Китай или Латинска Америка, е много по-голямо\", отбелязва тя.   Традиционно търсени са произведенията на Анди Уорхол „Двоен Елвис“ (1963), продадена за 53 милиона долара, както и синият портрет на Елизабет Тейлър за 19, 3 милиона долара. Още едно произведение от колекцията на Сай Нюхаус,  „Малък електрически стол“, е продадено за 8,2 милиона долара на дилъра Брет Горви от галерия „Levz Gorvy”. Бронзовият „Паяк“ (1997) на Луиз Буржоа бе продаден за 32 милиона долара - сега тя е най-скъпата й творба, продадена на публичен търг, а също и най-скъпото произведение на скулптор-жена. Последният акорд на вечерния търг бе ожесточена борба, която се разгърна за последния лот - “Градина” на Джонас Ууд. Приходът от продажбата трябва да отидат в Световната организация за опазване на дивата природа (Global Wildlife Conservation, GWC). Крайният резултат многократно надвиши оценката от 700 хиляди – „Градина“ бе продадена за 4, 9 милиона.", "date": "2019.05.21", "title": "Продадоха заека на Джеф Кунс за 91 милиона долара"}
{"url": "https://standartnews.com/kultura/luvra-dogovarya-zaemki-zaradi-leonardo-392667.html", "text": "Грандиозните изложби винаги включват трудни преговори за осигуряване на артефакти, докато музейните съкровища се използват като инструменти за други договорки. Но те рядко се превръщат в сцена на дипломатически драми - като тези около експозицията \"Леонардо да Винчи\", планирана от Лувъра в Париж за 500 години от смъртта на гения. Юбилеят е във фокуса на  много събития в цяла Европа, но това на френския музей е най-очакваното. Благодарение на крал Франсоа I, който кани художника във Франция, в Лувъра има пет от картините на ренесансовия енциклопедист. „Мона Лиза“ (1503) не може да бъде преместена в друга зала, но кураторът на изложбата Винсент Делиевин възнамерява да покаже осем или девет картини - около половината от малкото оцеляло творчество на Леонардо. Сред основните очаквания е „Спасителят на света“ (около 1500 г.), който Лувъра иска от Абу Даби. Но дали спорната картина ще се появи, все още предстои да бъде потвърдено. Плановете на Лувъра Абу Даби да покаже творбата бяха отменени през септември миналата година. Оттогава музеят отказва да коментира, посочвайки, че работата принадлежи на Министерството на културата и туризма. Спекулира се (без никакви доказателства), че панелът може да е повреден или че в „Кристис“, откъдето са продали картината през 2017-а за 450 милиона долара, все още не са получили пълното плащане. Това обаче не е единственият проблем за за куратора на Лувъра. На 28 февруари френският министър на културата Франк Рийстер пътува до Милано, за да обсъди италианските „заемки“ за изложбата със своя колега Алберто Бонисоли. След като италианското правителство първоначално заплаши да блокира акцията, Бонисоли призна, че е \"готов да помогне на Франция\". Още повече, че Лувърът е бил щедър в миналото – например с „Милан Фероние“ (1495-99) и „Свети Йоан Кръстител“ (1513-16) за Миланското изложение 2015-а. Педстои също толкова мащабна експозиция, планирана за годишнината от смъртта на Рафаел през 2020-а в Рим. Лувъра започна да иска „заеми“ още през 2015-а: предимно рисунки, които вече са осигурени от Венеция, Рим, Торино и Парма, включително \"Ла Скаглипата\" (глава на жена) (около 1508) от Galeria Nazionale. Венеция се съгласи да отпусне няколко произведения, но очевидно е запазила позицията си за неприкосновеност на емблематичния Витрувиански човек (1490). Главното предизвикателство е във Флоренция, където директорът на „Уфици“ Ейке Шмид заплаши публично да подаде оставка, ако неговият музей предостави исканото. Освен „Кръщението на Христос“ (около 1475), което се приписва както на Верокио, така и на Леонардо, галерията притежава първата известна рисунка, подписана и датирана от художника, „Гледка към Арно“, и най-важното – „Благовещение“ (1472). Други важни творби са били поискани от Ермитажа, но Лувъра остава предпазлив относно отговора. Очакват се заемки от Ватикана, кралската колекция на Англия, Австрия и Германия. От съображения за сигурност монументални композиции на дърво - като „Дева на скалите“ (1491-1508) от Националната галерия на Лондон, няма как да бъдат пренасяни. Изложбата в Лувъра обаче може да включва редица панели, дело на ученици на Леонардо.", "date": "2019.05.21", "title": "Лувъра договаря заемки заради Леонардо"}
{"url": "https://standartnews.com/svyat/namerikha-3-zaveshchaniya-na-areta-franklin-392634.html", "text": "Три саморъчно написани завещания бяха намерени в дома на Арета Франклин, едното от които под възглавници във всекидневната й. Последното е от март 2014 г. То разпределя богатството на Кралицата на соул музиката сред членове на семейството й. Някои от писанията са изключително трудни за разчитане, по четирите страници има задраскани думи и фрази в полетата. Намерено е в тетрадка под възглавници на канапе. Арета Франклин почина на 76 г. през август миналата година от рак на панкреаса. Тогава не беше намерено завещание. И трите саморъчни версии са открити този месец. Другите две завещания са стояли в заключен шкаф, ключът за който е намерен чак сега. Те са от 2010 г. Дейвид Бенет, който 40 години е адвокат на Арета Франклин, е регистрирал завещанията. Той каза, че ги е показал на четиримата синове на певицата и на техни адвокати, но не е постигнато споразумение кое от тях да бъде признато за валидно. Двама от синовете й не са съгласни със завещанията. Според законите на щата Мичиган, където почина Арета Франклин, състоянието й се поделя поравно между синовете й.", "date": "2019.05.21", "title": "Намериха 3 завещания на Арета Франклин"}
{"url": "https://standartnews.com/svyat/yaponskiyat-imperator-posadi-ritualno-oriz-392629.html", "text": "126-ят император на Япония спази традицията за засаждане на ориз, която е започната от неговия дядо импертор Шова. Оттогава саденето се е превърнало в официален ритуал, който се провежда всяка година и по едно и също време. Бащата на Нарухито, който абдикира миналия месец, също спазваше традицията, докато беше на престола. Императорът постави сам всичките 100 млади стръкчета, като на всяко едно от тях беше обърнато специално внимание. Стръкчетата са пораснали оризови семена, които предишният император пося миналия месец. Императорската домакинска агенция сподели, че семената са били отгледани със специални грижи и са пораснали до 25 сантиметра. Оризовите плантации ще бъдат жънати през есента и ще бъдат ползвани по време на ритуални церемонии в три светилища.", "date": "2019.05.21", "title": "Японският император посади ритуално ориз"}
{"url": "https://standartnews.com/svyat/grmnakha-23-godishen-dzhendr-v-sashch-392621.html", "text": "По информация на полицейските власти безжизненото ѝ тяло е било намерено рано сутринта в събота и идентифицирано на следващия ден. Медиите в САЩ припомнят, че месец по-рано Букър е била пребита заради участието си в лека катастрофа в Далас, в резултат на което е бил задържан един мъж. Според дотук изнесената информация полицията не намира връзка между инцидента от изминалия месец и трагичния случай от събота.  ", "date": "2019.05.21", "title": "Гръмнаха 23-годишен джендър в САЩ"}
{"url": "https://www.standartnews.com/sport/sestri-stoevi-otkazakha-da-igrayat-za-blgariya-392645.html", "text": "Една от най-успешните двойки в световния бадминтон и шампионки от Европейските игри в Баку Габриела и Стефани Стоеви повече няма да играят за България!  Двете сестри обявиха тежкото си решение във Facebook като причината се крие в отношението към тях от страна на Българската федерация по бадминтон и в частност нейният президент Володя Златев. Според сестри Стоеви Златев и ръководството на федерацията извършват престъпления като нарочно не им дават суми за подготовка, предвидени именно за двете ни шампионки. \"Ще се откажем от нашите мечти (Европейските игри, Световно първенство и Олимпиада), защото не искаме повече да бъдем унижавани. Унижавани са и нашите родители. Бадминтонът е нашата работа, нашия живот и това решение въпреки, че е изключително тежко, може би единственото възможно. Ще има хора, които ще кажат, че сме предатели и изоставяме нашата страна, но това не е така. България винаги ще бъде нашата страна, нашият дом и винаги ще сме благодарни за невероятната подкрепа, която получавахме, но трябва да разберете, че ако не се откажем сега и не бъдем чути, много други спортисти ще бъдат на нашето място\", пишат сестри Стоеви. Скъпи приятели, От много години и въпреки огромните трудности, които срещаме ние тренираме и работим усърдно, за да може да популяризираме бадминтона в България, както и да покажем на целия свят, че две българки могат да бъдат голяма сила в елита на бадминтона. Ние живеем и тренираме във Франция, далеч от нашите родители, приятели и колеги, за да се подготвяме максимално добре. През годините изтърпяхме огромни лишения, които не трябва да изпитва никой атлет, а още по-малко елитен шампион. През последните години постигнахме много и с малкото, което получавахме. Искаме да информираме всички вас, че взехме много трудно решение за нас и за нашето бъдеще, но не можем повече да мълчим и да се преструваме, че всичко е наред. Всички знаете, че тази година има Европейски игри, Световното първенство и квалификационен цикъл за Олимпиадата през 2020. Искаме да ви информираме, че от няколко години ние, нашите родители и треньора ни се сблъскваме с непосилни за нас проблеми, които ни причинява „Българска Федерация Бадминтон“, но през последната година нещата станаха крайно нелицеприятни и нетърпими и ние се предаваме. Борихме се, опитвахме се да популяризираме бадминтона, успяхме да докажем, че България може да бъде голяма сила в бадминтона на жени-двойки и накрая председателят на българска федерация по Бадминтон г-н Володя Златев ни каза, че ние нямаме предвиден бюджет и не ни се полагат никакви средства за подготовка-нещо което в последствие се оказа лъжа и лично министър Красен Кралев потвърди пред нас, че това не е истина. Обидно е председателят на федерацията ти да каже, че единствената Европейска титла в историята на българския бадминтон-нашата се сравнява с републиканска титла и, че бюджетът, който е целеви и ни се полага заради успехите ни през изминалата 2018г се дава на други състезатели. Проблемът в никакъв случай не е само с финансирането. Ние сме се справяли винаги, с това което имаме. Проблемът е в цялостното отношението на „Българска Федерация Бадминтон“ и особено на г-н Володя Златев към нас през последните години и особено през последната година. Изключителна арогантност, пренебрежение и откровена неприязън. Това отношение е причината за нашето решение и за настоящото обръщение. \r\nКрайно несправедливо е бюджетът, който Министерство на Спорта е изплатил на „Българска Федерация Бадминтон“ за нашата подготовка да изчезва, незнайно къде и на нас да се казва, че нямаме предвиден бюджет. Несправедливо е след толкова много резултати, ние да продължаваме да си финансираме сами турнирите в Европа и в Азия при положение, че министерство на спорта е предвидило и изплатило бюджет за нашата подготовка на „Българска Федерация Бадминтон“. Не е честно да отказваш да говориш с родителите ни, защото не си признавал пълномощното, което сме им дали за валидно. И точно заради това неуважение и тази гавра с нас, която продължи достатъчно дълго време, ние взехме трудното решение, че няма да се състезаваме под българския флаг от тук насетне. Ще се откажем от нашите мечти ( Европейските игри , Световно първенство и Олимпиада ), защото не искаме повече да бъдем унижавани. Унижавани са и нашите родители. Бадминтонът е нашата работа, нашия живот и това решение въпреки, че е изключително тежко, може би единственото възможно. Ще има хора, които ще кажат, че сме предатели и изоставяме нашата страна, но това не е така. България винаги ще бъде нашата страна, нашият дом и винаги ще сме благодарни за невероятната подкрепа, която получавахме, но трябва да разберете, че ако не се откажем сега и не бъдем чути, много други спортисти ще бъдат на нашето място. Благодарим на министерство на спорта и на министър Красен Кралев за подкрепата през годините. Искаме да ви информираме, че сме упълномощили адвокат, който е подал сигнал в прокуратурата относно конкретни факти и действия на лица от „Българска Федерация Бадминтон“, които по оценка на нашия адвокат съставляват престъпления. За последното миналата седмица сме уведомили лично министър Красен Кралев и очакваме Министерство на спорта да окаже пълно съдействие на компетентните органи. \r\nГр.София С уважение:  \r\nГабриела и Стефани Стоеви 21.05.2019", "date": "2019.05.21", "title": "Сестри Стоеви отказаха да играят за България"}
{"url": "https://www.standartnews.com/svyat/roditelite-na-lauda-ne-iskali-da-e-pilot-392640.html", "text": "Андреас Николаус „Ники“ Лауда e австрийски състезател от Формула 1, професионален пилот и предприемач. Роден е на 22 февруари 1949 година, във Виена, Австрия. Световният шампион от Formula 1 Ники Лауда почина на 70-годишна възраст днес сутринта, съобщиха информационните агенции. Новината бе потвърдена от семейството му. Австриецът си отиде 3 месеца след трансплантация на бял дроб и тежко възстановяване. През последните си седмици той отново влиза в болница. Здравословните проблеми на Лауда започват след катастрофата на пистата \"Нюрбургринг\" по време на състезание през 1976 година. Тогава той получава тежки изгаряния на кожата и увреждане на белите дробове. Лауда участва в състезания от 1971 до 1979 и от 1982 до 1985. Има 172 старта, от които 54 са били с подиум, а 25 са завършили с победа. На 1 август 1976 Лауда катастрофира на пистата Нюрбургринг и бива блокиран в горящия си автомобил. Той е спасен от трима други пилоти и въпреки че веднага след катастрофата е в съзнание и може да стои прав, впоследствие изпада в кома. Ники Лауда получава тежки изгаряния на кожата и белите дробове, но въпреки това се завръща на пистата шест седмици след катастрофата си. Той е собственик на авиокомпаниите Lauda Air и NIKI. Ники Лауда се превърна в митологичен пилот в най-бързата надпревара. Ники произлиза от голяма буржоазна австрийска фамилия. Родителите му гледат с лошо око неговата ранна страст към спортните автомобили. Младият австриец рано къса „пъпната връв\" с родителите, за да трасира свой път в любимото си занимание. Първоначално се занимава с най-различни работи, за да вкарва финанси за начинанието, по което поема. Даже започва да взима заеми от австрийски банки. През 1971 година дебютира във Формула 1, след като сам си купува един скромен модел на Марч. След това отново със солиден заем успява да участва в надпреварата през 1972 година. След като изминава годината в пълна анонимност, през 1973 година успява да се включи в екипа на БРМ. Той успява да убеди работодателя си, че зад него има солиден спонсор, който му е обещал солидна сума, но ще може да плати в хода на шампионата. По средата на сезона обаче нещата се развиват така, че Лауда е притиснат до гърлото. Ники не успява да спечели нищо в състезанията. От друга страна е с малки доходи в туризма и осигуряването. По този начин пилотът е натрупал солидна доза дългове. Тъкмо вече Лауда се чуди какво да прави, когато спасението идва по време на Гран при на Монако през 1973 година. В един момент австриецът успява да заеме трета позиция пред ферарито на Джаки Икс. Въпреки че след това напуска състезанието, Ники успява да промени статута си - от пилот, който трябва да си плаща, става известен състезател, на когото плащат. Ферари го привлича в края на годината след успех на пистата „Нюрбургринг\". Даже по телевизията собственикът Енцо Ферари заявява, че още на обиколката на Монако е почувствал сантименти към Ники Лауда. През 1974 година Лауда е колеблив в представянето си. Той е бърз, но допуска грешки заради липса на опит. За сметка на това през 1975 г. успява да съчетае бързина и зрялост. Излиза му прякор - Компютъра. Същата година взима своята първа световна титла. Извън шампионата печели британския трофей БРДС. През 1976 година Лауда тръгва към нова доминация, но кариерата му претърпява обрат на 1 август 1976 година на... „Нюрбургринг\". Тръгва с гуми за дъжд, но спира в бокса, за да сложи сликове. Във втория етап в бързата лява отсечка преди завоя на Бергверк губи контрол над колата по причини, неизяснени и днес. Болидът се удря във външната страна на пистата, преди да се отбие и се върне в средата. След това колата е понесена от други състезатели с голяма скорост. От първоначалния сблъсък каската на Лауда изхвърча, а болидът лумва в пламъци. В полусъзнание и обхванат от пламъците, Лауда е измъкнат от колата от Артуро Мерцарио. Помагат му Брет Лунгер, Ги Едуардс и Харалд Ертл. След това Лауда е транспортиран в болницата в Аденау. Той има тежки изгаряния по лицето. Но лекарите са силно разтревожени за дробовете му, тъй като Лауда се е нагълтал с изключително токсични бензинови пари и има затруднено дишане.  Състоянието му е толкова критично, че дори викат свещеник, който да произнесе до леглото му последна молитва. И въпреки всичко, което го сполетява, едва шест седмици по-късно, когато раните по лицето му още на са зараснали, Лауда завършва на четвърто място в обиколката на Италия. Временната му липса дава предимство на неговия приятел и съперник Джеймс Хънт, който го застига в челото на класирането. В навечерието на последната надпревара в Япония Лауда е само на една точка пред Хънт.  Но тъй като вали из ведро на пистата „Фуджи\", Ники Лауда  юдоброволно се отказва преди края и по този начин дарява титлата на Хънт. Решението на Лауда разделя наблюдателите. Някои виждат сила на характера у австриеца, други, включително и хора от \"Ферари\", смятат, че Лауда не се е оправил от инцидента и е загубил качествата си да се състезава на високо ниво. През 1977 година Лауда е понижен като втори, а негов съотборник е Карлос Рьотеман. В една невероятна конкуренция обаче Лауда успява да затвори устите на всички скептици по отношение на него и доминира над Рьотеман, а накрая взима и втората си световна титла. За капак преди края на годината тряска вратата на Ферари. През 1978 година Лауда се присъединява към тима на Брабам, ръководен от Бърни Екълстоун. Въпреки двете победи, особено тази в Швеция с прословутата модифицирана Брабам , Лауда не може да задържи титлата си. През 1979 година в Канада Лауда изведнъж обявява, че ще сложи край на кариерата си. Иска да се отдаде на авиокомпанията си \"Лауда Еър\". След като почти две години е извън пистите, Лауда се завръща през 1981 за Гран при на Австрия. Но вече в ролята на консултант на една телевизия. Впоследствие установява контакти с Макларън. Те го ангажират през 1982 година. Някои го иронизират, че се връща на пистата, защото са му нужни пари за авиокомпанията, която изпитва финансови затруднения. През 1984-а, въпреки присъствието на Ален Прост, Лауда със своята Макларън успява да спечели пет победи и съответно своята трета световна титла. Разликата пред Прост е само половин точка. Това всъщност се оказва най-малката разлика в историята на шампионата на Формула 1. През 1985 Лауда вече е демотивиран и успява да вземе само една победа - №25. Това се случва на пистата в „Зандвоорт\". Веднага след това Лауда окончателно слага край на кариерата си.  През 1992 година Ники е официален консултант на Ферари по личното искане на новия президент Лука ди Монтедземоло. Двамата се познават от първия период на Лауда във Ферари, когато Монтедземоло е спортен директор. Оттогава и датират топлите отношения и уважението между двамата. Говори се, че тъкмо Лауда има пръст „скудерията\" да ангажира състезателя Жан Тод през 1993 година.  В края на 1995 година австриецът напуска \"Ферари\". По-късно неговата авиокомпания е изкупена от Австрийските аеролинии. След 2000 година Ники е изтласкан извън този бизнес от новите собственици. Впоследствие отново се връща във Формулата при \"Ягуар Рейсинг\". Но след една година е освободен от ръководителите на \"Форд\". После става консултант в германската телевизия РТЛ. През 2003 година създава нова авиокомпания НИКИ. Синът му Матиас Лауда също се впуска в автомобилизма. Това бе Ники Лауда! - Световен шампион 1975,1977,1984; - 25 победи; - 420,5 точки; - 24 полпозишъни; - 25 най-бързи обиколки;", "date": "2019.05.21", "title": "Родителите на Лауда не искали да е пилот"}
{"url": "https://standartnews.com/regionalni/kamerna-opera-blagoevgrad-s-nov-kontsert-v-severna-makedoniya-392647.html", "text": "Голям концерт в навечерието на 24 май ще изнесе Камерна опера-Благоевград в град Делчево, Северна Македония по покана на кмета на града Горан Трайковски. Концертът е по повод честванията, посветени на светите братя Кирил и Методий и ще се състои на 23 май вечерта. Поканата си към Камерната опера кметът на град Делчево е отправил след впечатляващата изява на музикантите от Благоевград в Скопие на 4 май. Тогава българските творци се включиха в концерт по повод 116-годишнината от смъртта на Гоце Делчев, организиран от Международната Фондация за Сътрудничество и Културно Съревнование Гоце Делчев.  ", "date": "2019.05.21", "title": "Камерна опера-Благоевград с нов концерт в Северна Македония"}
{"url": "https://standartnews.com/sport/270-elitni-katerachi-pristigat-za-evropeyskata-kupa-v-sofiya-392635.html", "text": "270 са елитните катерачи, които ще участват в турнира за Европейската \r\nкупа по спортно катерене за юноши и девойки през този уикенд в София. \r\nНадпреварата в дисциплината боулдър са част от инициатива „София – \r\nевропейска столица на спорта“ и в тях ще участват и най-добрите \r\nбългарски състезатели, наред с представителите на 26 държави. \r\n„Тази година е по-особена за българската федерация, тъй като през есента \r\nще честваме 90 години от създаването й. В последно време записахме много \r\nсериозни постижения, включително и на олимпийските младежки игри в \r\nБуенос Айрес миналата година. Благодарим за помощта на Столична община, \r\nСофия – европейска столица на спорта и Министерството на младежта и \r\nспорта, които правят възможно организирането на подобен елитен турнир за \r\nтрета поредна година,“ каза на пресконференция днес Петко Тотев, \r\nпредседател на УС на БФ катерене и алпинизъм. \r\nИзпълнителният секретар на федерацията Дора Маринова допълни, че това е \r\nтрети последен кръг за Европейската купа в тази дисциплина и поради тази \r\nпричина интересът към състезанията е огромен. „Квалификациите са в \r\nсъбота, а в неделя от 10 ч. стартират финалите,“ каза още Маринова. \r\nТреньорът на националния отбор Станимир Желязков даде повече подробности \r\nза българските участници. „На старт ще застанат 17 наши представители, \r\nнадяваме се да имаме българи сред финалистите в неделя. Много разчитаме \r\nна Александра Тоткова, която е трета във временното класиране на нейната \r\nвъзрастова група. Имаме и други талантливи състезатели. За жалост \r\nнай-добрият ни катерач Петър Иванов – шести на олимпийските младежки \r\nигри в Буенос Айрес 2018 – се подготвя за кандидатстудентски изпити по \r\nмедицина и това наруши подготовката му през този сезон. Надявам се \r\nобаче, следващата година отново да е сред най-добрите в света,“ каза още \r\nЖелязков. \r\nНа срещата с медиите присъства и делегация на ACES EUROPE, Асоциацията \r\nна европейските градове и столици на спорта, която ще инспектира \r\nготовността на няколко български селища за получаване на титлата \r\n„Европейски град на спорта“. С приветствие към присъстващите в \r\nИнфоЦентър София 2018 се обърна членът на Управителния борд Винченцо \r\nЛупатели, който изтъкна огромната активност и иновативност на България в \r\nтози важен европейски проект. „България вече има 10 селища с титлата, \r\nутре и в четвъртък ще инспектираме съответно Пазарджик и Каварна. Всички \r\nтова е за жителите на тези градове и за това, да имат повече възможности \r\nза спорт и активен начин на живот. Благодаря на Анатоли Илиев и \r\nостаналите от неговия екип за всичко, което правят по инициативата,“ \r\nказа Винченцо Лупатели. \r\nТурнирът за Европейската купа по спортно катерене ще се състои на \r\nстените на Катерачен център Уолтопия в София Тех Парк. Четири водещи \r\nнации идват с пълни квоти състезател – Франция, Словения, Австрия и \r\nГермания, останалите също ще участват с елитните си катерачи.", "date": "2019.05.21", "title": "270 елитни катерачи пристигат за Европейската купа в София"}
{"url": "https://standartnews.com/sport/peti-poreden-final-v-nba-za-goldn-steyt-392605.html", "text": "Баскетболистите на Голдън Стейт се класираха на пети пореден финал в НБА на САЩ и Канада. Актуалните шампиони надиграха със 119:117 Портланд и спечелиха серията с категоричното 4:0. Много ценни отново за победителите бяха Стеф Къри и Деймънд Грийн, които направиха \"трипъл дабъл\". При успех на финала срещу победителя от двойката Милуоки - Торонто (2:1), \"войните\" може да спечелят трета поредна шампионска титла. Това за последно прави ЛА Лейкърс (2000-2002). фото ЕПА/БГНЕС", "date": "2019.05.21", "title": "Пети пореден финал в НБА за Голдън Стейт"}
{"url": "https://standartnews.com/sport/sestri-stoevi-otkazakha-da-igrayat-za-blgariya-392645.html", "text": "Една от най-успешните двойки в световния бадминтон и шампионки от Европейските игри в Баку Габриела и Стефани Стоеви повече няма да играят за България!  Двете сестри обявиха тежкото си решение във Facebook като причината се крие в отношението към тях от страна на Българската федерация по бадминтон и в частност нейният президент Володя Златев. Според сестри Стоеви Златев и ръководството на федерацията извършват престъпления като нарочно не им дават суми за подготовка, предвидени именно за двете ни шампионки. \"Ще се откажем от нашите мечти (Европейските игри, Световно първенство и Олимпиада), защото не искаме повече да бъдем унижавани. Унижавани са и нашите родители. Бадминтонът е нашата работа, нашия живот и това решение въпреки, че е изключително тежко, може би единственото възможно. Ще има хора, които ще кажат, че сме предатели и изоставяме нашата страна, но това не е така. България винаги ще бъде нашата страна, нашият дом и винаги ще сме благодарни за невероятната подкрепа, която получавахме, но трябва да разберете, че ако не се откажем сега и не бъдем чути, много други спортисти ще бъдат на нашето място\", пишат сестри Стоеви. Скъпи приятели, От много години и въпреки огромните трудности, които срещаме ние тренираме и работим усърдно, за да може да популяризираме бадминтона в България, както и да покажем на целия свят, че две българки могат да бъдат голяма сила в елита на бадминтона. Ние живеем и тренираме във Франция, далеч от нашите родители, приятели и колеги, за да се подготвяме максимално добре. През годините изтърпяхме огромни лишения, които не трябва да изпитва никой атлет, а още по-малко елитен шампион. През последните години постигнахме много и с малкото, което получавахме. Искаме да информираме всички вас, че взехме много трудно решение за нас и за нашето бъдеще, но не можем повече да мълчим и да се преструваме, че всичко е наред. Всички знаете, че тази година има Европейски игри, Световното първенство и квалификационен цикъл за Олимпиадата през 2020. Искаме да ви информираме, че от няколко години ние, нашите родители и треньора ни се сблъскваме с непосилни за нас проблеми, които ни причинява „Българска Федерация Бадминтон“, но през последната година нещата станаха крайно нелицеприятни и нетърпими и ние се предаваме. Борихме се, опитвахме се да популяризираме бадминтона, успяхме да докажем, че България може да бъде голяма сила в бадминтона на жени-двойки и накрая председателят на българска федерация по Бадминтон г-н Володя Златев ни каза, че ние нямаме предвиден бюджет и не ни се полагат никакви средства за подготовка-нещо което в последствие се оказа лъжа и лично министър Красен Кралев потвърди пред нас, че това не е истина. Обидно е председателят на федерацията ти да каже, че единствената Европейска титла в историята на българския бадминтон-нашата се сравнява с републиканска титла и, че бюджетът, който е целеви и ни се полага заради успехите ни през изминалата 2018г се дава на други състезатели. Проблемът в никакъв случай не е само с финансирането. Ние сме се справяли винаги, с това което имаме. Проблемът е в цялостното отношението на „Българска Федерация Бадминтон“ и особено на г-н Володя Златев към нас през последните години и особено през последната година. Изключителна арогантност, пренебрежение и откровена неприязън. Това отношение е причината за нашето решение и за настоящото обръщение. \r\nКрайно несправедливо е бюджетът, който Министерство на Спорта е изплатил на „Българска Федерация Бадминтон“ за нашата подготовка да изчезва, незнайно къде и на нас да се казва, че нямаме предвиден бюджет. Несправедливо е след толкова много резултати, ние да продължаваме да си финансираме сами турнирите в Европа и в Азия при положение, че министерство на спорта е предвидило и изплатило бюджет за нашата подготовка на „Българска Федерация Бадминтон“. Не е честно да отказваш да говориш с родителите ни, защото не си признавал пълномощното, което сме им дали за валидно. И точно заради това неуважение и тази гавра с нас, която продължи достатъчно дълго време, ние взехме трудното решение, че няма да се състезаваме под българския флаг от тук насетне. Ще се откажем от нашите мечти ( Европейските игри , Световно първенство и Олимпиада ), защото не искаме повече да бъдем унижавани. Унижавани са и нашите родители. Бадминтонът е нашата работа, нашия живот и това решение въпреки, че е изключително тежко, може би единственото възможно. Ще има хора, които ще кажат, че сме предатели и изоставяме нашата страна, но това не е така. България винаги ще бъде нашата страна, нашият дом и винаги ще сме благодарни за невероятната подкрепа, която получавахме, но трябва да разберете, че ако не се откажем сега и не бъдем чути, много други спортисти ще бъдат на нашето място. Благодарим на министерство на спорта и на министър Красен Кралев за подкрепата през годините. Искаме да ви информираме, че сме упълномощили адвокат, който е подал сигнал в прокуратурата относно конкретни факти и действия на лица от „Българска Федерация Бадминтон“, които по оценка на нашия адвокат съставляват престъпления. За последното миналата седмица сме уведомили лично министър Красен Кралев и очакваме Министерство на спорта да окаже пълно съдействие на компетентните органи. \r\nГр.София С уважение:  \r\nГабриела и Стефани Стоеви 21.05.2019", "date": "2019.05.21", "title": "Сестри Стоеви отказаха да играят за България"}
{"url": "https://standartnews.com/regionalni/nagradikha-uchenitsi-uchiteli-i-tvortsi-za-24-may-392650.html", "text": "По случай 24 май областният управител на Кърджали Никола Чанев връчи грамоти и награди на 22 ученици и 39 училищни директори и преподаватели от област Кърджали за постигнати високи резултати и достойно представяне в международни и национални конкурси, състезания и олимпиади. На церемонията бяха отличени и шестима изявени творци-художници, музиканти, актьори, музейни и читалищни деятели. „Вие сте онази движеща сила, която кара България да върви напред. Защото без нашите преподаватели, без тези хора, които се грижат за най-голямото богатство – нашите деца, България не би имала тези хубави резултати“, каза в своето приветствие областният управител  Никола Чанев. Той поздрави и абитуриентите като им пожела много нови житейски успехи. Благодари и на културните дейци за приноса им към културата в Кърджали.  ", "date": "2019.05.21", "title": "Наградиха ученици, учители и творци за 24 май"}
{"url": "https://standartnews.com/sport/slaviya-pobedi-etr-v-sofiya-392606.html", "text": "Футболистите на Славия победиха Етър (Велико Търново) с 1:0 в първа среща от плейофа за 7-то място в Първа професионална лига. Единственото попадение в мача отбеляза Георги Йомов в допълнителното време на първата част. Реваншът е на 23 май на стадион \"Ивайло\".", "date": "2019.05.21", "title": "Славия победи Етър в София"}
{"url": "https://standartnews.com/svyat/sashch-uvelichavat-voenniya-si-flot-392604.html", "text": "Администрацията на президента на САЩ Доналд Тръмп има намерение да доведе броя на бойните кораби във военноморските сили на страната до 355, предаде ТАСС. Това заяви вицепрезидентът на САЩ Майк Пенс пред военнослужещи във военна база в щата Флорида. „Президентът Тръмп призова за създаване на флот с повече от 350 кораба и тази задача се изпълнява. Ние ще взаимодействаме с конгреса и с лидерите на двете политически партии, за да може въоръжените сили на САЩ да са най-мощните в историята“, заяви Пенс.По неговите думи програмата за развитие на военноморските сили е най-крупната за последните 20 години. Вицепрезидентът на САЩ отбеляза, че администрацията на Тръмп има намерение да поиска средства, за да поддържа числеността на въоръжените сили на САЩ на равнище от два милиона военнослужещи, предаде агенция Фокус. По данни на организацията „Heritage Foundation“, в края на 2018 година в състава на военноморските сили на САЩ е имало 284 бойни кораба, което е с 12 бойни кораба повече, отколкото през 2017 година, допълва агенцията. \r\n ", "date": "2019.05.21", "title": "Тръмп  увеличава военния си флот"}
{"url": "https://www.standartnews.com/sport/dobromir-karamarinov-nachelo-na-otbora-na-evropa-392656.html", "text": "Първият вицепрезидент на Европейската атлетика Добромир Карамаринов получи поредното признание за работата си, като бе избран за водач на отбора на Европа в мача със САЩ, който ще се проведе на 9-10 септември в Минск (Блр). Решението за това бе взето на заседанието на  Изпълкома на ЕАА в Лозана. Сблъсъкът Европа - САЩ ще се проведе на реновирания 22-хиляден стадион \"Динамо\" и ще е последното голямо атлетическо събитие преди световното на открито в Доха (Катар) от 26 септември до 6 октомври. Очакванията на домакините са стадионът да бъде пълен до краен предел и в двата дни на състезанието, което ще се излъчва по телевизията в цяла Европа. За Карамаринов това е поредното назначение начело на европейския тим. През 2017-а той води отбора на Европа за Континенталната купа в Острава. Освен първи вице на ЕАА, Карамаринов е и председател на БФЛА и президент на Асоциацията на балканските атлетически федерации!", "date": "2019.05.21", "title": "Добромир Карамаринов начело на отбора на Европа"}
{"url": "https://www.standartnews.com/sport/ivet-lalova-e-chetvrta-na-200-m-v-nandzhin-392654.html", "text": "Водещата българска спринтьорка Ивет Лалова-Колио зае четвърто място на 200 м на турнира в Нанджин от сериите IAAF World Challenge. Примата ни бе втора до 180-ия метър и постигна резултат от 22,68 сек. Първа е двукратната олимпийска шампионка Илейн Томпсън (Ямайка) с 22,40 сек. От Нанджин Ивет се прибира за да участва на 25-26 май в Кастелон в клубната купа на Европа. Преди два дни Ивет победи на 200 м в Осака и покри норматив за световното в Доха 2019 и олимпийските игри в Токио 2020.", "date": "2019.05.21", "title": "Ивет Лалова е четвърта на 200 м в Нанджин"}
{"url": "https://www.standartnews.com/sport/adrian-andreev-shche-e-vtori-postaven-na-rolan-garos-392649.html", "text": "Българинът Адриан Андреев ще бъде втори поставен при последното си участие при юношите на Откритото първенство на Франция по тенис. Андреев е трети в световната ранглиста до 18 години, но лидерът в нея и шампион от миналата година Чун Син Цън от Тайван няма да участва в надпреварата в Париж от 2 до 8 юни, пише БНР. \r\nТака номер 1 на \"Ролан Гарос\" при юношите ще бъде Лоренцо Музети от Италия, 18-годишният Андреев е втори, а трети е Брандън Накашима (САЩ). Миналата година софиянецът стигна до трети кръг във френската столица. Най-доброто постижение на Адриан в Големия шлем е титлата на двойки от US Open през 2018 година заедно с британеца Матусевич. При девойките Даниела Димитрова има възможност да попадне в квалификациите на турнира в Париж.", "date": "2019.05.21", "title": "Адриан Андреев ще е втори поставен на \"Ролан Гарос\""}
{"url": "https://standartnews.com/sport/adrian-andreev-shche-e-vtori-postaven-na-rolan-garos-392649.html", "text": "Българинът Адриан Андреев ще бъде втори поставен при последното си участие при юношите на Откритото първенство на Франция по тенис. Андреев е трети в световната ранглиста до 18 години, но лидерът в нея и шампион от миналата година Чун Син Цън от Тайван няма да участва в надпреварата в Париж от 2 до 8 юни, пише БНР. \r\nТака номер 1 на \"Ролан Гарос\" при юношите ще бъде Лоренцо Музети от Италия, 18-годишният Андреев е втори, а трети е Брандън Накашима (САЩ). Миналата година софиянецът стигна до трети кръг във френската столица. Най-доброто постижение на Адриан в Големия шлем е титлата на двойки от US Open през 2018 година заедно с британеца Матусевич. При девойките Даниела Димитрова има възможност да попадне в квалификациите на турнира в Париж.", "date": "2019.05.21", "title": "Адриан Андреев ще е втори поставен на \"Ролан Гарос\""}
{"url": "https://standartnews.com/sport/ivet-lalova-e-chetvrta-na-200-m-v-nandzhin-392654.html", "text": "Водещата българска спринтьорка Ивет Лалова-Колио зае четвърто място на 200 м на турнира в Нанджин от сериите IAAF World Challenge. Примата ни бе втора до 180-ия метър и постигна резултат от 22,68 сек. Първа е двукратната олимпийска шампионка Илейн Томпсън (Ямайка) с 22,40 сек. От Нанджин Ивет се прибира за да участва на 25-26 май в Кастелон в клубната купа на Европа. Преди два дни Ивет победи на 200 м в Осака и покри норматив за световното в Доха 2019 и олимпийските игри в Токио 2020.", "date": "2019.05.21", "title": "Ивет Лалова е четвърта на 200 м в Нанджин"}
{"url": "https://standartnews.com/sport/blgarche-poluchi-pokana-za-probi-v-milan-392659.html", "text": "За първи път дете от България получава официална покана за проби от италианския футболен гранд \"Милан\" /AC Milan/.  Мерт Дурмуш е участник в две издания на Milan Academy Junior Camp Bulgaria. Новината, че 14-годишният талант от Ловеч е поканен на проби в Milan, съобщи Ивайло Рачев, който създава проекта Milan Academy Junior Camp в България и работи за неговото развитие и популяризиране от 2011 година. Момчето е забелязано от Рачев и италианските треньори още по време на участието му на лагера в Дряново през 2017 година. Миналото лято, по време на кампа в Несебър и най-вече в началото на тази година, когато участва в едноседмична Experience програма в Милано, Мерт отново демонстрира своите безспорни качества. И резултатът не закъснява. В края на  май Мерт и неговите родители ще заминат за една седмица в Милано, където детето ще бъде на проби, след като премине медицински тестове. На базата Висмара – домът на детско-юношеските гарнитури на росонерите, Мерт ще тренира наравно със своите връстници от гранда AC Milan. Това няма да е първото посещение на Мерт във Футболният център на ДЮШ на AC Milan - Висмара. След лагера в Дряново, той бе сред избраните да участват на Milan Academy Junior Camp Day, който традиционно се провежда на Висмара и на който са събрани най-добрите деца, участвали в Milan Academy Junior Camp от цял свят. Пожелаваме успех на Мерт и ще очакваме добри новини от Милано, а проектът Milan Academy Junior Camp Bulgaria продължава да се развива, да открива и да помага на талантливи деца.", "date": "2019.05.21", "title": "Българче получи покана за проби в \"Милан\""}
{"url": "https://standartnews.com/sport/grigor-priklyuchi-v-zheneva-392672.html", "text": "Григор Димитров загуби мача си от I кръг на турнира по тенис на клей от категория ATP 250 в Женева. Българинът бе победен с 6:1, 4:6, 2:6 от Федерико Делбонис (Арж), над когото до момента имаше 2 победи от 2 мача. Заради лошото време вчера мачът между Григор и 84-ият в световната ранглиста аржентинец бе отложен от вчера за днес. Във II кръг Делбонис ще играе с шампиона от 2018-а Мартин Фучович (Унг), който е под №4 в схемата на турнира и почива в първия кръг. За Димитров остава утешението, че постигна 2 победи в квалификациите в Женева. Следващият турнир за хасковлията ще е \"Ролан Гарос\", който започва в края на тази седмица в Париж.", "date": "2019.05.21", "title": "Григор приключи в Женева"}
{"url": "https://standartnews.com/sport/dobromir-karamarinov-nachelo-na-otbora-na-evropa-392656.html", "text": "Първият вицепрезидент на Европейската атлетика Добромир Карамаринов получи поредното признание за работата си, като бе избран за водач на отбора на Европа в мача със САЩ, който ще се проведе на 9-10 септември в Минск (Блр). Решението за това бе взето на заседанието на  Изпълкома на ЕАА в Лозана. Сблъсъкът Европа - САЩ ще се проведе на реновирания 22-хиляден стадион \"Динамо\" и ще е последното голямо атлетическо събитие преди световното на открито в Доха (Катар) от 26 септември до 6 октомври. Очакванията на домакините са стадионът да бъде пълен до краен предел и в двата дни на състезанието, което ще се излъчва по телевизията в цяла Европа. За Карамаринов това е поредното назначение начело на европейския тим. През 2017-а той води отбора на Европа за Континенталната купа в Острава. Освен първи вице на ЕАА, Карамаринов е и председател на БФЛА и президент на Асоциацията на балканските атлетически федерации!", "date": "2019.05.21", "title": "Добромир Карамаринов начело на отбора на Европа"}
{"url": "https://standartnews.com/sport/proveryavat-federatsiyata-po-badminton-392660.html", "text": "Министърът на младежта и спорта Красен Кралев разпореди да се направи цялостна проверка на Българската федерация по бадминтон (БФБ) - на документите за организационното състояние, както и на документите за разходване на финансовите средства, предоставени за 2018 г. и за 2019 г. Проверката е назначена във връзка с подаден сигнал и след личен разговор на министър Кралев със състезателките по бадминтон Габриела и Стефани Стоеви. Министерство на младежта и спорта (ММС) подкрепя финансово, чрез БФБ, Габриела и Стефани Стоеви години наред, като са предоставени средства за подготовката им и за изграждането им като състезателки от най-висок ранг. През 2019 г. за състезателките са предоставени средства за годината за подготовка и възстановяване – по 12 000 лева, за месечни средства по 900 лева (общо за година по 10 800 лева), за материално-техническо обезпечаване – по 9000 лева и средства за участие в състезанията, включени в международния спортен календар (седем турнира, които се явяват олимпийска квалификация). През 2018 година за подготовка и възстановяване на Стоеви са отпуснати по 10 000 лева, за месечни средства по 900 лева (общо за година по 9 600 лева). Също така са предоставени средства за материално-техническо обезпечаване и средства за участие в състезанията, включени в международния спортен календар. Министър Кралев проведе среща с Габриела и Стефани Стоеви миналата седмица. След като разговаря и с ръководството на БФБ, Кралев призова сестри Стоеви да продължат тренировъчната си програма с цел завоюване на квоти за участие в Летните олимпийски игри 2020 година, като ги увери, че подготовката им ще бъде обезпечена изцяло. Стоеви благодариха за подкрепата от страна на Министерството, но заявиха, че са решени да се оттеглят от състезателната си дейност заради разочарованието си от БФБ. ММС ще окаже пълно съдействие на компетентните органи за разследване на дейността на БФБ", "date": "2019.05.21", "title": "Проверяват федерацията по бадминтон"}
{"url": "https://www.standartnews.com/sport/blgarche-poluchi-pokana-za-probi-v-milan-392659.html", "text": "За първи път дете от България получава официална покана за проби от италианския футболен гранд \"Милан\" /AC Milan/.  Мерт Дурмуш е участник в две издания на Milan Academy Junior Camp Bulgaria. Новината, че 14-годишният талант от Ловеч е поканен на проби в Milan, съобщи Ивайло Рачев, който създава проекта Milan Academy Junior Camp в България и работи за неговото развитие и популяризиране от 2011 година. Момчето е забелязано от Рачев и италианските треньори още по време на участието му на лагера в Дряново през 2017 година. Миналото лято, по време на кампа в Несебър и най-вече в началото на тази година, когато участва в едноседмична Experience програма в Милано, Мерт отново демонстрира своите безспорни качества. И резултатът не закъснява. В края на  май Мерт и неговите родители ще заминат за една седмица в Милано, където детето ще бъде на проби, след като премине медицински тестове. На базата Висмара – домът на детско-юношеските гарнитури на росонерите, Мерт ще тренира наравно със своите връстници от гранда AC Milan. Това няма да е първото посещение на Мерт във Футболният център на ДЮШ на AC Milan - Висмара. След лагера в Дряново, той бе сред избраните да участват на Milan Academy Junior Camp Day, който традиционно се провежда на Висмара и на който са събрани най-добрите деца, участвали в Milan Academy Junior Camp от цял свят. Пожелаваме успех на Мерт и ще очакваме добри новини от Милано, а проектът Milan Academy Junior Camp Bulgaria продължава да се развива, да открива и да помага на талантливи деца.", "date": "2019.05.21", "title": "Българче получи покана за проби в \"Милан\""}
{"url": "https://www.standartnews.com/sport/grigor-priklyuchi-v-zheneva-392672.html", "text": "Григор Димитров загуби мача си от I кръг на турнира по тенис на клей от категория ATP 250 в Женева. Българинът бе победен с 6:1, 4:6, 2:6 от Федерико Делбонис (Арж), над когото до момента имаше 2 победи от 2 мача. Заради лошото време вчера мачът между Григор и 84-ият в световната ранглиста аржентинец бе отложен от вчера за днес. Във II кръг Делбонис ще играе с шампиона от 2018-а Мартин Фучович (Унг), който е под №4 в схемата на турнира и почива в първия кръг. За Димитров остава утешението, че постигна 2 победи в квалификациите в Женева. Следващият турнир за хасковлията ще е \"Ролан Гарос\", който започва в края на тази седмица в Париж.", "date": "2019.05.21", "title": "Григор приключи в Женева"}
{"url": "https://www.standartnews.com/sport/proveryavat-federatsiyata-po-badminton-392660.html", "text": "Министърът на младежта и спорта Красен Кралев разпореди да се направи цялостна проверка на Българската федерация по бадминтон (БФБ) - на документите за организационното състояние, както и на документите за разходване на финансовите средства, предоставени за 2018 г. и за 2019 г. Проверката е назначена във връзка с подаден сигнал и след личен разговор на министър Кралев със състезателките по бадминтон Габриела и Стефани Стоеви. Министерство на младежта и спорта (ММС) подкрепя финансово, чрез БФБ, Габриела и Стефани Стоеви години наред, като са предоставени средства за подготовката им и за изграждането им като състезателки от най-висок ранг. През 2019 г. за състезателките са предоставени средства за годината за подготовка и възстановяване – по 12 000 лева, за месечни средства по 900 лева (общо за година по 10 800 лева), за материално-техническо обезпечаване – по 9000 лева и средства за участие в състезанията, включени в международния спортен календар (седем турнира, които се явяват олимпийска квалификация). През 2018 година за подготовка и възстановяване на Стоеви са отпуснати по 10 000 лева, за месечни средства по 900 лева (общо за година по 9 600 лева). Също така са предоставени средства за материално-техническо обезпечаване и средства за участие в състезанията, включени в международния спортен календар. Министър Кралев проведе среща с Габриела и Стефани Стоеви миналата седмица. След като разговаря и с ръководството на БФБ, Кралев призова сестри Стоеви да продължат тренировъчната си програма с цел завоюване на квоти за участие в Летните олимпийски игри 2020 година, като ги увери, че подготовката им ще бъде обезпечена изцяло. Стоеви благодариха за подкрепата от страна на Министерството, но заявиха, че са решени да се оттеглят от състезателната си дейност заради разочарованието си от БФБ. ММС ще окаже пълно съдействие на компетентните органи за разследване на дейността на БФБ", "date": "2019.05.21", "title": "Проверяват федерацията по бадминтон"}
{"url": "https://standartnews.com/svyat/roditelite-na-lauda-ne-iskali-da-e-pilot-392640.html", "text": "Андреас Николаус „Ники“ Лауда e австрийски състезател от Формула 1, професионален пилот и предприемач. Роден е на 22 февруари 1949 година, във Виена, Австрия. Световният шампион от Formula 1 Ники Лауда почина на 70-годишна възраст днес сутринта, съобщиха информационните агенции. Новината бе потвърдена от семейството му. Австриецът си отиде 3 месеца след трансплантация на бял дроб и тежко възстановяване. През последните си седмици той отново влиза в болница. Здравословните проблеми на Лауда започват след катастрофата на пистата \"Нюрбургринг\" по време на състезание през 1976 година. Тогава той получава тежки изгаряния на кожата и увреждане на белите дробове. Лауда участва в състезания от 1971 до 1979 и от 1982 до 1985. Има 172 старта, от които 54 са били с подиум, а 25 са завършили с победа. На 1 август 1976 Лауда катастрофира на пистата Нюрбургринг и бива блокиран в горящия си автомобил. Той е спасен от трима други пилоти и въпреки че веднага след катастрофата е в съзнание и може да стои прав, впоследствие изпада в кома. Ники Лауда получава тежки изгаряния на кожата и белите дробове, но въпреки това се завръща на пистата шест седмици след катастрофата си. Той е собственик на авиокомпаниите Lauda Air и NIKI. Ники Лауда се превърна в митологичен пилот в най-бързата надпревара. Ники произлиза от голяма буржоазна австрийска фамилия. Родителите му гледат с лошо око неговата ранна страст към спортните автомобили. Младият австриец рано къса „пъпната връв\" с родителите, за да трасира свой път в любимото си занимание. Първоначално се занимава с най-различни работи, за да вкарва финанси за начинанието, по което поема. Даже започва да взима заеми от австрийски банки. През 1971 година дебютира във Формула 1, след като сам си купува един скромен модел на Марч. След това отново със солиден заем успява да участва в надпреварата през 1972 година. След като изминава годината в пълна анонимност, през 1973 година успява да се включи в екипа на БРМ. Той успява да убеди работодателя си, че зад него има солиден спонсор, който му е обещал солидна сума, но ще може да плати в хода на шампионата. По средата на сезона обаче нещата се развиват така, че Лауда е притиснат до гърлото. Ники не успява да спечели нищо в състезанията. От друга страна е с малки доходи в туризма и осигуряването. По този начин пилотът е натрупал солидна доза дългове. Тъкмо вече Лауда се чуди какво да прави, когато спасението идва по време на Гран при на Монако през 1973 година. В един момент австриецът успява да заеме трета позиция пред ферарито на Джаки Икс. Въпреки че след това напуска състезанието, Ники успява да промени статута си - от пилот, който трябва да си плаща, става известен състезател, на когото плащат. Ферари го привлича в края на годината след успех на пистата „Нюрбургринг\". Даже по телевизията собственикът Енцо Ферари заявява, че още на обиколката на Монако е почувствал сантименти към Ники Лауда. През 1974 година Лауда е колеблив в представянето си. Той е бърз, но допуска грешки заради липса на опит. За сметка на това през 1975 г. успява да съчетае бързина и зрялост. Излиза му прякор - Компютъра. Същата година взима своята първа световна титла. Извън шампионата печели британския трофей БРДС. През 1976 година Лауда тръгва към нова доминация, но кариерата му претърпява обрат на 1 август 1976 година на... „Нюрбургринг\". Тръгва с гуми за дъжд, но спира в бокса, за да сложи сликове. Във втория етап в бързата лява отсечка преди завоя на Бергверк губи контрол над колата по причини, неизяснени и днес. Болидът се удря във външната страна на пистата, преди да се отбие и се върне в средата. След това колата е понесена от други състезатели с голяма скорост. От първоначалния сблъсък каската на Лауда изхвърча, а болидът лумва в пламъци. В полусъзнание и обхванат от пламъците, Лауда е измъкнат от колата от Артуро Мерцарио. Помагат му Брет Лунгер, Ги Едуардс и Харалд Ертл. След това Лауда е транспортиран в болницата в Аденау. Той има тежки изгаряния по лицето. Но лекарите са силно разтревожени за дробовете му, тъй като Лауда се е нагълтал с изключително токсични бензинови пари и има затруднено дишане.  Състоянието му е толкова критично, че дори викат свещеник, който да произнесе до леглото му последна молитва. И въпреки всичко, което го сполетява, едва шест седмици по-късно, когато раните по лицето му още на са зараснали, Лауда завършва на четвърто място в обиколката на Италия. Временната му липса дава предимство на неговия приятел и съперник Джеймс Хънт, който го застига в челото на класирането. В навечерието на последната надпревара в Япония Лауда е само на една точка пред Хънт.  Но тъй като вали из ведро на пистата „Фуджи\", Ники Лауда  юдоброволно се отказва преди края и по този начин дарява титлата на Хънт. Решението на Лауда разделя наблюдателите. Някои виждат сила на характера у австриеца, други, включително и хора от \"Ферари\", смятат, че Лауда не се е оправил от инцидента и е загубил качествата си да се състезава на високо ниво. През 1977 година Лауда е понижен като втори, а негов съотборник е Карлос Рьотеман. В една невероятна конкуренция обаче Лауда успява да затвори устите на всички скептици по отношение на него и доминира над Рьотеман, а накрая взима и втората си световна титла. За капак преди края на годината тряска вратата на Ферари. През 1978 година Лауда се присъединява към тима на Брабам, ръководен от Бърни Екълстоун. Въпреки двете победи, особено тази в Швеция с прословутата модифицирана Брабам , Лауда не може да задържи титлата си. През 1979 година в Канада Лауда изведнъж обявява, че ще сложи край на кариерата си. Иска да се отдаде на авиокомпанията си \"Лауда Еър\". След като почти две години е извън пистите, Лауда се завръща през 1981 за Гран при на Австрия. Но вече в ролята на консултант на една телевизия. Впоследствие установява контакти с Макларън. Те го ангажират през 1982 година. Някои го иронизират, че се връща на пистата, защото са му нужни пари за авиокомпанията, която изпитва финансови затруднения. През 1984-а, въпреки присъствието на Ален Прост, Лауда със своята Макларън успява да спечели пет победи и съответно своята трета световна титла. Разликата пред Прост е само половин точка. Това всъщност се оказва най-малката разлика в историята на шампионата на Формула 1. През 1985 Лауда вече е демотивиран и успява да вземе само една победа - №25. Това се случва на пистата в „Зандвоорт\". Веднага след това Лауда окончателно слага край на кариерата си.  През 1992 година Ники е официален консултант на Ферари по личното искане на новия президент Лука ди Монтедземоло. Двамата се познават от първия период на Лауда във Ферари, когато Монтедземоло е спортен директор. Оттогава и датират топлите отношения и уважението между двамата. Говори се, че тъкмо Лауда има пръст „скудерията\" да ангажира състезателя Жан Тод през 1993 година.  В края на 1995 година австриецът напуска \"Ферари\". По-късно неговата авиокомпания е изкупена от Австрийските аеролинии. След 2000 година Ники е изтласкан извън този бизнес от новите собственици. Впоследствие отново се връща във Формулата при \"Ягуар Рейсинг\". Но след една година е освободен от ръководителите на \"Форд\". После става консултант в германската телевизия РТЛ. През 2003 година създава нова авиокомпания НИКИ. Синът му Матиас Лауда също се впуска в автомобилизма. Това бе Ники Лауда! - Световен шампион 1975,1977,1984; - 25 победи; - 420,5 точки; - 24 полпозишъни; - 25 най-бързи обиколки;", "date": "2019.05.21", "title": "Родителите на Лауда не искали да е пилот"}
{"url": "https://standartnews.com/biznes/ne-mozhe-da-ima-obshcha-minimalna-evrozaplata-392602.html", "text": "Не е възможно да има обща минимална европейска заплата, заяви в предаването \"Тази сутрин\" по бТВ икономистът Петър Ганев. Обикновено се говори за механизъм и координация, а не просто за 1000 евро, които да взема всеки европейски гражданин, отбеляза още Петър Ганев. Той посочи, че на този етап има само едно предложение за това какъв да бъде механизмът за определяне на такава заплата. Франс Тимерманс предлага това да бъде 60% от медианната работна заплата, така според Петър Ганев тя може да бъде и по-ниска от тази в момента. 1135 е средната заплата за 2018 г. Медианната е 795 лева. У нас тя е 70% от средната заплата. Ако вземем предложението на Тимерманс, тя трябва да е 475 лева, обясни Ганев. Това според икономиста означава, че минималната заплата у нас трябва да падне с 30-40 лева. По думите му политиците говорят общо по темата. \"Като се влезе в конкретика, то се оказва, че губим от механизма на Тимерманс. Ако общата минимална заплата е процент от средната, тогава тя би се повишила\", според Петър Ганев. По думите му важното е дали сме съгласни тези неща да се решават и налагат от Европа. Бизнесът подкрепя идеята да има единна минимална заплата, но определена по български механизъм, каза още Петър Ганев.", "date": "2019.05.21", "title": "Не може да има обща минимална еврозаплата"}
{"url": "https://standartnews.com/svyat/nivoto-na-okeanite-mozhe-da-se-pokachi-s-2-m-392638.html", "text": "22  в изданието \"Протоколи на Американската академия на науките\", според които до края на века  , предаде АФП. \r\nСпоред песимистичния сценарий на Междуправителствената експертна група по климатичните промени до споменатото покачване може да се стигне, ако до 2100 г. се запазят сегашните тенденции и се стигне до глобално затопляне с 5 градуса по Целзий. При този вариант съществува и 5% опасност нивото на океаните да се повиши до 238 см. \r\nДори и да бъдат спазени параметрите на Парижкото споразумение за климата  , покачването на океаните може да варира в твърде широка амплитуда - от 36 см до 126 см. \r\nЕкспертната група е направила своите прогнози, основавайки се на  . То е един от главните фактори за повишаването на нивото на океаните наред с термичното разширяване на обема им, дължащо се на затоплянето на климата. \r\nАко се реализира песимистичният сценарий на учените Земята ще загуби 1,79 млн. кв.км суша и ще последва миграция на 187 млн. жители на планетата.", "date": "2019.05.21", "title": "Нивото на океаните може да се покачи с 2 м"}
{"url": "https://standartnews.com/svyat/avstraliets-nameri-zlato-za-100-000-dolara-392642.html", "text": "Самородните късове злато с този размер са рядкост. В този район - Голдфийлдс Есперанс, се случва да бъдат намерени веднъж - два пъти годишно, обикновено със солидно оборудване. В началото на месеца семейство намери самороден къс злато с тегло 624 гр, докато разхождаше кучето си в покрайнините на гр. Бендиго, щата Виктория. Много по-голям къс злато - 2,11 кг, намери пенсионер в северния район Голдфийлдс миналия септември. Оценката му е около 110 000 долара.", "date": "2019.05.21", "title": "Австралиец намери злато за 100 000 долара"}
{"url": "https://standartnews.com/svyat/strakh-ot-epidemii-sred-migrantite-v-bosna-i-khertsegovina-392664.html", "text": "В района на Унско-санския кантон (в Босна и Херцеговина) има опасност от появата на болести, епидемии и инфекции сред мигрантите. Хигиенно-епидемиологичната обстановка става все по-опасна, съобщи сръбската агенция ТАНЮГ. Тревожна е ситуацията в приемните центрове на Бира и Мирал, където има около 3000 мигранти. В Босна и Херцеговина представители на Гранична полиция, омбудсманът за защита на човешките права и на мисията на ОССЕ призоваха гранична полиция да укрепи оперативния си капацитет. Призовават да се увеличи числеността на полицаите. На среща в Сараево е обсъден проблемът с потенциалните нарушения на правата на човека. Обсъдено е състоянието на помещенията за задържане на мигранти в организационни единици и институционалния капацитет на Гранична полиция като цяло.", "date": "2019.05.21", "title": "Страх от епидемии сред мигрантите в Босна и Херцеговина"}
{"url": "https://standartnews.com/svyat/kamarata-na-obshchinite-s-ultimatum-km-tereza-mey-392648.html", "text": "Лидерът на Камарата на общините на Великобритания Андреа Ледсъм отправи предупреждение към премиера Тереза Мей, че не може да приеме нов план за Брекзит, който допуска страната да остане в митническия съюз на ЕС, преди кабинетът да финализира предложенията на ключова среща, пише \"Гардиън\". \r\nПремиерът е изправен пред сериозни трудности в опитите си да получи подкрепата на министрите за законопроекта за напускане на ЕС. \r\nЛедсъм подчерта, че нейната подкрепа е условна. \r\n\"Продължавам да подкрепям премиера да прокара споразумението за напускане\", каза тя пред Би Би Си и добави, че ще подкрепи законопроекта, ако предвижда реално излизане от Общността. \r\nАндреа Ледсъм подчерта, че може да подкрепи митнически споразумения в плана, но всеки ход за привличане на лейбъристки гласове чрез допускане на възможността за официален митнически съюз, който може да попречи на Обединеното кралство да сключи търговски споразумения с други държави, е недопустим за нея. \r\nПозицията ми е много ясна от години - напускане на ЕС означава излизане от единния пазар, напускане на митническия съюз, връщане на контрола над парите, границите и законите ни, продължи политикът.", "date": "2019.05.21", "title": "Камарата на общините с ултиматум към Тереза Мей"}
{"url": "https://standartnews.com/svyat/svett-na-evropa-kritikuva-ungariya-za-migrantite-392653.html", "text": "  Унгария трябва спешно да обърне внимание на нарушенията на правата на човека, като например задържането на търсещи убежище, а също така и относно сплашването на граждански организации  и за опасенията за независимостта на съдебната власт, заяви комисарят по правата на човека на Съвета на Европа, съобщава \"Асошиейтед прес\". \r\nВ доклад, публикуван днес, комисар Дуня Миятович, която посети Унгария през февруари, също така установила, че Унгария \"отстъпва в равенството между половете\", като има малко жени в политиката и Унгария все още не желае да ратифицира Истанбулската конвенция за борба и предотвратяване на насилието срещу жени. \r\nСпоред Миятович правителството на Унгария нарушава правата на хората и използва антиимигрантска реторика, която подхранва \"ксенофобските нагласи, страха и омразата\". \r\n\"Нарушенията на правата на човека в Унгария оказват отрицателно въздействие върху цялата система за защита и върховенството на закона\" и трябва \"да бъдат адресирани по спешност\". \r\nКомисарят, чийто доклад се основава на срещи с министри и организации на гражданското общество, отправи опустошителна критика към унгарската система за предоставяне на убежище, която доведе до \"практически системно отхвърляне на молби за убежище\". Изказвайки тревога от \"прекомерното използване на насилие\" от страна на полицията при недопускането на чужденци, тя разкритикува политиката на отказ на храна на тези, на които им е било отказано убежище. \r\nВ обширен отговор на доклада унгарското правителство отхвърли критиките във всяка област, като каза например, че е \"абсолютно оправдано\" в поддържането на кризисни мерки, свързани с масовата имиграция, въпреки че към момента до Унгария не стигат почти никакви мигранти, защото има все още много мигранти в близките страни, включително Сърбия и Северна Македония. \r\nТърсещите убежище в Унгария сега живеят в две транзитни зони по границата като част от закон, който според ООН нарушава международните задължения на Унгария към бежанците.", "date": "2019.05.21", "title": "Съветът на Европа критикува Унгария за мигрантите"}
{"url": "https://standartnews.com/svyat/srbiya-vvede-dozhivoten-zatvor-392666.html", "text": "Доживотен затвор бе въведен в сръбския Наказателен кодекс (НК), предаде местното радио Б92. Депутатите в Скупщината с огромно мнозинство одобриха промените. След очакваното подписване на решението на парламентаристите от страна на президента Александър Вучич от най-строгото наказание ще бъдат заплашени убийци на деца, бременни жени и инвалиди. С лишаване от свобода до края на дните си ще се наказват и терористите, както и атентаторите срещу високопоставени държавни служители. Същото наказание се предвижда и за хората, опитали се да променят конституционния строй на балканската държава по насилствен начин. Досега НК е предвиждал за тези престъпления присъда затвор до 40 години. Решението на парламентаристите е било продиктувано от жестокото детеубийство Тялото на 15-годишната Тияна Юрич е било намерено през лятото на 2014 г. По случая е бил арестуван месарят Драган Джурич.  ", "date": "2019.05.21", "title": "Сърбия въведе доживотен затвор"}
