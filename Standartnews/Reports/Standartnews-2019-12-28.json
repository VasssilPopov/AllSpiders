{"url": "https://standartnews.com/kultura/lambo-se-natryaskal-zaradi-tech-na-gorivo-410210.html", "text": "Стефан Данаилов, който си отиде малко преди рождения и именния си ден, всяка година по това време събираше огромна компания, за да полеят заедно светлите празници. Сега неговите студенти и близки приятели няма да нарушат свещената за Мастера традиция и ще вдигнат тост навръх Стефановден за един от най-големите артисти на България за всички времена. „Стандарт“ често ви предлага изключителните и невероятни истории от живота и кариерата на Ламбо. Ето още няколко от тях, които той е споделял от душа и сърце за страниците на вестника ни през годините.     Врачка ми каза да не се боя от въздуха, а от водата   На един 2 май се качих на самолета за Москва, трябваше да озвучавам филм. Някъде след Русе колега, който седеше в съседство, взе да ми вика: „Абе, Ламбе, погледни бе, братче, много сме ниско над Дунава”.  А трябваше вече да сме много нависоко. Стюардеса беше Ванчето, жената на моя колега Ачо Георгиев. Питам я: „Какво става, бе, душа?“ А тя: „Ще ти кажа, но запази спокойствие. Теч на гориво. Връщаме се, ще кръжим над София доста време“. В ония години за руските приятели и актьори носехме водка в големи количества. Че като извадих бутилките – натрясках се, без да ми мигне окото. Пожарните вече ни чакаха. Въздухът около нас беше напоен с миризма на керосин. Като отвориха вратата, и ни удари в сетивата. Една искра само трябваше. Обаче като истински куражлия седнах в аеропорта и изчаках следващия полет – и обратно към Москва. Тук е било голямо притеснение, защото жена ми не беше получила никаква информация, а чакаше да й се обадя от хотела в Москва. Моя позната, която си пада по тълкуването на света и движението, ми каза:  „Абе, ти трябва да внимаваш с водата, а не с въздуха – той те пази“. Обичам да пътувам с нещо, от което да виждам какво се случва на земята. Тогава групата ни беше самонавиващо-плашеща се един друг със самолети. Като гламави пътувахме из Европа с всевъзможни автобусчета. Купон – ама изморителен. Но беше приятно. Говоря за годините, в които можех да обиколя Европа на автостоп.  На Шилеров фестивал в Манхайм стана късо съединение Няма да забравя гастрола на военния театър през 1976 година на Шилеровия фестивал в Манхайм - по онова време Западна Германия. Там се канят трупи от цяла Европа, за да покажат своята пиеса по Шилер. Пътувахме с влак - никога не съм обичал самолетите. С Йоско, Елена Райнова и още няколко колеги говорехме за закачката в цялата ситуация – военен театър от соцстрана се появява с Шилер. Посрещнаха ни добре - бяхме готини, веселяци, знаехме как да се държим пред чашата и обществото, харесваха ни. Имаше коктейли, салтанати. Играехме в малкия салон - с 600 места, можете да си представите какъв е бил големият. Първото нещо, което ужасно ни впечатли, бяха зрителите. Всъщност преди всичко останало ние се вълнувахме дали въобще някой ще дойде да ни гледа. Когато погледнахме през завесата, видяхме мъже в смокинги и жени в черни рокли – с очила със златни рамки, абсолютни тупалки. Това хептен ни сащиса – все едно си в операта. Започнахме представлението – то беше много навито, много напомпано, много ритмично, много напънато. И няма джан джун шум в залата – все едно, че е празна. А ние бяхме доста силна група. И какво се получи – докато аз крещя на авансцената „Ние ще кажем на света…” и така нататък, млад и красив, да не забравяме, че годината е 1976-а, изведнъж стана късо съединение. Огромните полилеи с по 350 свещи в тях, т.е. крушки, щрак и изгаснаха. Можете да си представите за какво става дума. Тук свършваше първа част - ние се обърнахме офицерската и излязохме, а през това време пуснаха пердето. И започна да се ръкопляска. Чухме някакви реплики, от които разбрахме само „Бите, бите”. Разтичаха се преводачи и се оказа, че трябва да излезем и да се поклоним – като в операта, между първа и втора част. Това, дай, Боже всекиму, но на мен ми се случи. Усещането беше невероятно, защото немската публика беше влюбена в своя Шилер и тя неслучайно инвестираше във фестивала чрез данъците си. След това критиките бяха много добри, защото никой не е очаквал, че военен театър от България ще бъде най-близо до стила на Шилер. Микеле Плачидо в началото се дуеше Луиджи Перели направи най-обикновен кастинг за „Октопод” в София. В началото нямах намерение да ходя, защото подозирах, че едва ли става дума за централни персонажи. Но понеже у нас по това време беше голяма криза и нямаше почти никаква работа за актьорите, все пак реших да пробвам. Луиджи снимаше с малка камера, поговорихме и той ми предложи една от най-интересните роли – Дон Нуцо Марчано. Така започнах да се доказвам в Италия. Това че бях много известен в България, не означаваше нищо за Европа. Пристъпих доста амбициозно към новия си ангажимент.  Срещах изключителни актьори. С Микеле Плачидо снимахме и в „Рекет”.  В началото ми се дуеше страхотно. После дойдохме в България и нещата се промениха. Като слязохме от самолета, журналята веднага ми се нахвърлиха. А Микеле, завалията, мислеше, че са дошли заради него. После го заведох у нас, разходих го из София – и разбра с кого си има работа. Много му хареса тук. Абе, станахме приятели. С Ремо Джироне също си допаднахме много – голям актьор. Колегите се шегуваха, че тъй като на тях не им се играеха отрицателни герои, ми ги остъпваха почти във всеки сериал.  Но поне в „Дело по съвест”, най-после, станах готиният и усмихнат Верджилио. Симпатичен и положителен. Весел и ироничен. Съжалявам само, че след толкова години не седнах да науча италиански като хората. Въпреки че със Себастиано Сома нямаме никакви проблеми – и в най-бързия диалог той е разбирал по изражението ми какви са репликите. Защото Луиджи предпочита всеки да играе на езика си.  В „Октопод” имаше страховита сцена, която направихме на четири езика – италиански, френски, немски и български. Тя беше изумително постижение в сериала – драматична и скандална. Да не пропусна да спомена и работата си с друг, също много известен и уважаван режисьор – Джани Лепре. В един от сериалите му бях сръбски мафиот.     Дяволът и Ангелът отдавна не са ми интересни Росенчо ме нави за „Стъклен дом”. Нямах кой знае какви намерения – за един епизод, убиват ме, о кей, няма проблеми. После а още един и още един. Така ме вкараха в схемата, че не знаех какво следва. В началото всички очакваха, че Юлиян Вергов е готиният, а Жоро Кадурин е лошият, а после сега се оказва точно обратното. Не обичам изцяло негативните герои. Битката е по-хващаща, когато участниците в нея имат и бялото, и черното. Ангелът и Дяволът отдавна не са интересни. С Йоско никога не се ревнувахме Никога не се ревнувахме с Йоско. Бяхме в различна боя. Никога не сме имали дублиране, вървяхме си по пътя. Винаги съм бил за конкуренцията, но ние просто си партнирахме. В онези времена всеки работеше за себе си, но и за общото. Гониш си върха, стигаш го, няма ощетени, не е за сметка на някого, аз съм в главна, ама ти си в по-малко главна роля. Не!", "date": "2019.12.27", "title": "Ламбо се натряскал заради теч на гориво"}
{"url": "https://standartnews.com/kultura/opereten-bal-v-ndk-410229.html", "text": "На станалия вече традиционен Новогодишен оперетен бал на Музикалния театър в зала 1 на НДК на 28 декември от 19,00 часа ще звучат най-популярните и обичани арии, дуети и ансамбли от класическата оперета. Тази година те са разделени в четири блока, в които ще чуем най-доброто от Калман, Лехар, Офенбах и Щраус. На сцената в целия се блясък ще излязат солистите, хорът, балетът и оркестърът на Музикалния театър с диригент Юли Дамянов. Декорът на концерта –спектакъл ще е пищна бална зала с разположена в средата огромна коледна елха. Като на всеки бал и тук ще се танцуват прочутите валсове на Щраус и Лехар, темпераментният чардаш на Калман и вечно младият и завладяващ кан кан на Офенбах. И тази година в Новогодишния оперетен бал участват децата от балетна школа „Професор  Драгулева-Луканов”. Те ще зарадват публиката със свое изпълнение на „Валс на снежинките”от балета „Лешникотрошачката”. „Оперетното изкуство е празнично  и затова нашият концерт-спектакъл ще бъде между Коледната и Новогодишната нощ – това са най-празничните моменти в годината, а оперетата, както знаят нейните почитатели, е най-празничният музикално-театрален жанр” – казва професор Светозар Донев, режисьор на Новогодишния оперетен бал в НДК. ", "date": "2019.12.27", "title": "Оперетен бал в НДК"}
{"url": "https://standartnews.com/kultura/alek-popov-vzpyava-prekhoda-s-ironiya-410260.html", "text": "Алек Попов, един от най-знаковите родни писатели – „Мисия Лондон“, „Сестри Палавееви“, „Спътник на радикалния мислител“, се завръща с трето преработено издание на иконичния сборник „Митология на прехода“ /“Сиела“/. Първият разказ в тази „хроника на въображението“ е написан през 1989-а, а последният – в края на 97-а. 17 невероятни сюжета за „интересните времена“, оставили неизличим белег в мисленето и писхолгията ни. Разкази, изригнали от отпушеното гърло на историята, в които реалност, фантастика, пародия и гротеска се събират в  ярък абсурден свят и стъписват със свободомислието си, но и предизвикват бурен смях. Те говорят по нов начин за миналото, но отправят и поглед към бъдещето. С блестящо чувство за хумор и усет за парадоксалната същност на живота, Алек Попов се превръща в прецизен хроникьор на епоха, която все още диша и пулсира в ритъма на неизживените политически страсти, надежди и разочарования, и пришпорва фантазията. Епоха, за която всеки има своята версия. Създадена в духа на абсурдната стилистика на Франц Кафка и присмехулната гледна точка на легендарните Монти Пайтън, „Митология на прехода“  е нестандартен документ „за странните движения на фантазията, провокирани от революционните по мащаб и интензитет промени в обществото.“. Или иначе казано – начинът на един писател да оцелее. „Интересните времена раждат интересни форми на мисълта. Оставих всичко, както си беше - като стая на тийнейджър след вихрен купон, като лаборатория на ненаситен експериментатор с все още димящи епруветки и колби, в които къкрят непредсказуеми съединения. Не съжалявам за нищо. Миналото не може да се промени. Променя се само настоящето“, казва Алек Попов.", "date": "2019.12.27", "title": "Алек Попов: Променя се само настоящето"}
{"url": "https://standartnews.com/kultura/359-hip-hop-awards-2020-obyavikha-top-5-vv-vsichki-kategorii-410235.html", "text": "Всички фенове вече могат да гласуват за своите фаворити в сайта на  . ТОП 5 на номинираните в различните категории може да видите  . Номинираните в 8-те годишни хип-хоп награди са селектирани на база официалната годишна класация БГ ТОП 10 в най-големия сайт за хип хоп култура у нас  . Тази година няма да има смс гласуване и всички фенове могат да гласуват за своите любими артисти или проекти напълно безплатно в сайта. За онлайн гласуването : В Категория Гласуване в официалния сайт на събитието   са публикувани в топ 5 онлайн формата за гласуване на всеки артист или проект. Само за категория R&B артист/група са 6 номинации, защото е сборна категория от мъже, жени и групи. Всеки потребител може да гласува свободно за всички или само за избрани категории от един IP адрес. След изпращане софтуерът блокира IP адреса на гласувалия и следи за опити за повторно гласуване. При опит за манипулация на вота през proxy сайтове, подадените гласове от подобни референти се анулират автоматично. Допълнително се следи за гласуване от динамични IP адреси от една и съща мрежа на един и същи доставчик. При установяване на злоупотреба получените гласове се анулират автоматично. Може да гласувате през официалния сайт на наградите –   в бутон гласуване  Онлайн гласуването стартира на 27.12.2019 г и ще затвори на 02.02.2020 г. в 00.00 часа Целият екип на 359 пожелава успех на номинираните артисти и ви очаква на гала церемонията по връчване на 8-те годишни хип-хоп награди, на 6.02.2020 година, в зала EFE Hotel Marinela, от 20.00 часа. Водещи на церемонията са победителят във ВИП Брадър Wosh MC и Yoko от The top stoppers, които също ще забият на сцената на наградите. С ексклузивни изпълнения ще видите шест кратния носител на титлата „Рапър на годината“ 100 KILA, както и Ицо Хазарта и Homelesz, бат Венци и много други. Ицо Хазарта тази година е с цели 5 номинации в различни категории, а зрителите ще разберат дали с Homelesz, имат и човек в 359 Awards... Очаквайте скоро и цялата програма на най-голямото събитие за хип-хоп култура в България 359 Awards, както и кога и къде ще стартира продажбата на билети. Следете всичко на  ,  ,  и  .", "date": "2019.12.27", "title": "359 Hip-Hop Awards 2020 обявиха ТОП 5 във всички категории"}
{"url": "https://standartnews.com/kultura/chetem-semeystvo-palisr-410234.html", "text": "Вече можем за прочетем „Семейство Палисър: Можете ли да й простите?“, след като преди години гледахме отличния тв сериал по творбата на  Антъни Тролъп - последния голям писател на викторианска Англия.  Екранната адаптация беше единственият конкурент на „Форстайтови“, а самият роман е от класата на „Гордост и предразсъдъци“, „Панаир на суетата“ и историите на сестрите Бронте. Сега книгата излиза в поредицата „Световна класика“ на  „Персей“, а преводът на този огромен като обем и значение труд е на Емил Минчев, претворил на български Оскар Уайлд, Фицджералд, Елизабет Гаскел и У.М. Текери. Във фокуса са три желани и амбициозни жени, опитващи се да открият пътя към щастието, без да жертват своята индивидуалност или да изневерят на принципите си. Всяка една от тях търси място в задушаващо консервативния свят на Англия от средата на деветнайсети век, съчетавайки копнежите на сърцето си с изискванията на благоприличието и добрите порядки. 24-годишната Алис Вавасор не може да реши дали да се омъжи за почтения и уважаван, но твърде праволинеен провинциален джентълмен Джон Грей  или за своя избухлив и необуздан братовчед Джордж, който е първата й любов. Тя е сгодена за Грей, но когато заминава за Швейцария с Джордж и сестра му Кейт, между нея и братовчед й припламва искрата на старата им страст.  За ужас на благородните си роднини и на разорения си баща, Алис решава да развали годежа си с Грей и да приеме предложението за брак на Джордж, който преследва свои собствени користни цели. Междувременно наскоро овдовялата госпожа Гринаул, леля на Алис, Джордж и Кейт, си играе с чувствата на двама мъже, хвърлили око на огромното й наследство: богатият фермер Чийзакър и бедният, но чаровен капитан Белфийлд. Вдовицата умело манипулира кандидатите за сърцето й, настройвайки ги един срещу друг в опит да прецени кой би я направил по-щастлива, без да прахоса богатството й.  Другата братовчедка на Алис - непокорната и своенравна лейди Гленкора М’Клъски, е наследница на стар аристократичен род, но се влюбва в красивия нехранимайко Бурго Фицджералд. Скандализираните й роднини я принуждават да се откаже от мъжа, когото обича, и да приеме предложението за брак на Плантагенет Палисър, богат и уважаван член на парламента, гласен за следващия канцлер на хазната. Но двамата изобщо не си подхождат и лейди Гленкора все още питае чувства към безскрупулния Бурго, който е готов на всичко, за да си я върне. Романът на Антъни Тролъп се отличава с изящен стил и хапливо чувство за хумор, като в същото време е изпъстрен с ярки персонажи, оплетени в сложни и вълнуващи интриги. Повествованието е наситено с реализъм, неочаквани разкрития и мъдри наблюдения върху женската и мъжката психика, улавя и динамиката в отношенията между половете. Увлекателна и поучителна история за любов и алчност, гордост и амбиции от един от най-големите класици на европейската литература.  Антъни Тролъп (1815-1882) е автор на над 40 книги. Двете му най-прочути поредици са Барсетширските хроники и шестте романа за рода Палисър. Тролъп е роден в Лондон на 24 април 1815 година в благородническо семейство, но израства в сравнителна бедност, тъй като баща му пропилява семейното богатство. Няколко години работи за пощенската служба, като пише по време на дългите пътувания с влак, които му се налага да предприема. „За днешния читател обемът на „Семейство Палисър: Можете ли да й простите?“ със сигурност е стъписващ. Но потопи ли се в романа, той ще го хареса, убеден съм в това. Защото Тролъп е най-съвременно звучащият сред викторианските романисти“, коментира професор Симеон Хаджикосев, който е написал предговор.", "date": "2019.12.27", "title": "Четем „Семейство Палисър“"}
{"url": "https://standartnews.com/sport/bivsh-natsional-shche-trenira-kitaytsi-410200.html", "text": "Бившият вратар на националния тим, Левски и Славия Здравко Здравков ще продължи кариерата си като треньор, е Гуейчжоу Хънфън - завършил на 3-о място в китайската Първа лига (второто ниво на китайския футбол) през миналата година, съобщи bnr. Договорът на 49-годишния софиянец е за 1 година с опция да бъде удължен за още една. Преди две седмици от досегашния му клуб Лудогорец обявиха, че Здравко Здравков напуска шампионите и ще продължи работата си в Китай. Снощи пък всички формалности бяха уточнени и Здравков след Нова година ще се присъедини към подготовката на новия си отбор. Това е втори период за Здравков в Китай, след като от 2016-а до 2018-а година беше в Ханчджоу Грийнтаун и като треньор на вратарите, и като старши треньор. Работата му даде отлични резултати, след като вратарят на Ханчжоу влезе в националния тим на Китай при селекционера Марчело Липи. Гуейчжоу Хънфън остана на 2 точки от промоцията за Суперлигата, където се класираха Цъндао и Шъдзяджуан. Амбицията е през новото първенство да успеят да се класират при най-добрите. Гуейчжоу Хънфън е от град Гуейян, който има население от 4.7 милиона души и се намира в Югоизточната част на Китай. Старши треньор на тима е Ван Синсин, бивш национал на Китай, играл приоритетно за Ляонин и Тянцзин Теда. За момента Здравков е единственият чужденец в треньорския щаб. \"Имах страхотни моменти в Разград и оставям много приятели там. Сигурен съм, че Лудогорец ще има още много успехи\", каза Здравко Здравков.", "date": "2019.12.27", "title": "Бивш национал се мести в Китай"}
{"url": "https://standartnews.com/sport/grisho-i-natsionalite-ni-testvat-var-v-tenisa-410287.html", "text": "Григор Димитров и българският отбор по тенис ще изпитат съвсем нова технология по време на АТР Cup, който ще се проведе в периода 3-12 януари в Австралия. По време на новия турнир ще бъде използвана системата за видеоповторения Video Review. Според организаторите, технологията много напомня работата на VAR във футбола. Video Review вече беше тествана през ноември по време на турнира Next Gen в Милано, в който участие взеха най-добрите млади тенисисти. Тогава съдията на стола спря мач, тъй като му стори, че при удар на норвежеца Кастер Рууд топката е докоснала светлинното табло под покрива на залата. Поисканата от тенисиста проверка с Video Review доказа правотата на рефера. Заради новата технология, играчите получават възможност да оспорват решенията на съдията на стола. Това ще става при ситуации с двойно тупкане на топката, неправилни удари – когато топката два пъти докосва ракетата на играча, или когато е нанесен удар преди топката да премине над мрежата, както и при ситуации, при които тялото на тенисиста докосва топката или мрежата. За преглеждането на видеоповторението ще бъдат ползвани записите от всички разположени около корта камери, за да може да бъде взето най-коректното решение. Ако не бъде доказана грешка на съдията на стола, първоначалното решение на рефера ще остава в сила. Както е известно, Григор Димитров е капитан на българския отбор за ATP Cup. Той избра и останалите играчи, които ще представят страната ни на турнира. Това са Димитър Кузманов, Алекс Донски, Александър Лазаров и Адриан Андреев. България е в Група „С“, където са още Белгия, Великобритания и Молдова. Мачовете ще се играят в Сидни. На 3 януари играем с британците, на 5 януари с Молдова, а два дни по-късно с белгийците.", "date": "2019.12.27", "title": "Гришо и националите ни тестват ВАР в тениса"}
{"url": "https://standartnews.com/sport/otkazakha-sdiya-ot-futbola-za-4-duzpi-410202.html", "text": "Мароканската федерация по футбол наложи доживотно наказание на съдията Хишам Тиази заради груби грешки при ръководенето на мач от местното първенство. Грешките са повлияли решително на крайния резултат на въпросната среща и поради тази причина му е наложено наказанието изваждане завинаги от футбола, се казва в прессъобщение на централата. \r\n44-годишният рефер Хишам Тиази е отсъдил четири дузпи в един мач, три от които за единия отбор. \r\nИнцидентът се разигра в предишния уикенд по време на срещата между Олимпик (Хурибга) и Юсуфия Берешид, завършил 4:1 за Олимпик Хурибга. Три от четирите попадения са от дузпи, за две от които има сериозни съмнения, че изобщо няма нарушения. \r\nСъдийската и Дисциплинарната комисия взеха решение, че съдията е допуснал сериозни нарушения в тълкуването на правилата на играта в този мач. Поради тази причина е изваден завинаги от футбола, се казва в становището. \r\nВъпросният рефер имаше една година до края на кариерата си и след това трябваше да се откаже заради навършване на пределна възраст. Той е съдия на ФИФА и ръководи международни мачове на национални отбори.", "date": "2019.12.27", "title": "Отказаха съдия от футбола за 4 дузпи"}
{"url": "https://standartnews.com/sport/tsska-sofiya-iska-khalf-ot-frantsiya-410225.html", "text": "Френският халф Джими Кабо е сред обсъжданите имена за трансфер в ЦСКА-София, твърди \"Спортал\". Полузащитникът е част от втородивизионния френски Лориен. Договорът му изтича в края на сезона, а той е отказал да го поднови. \r\nЦСКА-София търси играч с профила на 164-сантиметровия Кабо. Той може да играе по крилото и зад нападателя. През този сезон Джими има 19 мача, в които е вкарал 4 гола и е направил 2 асистенции. Той е третият най-резултатен футболист на тима след Йоан Виса и Пиер-Ива Амел. \r\n \r\n\"Имаше предложения за удължаване, особено през миналия сезон, но моето желание беше да не приема. Имам нужда от промяна. Къде ще отида? Не е задължително в Лига 1. Ще разгледам предложенията. Не съм против за нещо непознато\", обяви 25-годишният Кабо пред френските медии", "date": "2019.12.27", "title": "ЦСКА-София иска халф от Франция"}
{"url": "https://standartnews.com/sport/machovete-na-grigor-ot-atp-cup-pryako-po-max-sport-1-410231.html", "text": "В първите дни на 2020 година   ще зарадва феновете на тениса с преките излъчвания на най-интересните мачове от първото издание на ATP Cup. Надпреварата по нации ще направи своя дебют от 3 до 12 януари в австралийските градове Бризбейн, Пърт и Сидни, като сред 24-те държави-участници е и България. Нашият тим е воден от голямата звезда Григор Димитров, а освен него място в състава получиха и Димитър Кузманов, Александър Лазаров, Александър Донски и Адриан Андреев. България е в Група C на надпреварата в компанията на Великобритания, водена от Анди Мъри, Белгия с лидер Давид Гофен и Молдова с Раду Албот в състава. Григор Димитров и компания ще стартират участието си в Сидни на 3 януари от 08:30 ч. срещу Великобритания, а следващите мачове са на 5 януари от 01:00 ч. срещу Молдова и на 7 януари от 08:30 ч. срещу Белгия. Всички двубои ще се излъчват пряко по  . Груповата фаза на ATP Cup, мачовете от които ще се проведат в Бризбейн, Пърт и Сидни, ще се състои от 3 до 8 януари включително. Финалната фаза на директните елиминации ще се проведе на 9 и 10 януари (1/4-финали), 11 януари (1/2-финали) и 12 януари – големият финал. Всички двубои на България, както и по-интересните сблъсъци от груповата фаза, плюс всички двубои от директните елиминации ще се излъчват пряко по  .", "date": "2019.12.27", "title": "Мачовете на Григор от ATP Cup пряко по MAX Sport 1"}
{"url": "https://standartnews.com/sport/datchanin-izprevarva-lyubo-penev-za-apoel-410206.html", "text": "Датският специалист Томас Кристиансен е фаворит №1 за треньорския пост на кипърския шампион АПОЕЛ (Никозия), в чийто списък с кандидати е и българина Любослав Пенев, съобщава philenews.com. Проблемът е, че Кристиансен в момента е обвързан с белгийския втородивизионен Унион Сент Жилоаз и за да разтрогне договора си трябва да бъде платена неустойка от 300 000 евро- нещо, което вдига неимоверно условията за цялостното му ангажиране. АПОЕЛ търси спешно треньор след уволнението на германеца Томас Дол и медиите на Острова на Афродита смятат, че приоритет са хора, които познават обстановката. Освен Кристиансен, който е бил начело на АПОЕЛ от 2015-а до 2017-а година, такива са Ран Бен Шимон и Маринос Узунидис. По-назад при кандидатите са още един испански специалист, както и Любослав Пенев, пише www.alphanews.live. В момента жълто-сините са във ваканция за Коледа, но веднага след началото на януари им предстоят по два мача всяка седмица, за да наваксат отложените срещи от есента. Това означава, че президентът на клуба Продромос Петридис до неделя трябва да е решил проблема с треньора. В момента АПОЕЛ е на 5-о място в класирането с 21 точки и три мача по-малко от лидера Омония, който е с 31", "date": "2019.12.27", "title": "Датчанин изпреварва Любо Пенев за АПОЕЛ"}
{"url": "https://standartnews.com/sport/ronaldo-uchi-dzhokovich-da-skacha-video-410232.html", "text": "В последната футболният и дори спортният свят полудя по невероятния скок на Кристиано Роналдо, довел до гол на португалеца срещу Сампдория, сега Роналдо е започнал да дава и уроци по отскок. И то на не кой да е, а на един от най-великите тенисисти в историята Новак Джокович. Двамата звездни спортисти се засякоха в Дубай. Там Роналдо прекарва почивните дни около Коледа, а сърбинът води подготовката си за новия сезон.  \"Уча Новак Джокович как да скача!!! Беше удоволствие да те видя и да тренирам с теб, приятелю!\", написа Роналдо.", "date": "2019.12.27", "title": "Роналдо учи Джокович да скача (ВИДЕО)"}
{"url": "https://standartnews.com/sport/paris-specheli-prvoto-spuskane-v-bormio-410238.html", "text": "Доминик Парис спечели днешното спускане за Световната купа в Бормио. Състезанието бе преместено в италианския курорт заради невъзможността да бъде проведено преди седмица във Вал Гардена. Парис слезе по пистата \"Стелвио\" за 1:49,56 мин. Втори на 0,39 сек след него е Беат Фойц (Швейц), а трети на 0,42 сек е двукратният олимпийски шампион Матиас Майер (Ав). За Парис това бе първа победа за Световната купа през сезона и общо негова 16-а от 192 старта. Утре от 12,30 ч в Бормио ще се проведе и второто спускане за Световната купа, а в неделя е алпийската комбинация. Евроспорт 1 ще ги излъчва пряко. Със спечелените днес 100 т Парис излезе на второ място за малката купа в спускането със 204 т. Първи с 240 е Фойц. В класирането за голямата Световна купа начело продължава да е Хенрик Кристоферсен (Нор) с 379 т, пред Парис - 349 и Килде (Нор) - 344.", "date": "2019.12.27", "title": "Парис спечели първото спускане в Бормио"}
{"url": "https://standartnews.com/sport/rusiya-obzhalva-ofitsialno-sanktsiyata-ot-uada-410242.html", "text": "Русия официално обжалва четиригодишното си наказание за недопускане до участие на олимпийските игри заради манипулация на допинг проби. Руската антидопингова агенция (РУСАДА) изпрати писмо, в което изразява несъгласието си от санкцията на световната антидопингова агенция (УАДА). Това съобщи директорът на РУСАДА Юри Ганус. \r\n \r\nСлучаят ще бъде разгледан от Спортния арбитражен съд (КАС), който се намира в Лозана. \r\n \r\nУАДА забрани използването на името Русия, на руския национален флаг и химн по време на големи спортни събития през следващите четири години, включително Олимпийските в Токио през 2020 година и зимните олимпийски игри в Пекин през 2022-а, както и на световното първенство в Катар през 2022 година.", "date": "2019.12.27", "title": "Русия обжалва официално санкцията от УАДА"}
{"url": "https://standartnews.com/sport/dzhoshua-may-pak-otsviri-kobrata-410243.html", "text": "Възвърналият световните си титли Антъни Джошуа за пореден път намекна, че може да пренебрегне възможността за провеждане на мач срещу Кубрат Пулев, твърди gol. \r\n \r\nБританецът и агентът му Еди Хърн упорито се стремят да избягат от мач с Кобрата, който според тях не е достатъчно атрактивен за големите спонсори. Пулев обаче е задължителен претендент на IBF и Джошуа трябва да се бие с българина или да ованканти шампионския пояс на тази федерация. \r\n \r\nСлед победата си над Анди Руис в Саудитска Арабия, при която Ей Джей си върна шампионските титли, британецът е длъжен да проведе мачове с Кобрата и Александър Усик, който пък е претендент за пояса на WBO. От екипа на Джошуа протакат, прехвърляйки топката на IBF и WBO, които да определят кой от техните боксьори пръв да излезе срещу шампиона. \r\n \r\n\"Не ми харесва вариант с овакантяване на титла, защото е много трудно да събереш всички тези пояси, а аз ги държа толкова много години. Да ги освободя заради боксовите политики би било досадно, но някои неща са извън моя контрол. Ако загубя една титла, знам, че ще си я върна\", заяви 30-годишният Джошуа.", "date": "2019.12.27", "title": "Джошуа май пак отсвири Кобрата"}
{"url": "https://www.standartnews.com/sport/datchanin-izprevarva-lyubo-penev-za-apoel-410206.html", "text": "Датският специалист Томас Кристиансен е фаворит №1 за треньорския пост на кипърския шампион АПОЕЛ (Никозия), в чийто списък с кандидати е и българина Любослав Пенев, съобщава philenews.com. Проблемът е, че Кристиансен в момента е обвързан с белгийския втородивизионен Унион Сент Жилоаз и за да разтрогне договора си трябва да бъде платена неустойка от 300 000 евро- нещо, което вдига неимоверно условията за цялостното му ангажиране. АПОЕЛ търси спешно треньор след уволнението на германеца Томас Дол и медиите на Острова на Афродита смятат, че приоритет са хора, които познават обстановката. Освен Кристиансен, който е бил начело на АПОЕЛ от 2015-а до 2017-а година, такива са Ран Бен Шимон и Маринос Узунидис. По-назад при кандидатите са още един испански специалист, както и Любослав Пенев, пише www.alphanews.live. В момента жълто-сините са във ваканция за Коледа, но веднага след началото на януари им предстоят по два мача всяка седмица, за да наваксат отложените срещи от есента. Това означава, че президентът на клуба Продромос Петридис до неделя трябва да е решил проблема с треньора. В момента АПОЕЛ е на 5-о място в класирането с 21 точки и три мача по-малко от лидера Омония, който е с 31", "date": "2019.12.27", "title": "Датчанин изпреварва Любо Пенев за АПОЕЛ"}
{"url": "https://standartnews.com/biznes/7-milionniyat-ptnik-katsna-na-letishche-sofiya-410228.html", "text": "Аерогара София посрещна днес 7-милионния рекорден пътник с полет от Тел Авив на авиокомпанията El Al, чийто самолет кацна малко след 10.25 часа на Терминал 2. Късметлийката беше Вики Алмок, която всяка година идва два пъти до България, защото има роднини тук и по думите й обича страната ни заради красивата природа и вкусната храна. Тя получи огромен букет и плакет на юбилеен пътник от Летище София, които и поднесе лично изпълнителният директор Владимир Рапонджиев. След Коледните и в навечерието на Новогодишните празници най-голямото международно летище у нас отбелязва своя рекорд за година. Само за месец ноември тази година през летище София преминаха над 522 хиляди пътника, което е ръст с 7, 25 на сто спрямо периода на миналата година, отбелязаха от ръководството. А на днешния ден пристигна 7-милионният. \"Зад този рекорд се крие много работа на летищния оператор, от страна колегите от РВД, от \"Наземно обслужване\", от Митницата, от Гранична полиция и всички останали служби, с които заедно обработваме пътниците, за да се чувстват комфортно, преминавайки през Летище София и за бързото обслужване на техните багажи\", отбеляза Владимир Рапонджиев. Седем милиона - нито е много, нито е малко. Летище София смело поглежда към следващата граница от 8 милиона пътници. Привличането на по-голям пътнически и товарен трафик е една от основните цели на ръководството на летище София и за нейното постигане се работи целогодишно, коментира Рапонджиев. Изпълнителният директор пожела на всички успешна 2020 година и \"на добър час\". От тази година на Летище София оперират 22 авиокомпании и пътниците им могат да достигнат до 57 дестинации. Четири от тях са нови - от 2019 г. - до Щутгарт, Дюселдорф, Марсилия и Ийст Мидланд. Има и две нови авиокомпании. Празникът на Летище София беше отбелязан под музикалния съпровод на солисти от Оркестъра за народна музика на БНР с ръководител Димитър Христов и деца от танцово-фолклорен състав.", "date": "2019.12.27", "title": "7-милионният пътник кацна на Летище София"}
{"url": "https://www.standartnews.com/sport/bivsh-natsional-shche-trenira-kitaytsi-410200.html", "text": "Бившият вратар на националния тим, Левски и Славия Здравко Здравков ще продължи кариерата си като треньор, е Гуейчжоу Хънфън - завършил на 3-о място в китайската Първа лига (второто ниво на китайския футбол) през миналата година, съобщи bnr. Договорът на 49-годишния софиянец е за 1 година с опция да бъде удължен за още една. Преди две седмици от досегашния му клуб Лудогорец обявиха, че Здравко Здравков напуска шампионите и ще продължи работата си в Китай. Снощи пък всички формалности бяха уточнени и Здравков след Нова година ще се присъедини към подготовката на новия си отбор. Това е втори период за Здравков в Китай, след като от 2016-а до 2018-а година беше в Ханчджоу Грийнтаун и като треньор на вратарите, и като старши треньор. Работата му даде отлични резултати, след като вратарят на Ханчжоу влезе в националния тим на Китай при селекционера Марчело Липи. Гуейчжоу Хънфън остана на 2 точки от промоцията за Суперлигата, където се класираха Цъндао и Шъдзяджуан. Амбицията е през новото първенство да успеят да се класират при най-добрите. Гуейчжоу Хънфън е от град Гуейян, който има население от 4.7 милиона души и се намира в Югоизточната част на Китай. Старши треньор на тима е Ван Синсин, бивш национал на Китай, играл приоритетно за Ляонин и Тянцзин Теда. За момента Здравков е единственият чужденец в треньорския щаб. \"Имах страхотни моменти в Разград и оставям много приятели там. Сигурен съм, че Лудогорец ще има още много успехи\", каза Здравко Здравков.", "date": "2019.12.27", "title": "Бивш национал се мести в Китай"}
{"url": "https://www.standartnews.com/sport/otkazakha-sdiya-ot-futbola-za-4-duzpi-410202.html", "text": "Мароканската федерация по футбол наложи доживотно наказание на съдията Хишам Тиази заради груби грешки при ръководенето на мач от местното първенство. Грешките са повлияли решително на крайния резултат на въпросната среща и поради тази причина му е наложено наказанието изваждане завинаги от футбола, се казва в прессъобщение на централата. \r\n44-годишният рефер Хишам Тиази е отсъдил четири дузпи в един мач, три от които за единия отбор. \r\nИнцидентът се разигра в предишния уикенд по време на срещата между Олимпик (Хурибга) и Юсуфия Берешид, завършил 4:1 за Олимпик Хурибга. Три от четирите попадения са от дузпи, за две от които има сериозни съмнения, че изобщо няма нарушения. \r\nСъдийската и Дисциплинарната комисия взеха решение, че съдията е допуснал сериозни нарушения в тълкуването на правилата на играта в този мач. Поради тази причина е изваден завинаги от футбола, се казва в становището. \r\nВъпросният рефер имаше една година до края на кариерата си и след това трябваше да се откаже заради навършване на пределна възраст. Той е съдия на ФИФА и ръководи международни мачове на национални отбори.", "date": "2019.12.27", "title": "Отказаха съдия от футбола за 4 дузпи"}
{"url": "https://www.standartnews.com/sport/tsska-sofiya-iska-khalf-ot-frantsiya-410225.html", "text": "Френският халф Джими Кабо е сред обсъжданите имена за трансфер в ЦСКА-София, твърди \"Спортал\". Полузащитникът е част от втородивизионния френски Лориен. Договорът му изтича в края на сезона, а той е отказал да го поднови. \r\nЦСКА-София търси играч с профила на 164-сантиметровия Кабо. Той може да играе по крилото и зад нападателя. През този сезон Джими има 19 мача, в които е вкарал 4 гола и е направил 2 асистенции. Той е третият най-резултатен футболист на тима след Йоан Виса и Пиер-Ива Амел. \r\n \r\n\"Имаше предложения за удължаване, особено през миналия сезон, но моето желание беше да не приема. Имам нужда от промяна. Къде ще отида? Не е задължително в Лига 1. Ще разгледам предложенията. Не съм против за нещо непознато\", обяви 25-годишният Кабо пред френските медии", "date": "2019.12.27", "title": "ЦСКА-София иска халф от Франция"}
{"url": "https://standartnews.com/sport/asen-bukarev-poema-rulya-vv-vitosha-bistritsa-410244.html", "text": "Асен Букарев е новият старши треньор на Витоша (Бистрица). На поста бившият национал на България заменя Енгибар Енгибаров, който бе начело на „тигрите” през есенния дял на шампионата, пише официалният сайт на клуба. Работилият за последно като асистент на Славиша Стоянович в националния отбор на Латвия специалист пристига на стадион Витоша заедно с Даниел Пеев и Валентин Захариев. Пеев, който ще влезе в ролята на помощник на бившия футболист на ЦСКА и Левски, познава отлично обстановката в Бистрица, след като бе част от тима през първия му сезон в елита. Именно той реализира и единственото попадение срещу Черно море за историческата първа победа на Витоша в майсторската ни група. Захариев пък ще се грижи за подготовката на вратарите. Специалистът има солиден опит зад гърба си в редиците на 26-кратния шампион на България Левски, където работи с някои от най-добрите играчи на поста у нас през последните години.", "date": "2019.12.27", "title": "Асен Букарев поема руля във Витоша Бистрица"}
{"url": "https://standartnews.com/sport/blgariya-veche-e-v-sidni-za-atp-cup-410249.html", "text": "Отборът на България по тенис е вече в австралийския град Сидни и започва подготовка за участието си в турнира ATP Cup. Националите са настанени в хотел \"Шератон Гранд\". Играещият капитан Григор Димитров ще разчита на Димитър Кузманов, Александър Лазаров, Александър Донски и Адриан Андреев. Нашият тим е в група „С“ и започва с двубой срещу Великобритания. Срещата е на 3 януари 2020 година на „Кен Розуол Арина“ и първият мач е от 8:30 часа българско време. На 5 януари е срещата с Молдова, а на 7-и – тази с Белгия. Играят се две срещи на единично, във  формат два от три тайбрек сета, и една на двойки, където регламентът предвижда правилото „но-ад“ (без предимство при равенство) и вместо трети сет се играе мач тайбрек до 10 точки. Капитанът на отбора има право на почивките да влиза на корта и дава съвети на своите тенисисти. За четвъртфиналите на АТП Къп се класират шестте победители в групите и двата най-добри втори отбора.", "date": "2019.12.27", "title": "България вече е в Сидни за ATP Cup"}
{"url": "https://standartnews.com/sport/pokazakha-novite-tereni-na-pfk-levski-410278.html", "text": "От ПФК Левски показаха новите си тренировъчни терени след ремонта. \"Като част от своята дългосрочна политика за цялостно подобряване и модернизиране на инфраструктурата около и на стадион „Виваком Арена – Георги Аспарухов“, клубът реализира мащабен ремонт на терен 2 на „Герена“, похвалиха се \"сините\" на официалния си сайт. \"Игрището е основното поле за провеждането на тренировките на първия отбор, както и терен за двубоите на юношеските формации на „синята“ академия от елитните групи. По време на ремонтните дейности бе изцяло подменено тревното покритие, така че да отговаря на всички съвременни изисквания, а в същото време бе подобрена и инфраструктурата на съоръжението. Игрището, с размери 105х68 метра, е и с изградени нови дренажна и поливна системи. Освен това бяха изградени два чисто нови терена с изкуствена трева от френската компания “Tarkett”. „Игрище Футбол 5“ с размери 40х20 метра и „Игрище Футбол 9“ с размери 75х50 метра. Редом с това клубът продължава да подобрява условията за работа и тренировки в детско-юношеската школа. В момента текат довършителни дейности по мащабен ремонт на съблекалните за нуждите на децата от  ДЮШ, като ще бъдат изградени 8 изцяло нови помещения. През предстоящата 2020 година са планирани още редица подобрения по инфраструктурата, които да предоставят най-добрите условия за подготовка на талантите от „синята“ академия\", съобщават още от ПФК Левски.", "date": "2019.12.27", "title": "Показаха новите терени на ПФК Левски"}
{"url": "https://standartnews.com/sport/stefanova-s-pobeda-i-dve-remite-na-svetovnoto-po-uskoren-shakh-410276.html", "text": "Българската гросмайсторка Антоанета Стефанова дели 34-ото място след днешните три кръга на Световното първенство по ускорен шах, което се провежда в Москва. Стефанова постигна една победа и в две партии завърши наравно, което увеличи актива й от 2.5 на 4.5 точки. В 5-ия кръг с черните фигури тя завърши наравно с Олга Баделка от Беларус, а в 6-ия с белите победи Екатерина Ковалевска (Русия). В 7-ата си партия Стефанова отново с черните завърши рававно с Олга Зимина (Италия). Другата българка Габриела Антова е на 97-о място с 2.5 точки след днешните партии. Най-напред тя победи с белите Елена Семьонова (Русия) в 5-ия кръг, но в следващия 6-и кръг отстъпи на Евгения Овод (Русия). В 7-ия вече с белите фигури 17-годишната Антова падна от рускинята Зарина Шафигулина и така днес прибави само 1 точка към актива си. В надпреварата участват общо 122 шахматистки от 26 държави.", "date": "2019.12.27", "title": "Стефанова с победа и две ремите на световното по ускорен шах"}
{"url": "https://www.standartnews.com/sport/machovete-na-grigor-ot-atp-cup-pryako-po-max-sport-1-410231.html", "text": "В първите дни на 2020 година   ще зарадва феновете на тениса с преките излъчвания на най-интересните мачове от първото издание на ATP Cup. Надпреварата по нации ще направи своя дебют от 3 до 12 януари в австралийските градове Бризбейн, Пърт и Сидни, като сред 24-те държави-участници е и България. Нашият тим е воден от голямата звезда Григор Димитров, а освен него място в състава получиха и Димитър Кузманов, Александър Лазаров, Александър Донски и Адриан Андреев. България е в Група C на надпреварата в компанията на Великобритания, водена от Анди Мъри, Белгия с лидер Давид Гофен и Молдова с Раду Албот в състава. Григор Димитров и компания ще стартират участието си в Сидни на 3 януари от 08:30 ч. срещу Великобритания, а следващите мачове са на 5 януари от 01:00 ч. срещу Молдова и на 7 януари от 08:30 ч. срещу Белгия. Всички двубои ще се излъчват пряко по  . Груповата фаза на ATP Cup, мачовете от които ще се проведат в Бризбейн, Пърт и Сидни, ще се състои от 3 до 8 януари включително. Финалната фаза на директните елиминации ще се проведе на 9 и 10 януари (1/4-финали), 11 януари (1/2-финали) и 12 януари – големият финал. Всички двубои на България, както и по-интересните сблъсъци от груповата фаза, плюс всички двубои от директните елиминации ще се излъчват пряко по  .", "date": "2019.12.27", "title": "Мачовете на Григор от ATP Cup пряко по MAX Sport 1"}
{"url": "https://www.standartnews.com/sport/paris-specheli-prvoto-spuskane-v-bormio-410238.html", "text": "Доминик Парис спечели днешното спускане за Световната купа в Бормио. Състезанието бе преместено в италианския курорт заради невъзможността да бъде проведено преди седмица във Вал Гардена. Парис слезе по пистата \"Стелвио\" за 1:49,56 мин. Втори на 0,39 сек след него е Беат Фойц (Швейц), а трети на 0,42 сек е двукратният олимпийски шампион Матиас Майер (Ав). За Парис това бе първа победа за Световната купа през сезона и общо негова 16-а от 192 старта. Утре от 12,30 ч в Бормио ще се проведе и второто спускане за Световната купа, а в неделя е алпийската комбинация. Евроспорт 1 ще ги излъчва пряко. Със спечелените днес 100 т Парис излезе на второ място за малката купа в спускането със 204 т. Първи с 240 е Фойц. В класирането за голямата Световна купа начело продължава да е Хенрик Кристоферсен (Нор) с 379 т, пред Парис - 349 и Килде (Нор) - 344.", "date": "2019.12.27", "title": "Парис спечели първото спускане в Бормио"}
{"url": "https://www.standartnews.com/sport/ronaldo-uchi-dzhokovich-da-skacha-video-410232.html", "text": "В последната футболният и дори спортният свят полудя по невероятния скок на Кристиано Роналдо, довел до гол на португалеца срещу Сампдория, сега Роналдо е започнал да дава и уроци по отскок. И то на не кой да е, а на един от най-великите тенисисти в историята Новак Джокович. Двамата звездни спортисти се засякоха в Дубай. Там Роналдо прекарва почивните дни около Коледа, а сърбинът води подготовката си за новия сезон.  \"Уча Новак Джокович как да скача!!! Беше удоволствие да те видя и да тренирам с теб, приятелю!\", написа Роналдо.", "date": "2019.12.27", "title": "Роналдо учи Джокович да скача (ВИДЕО)"}
{"url": "https://standartnews.com/sport/trenort-na-ludogorets-tselta-e-shampionska-liga-410279.html", "text": "Новият наставник на Лудогорец Павел Върба с първо и ексклузивно интервю за NOVA.  Лудогорец е кралят на българското първенство, двубоите с Интер от Лига Европа и шампионската титла на България са приоритетите пред мен, коментира Павел Върба в интервюто. \"Лудогорец доминира тотално в българското първенство, осъзнавам, че никой няма да приеме от мен нещо различно от първото място. Още от първите срещи с ръководството на Лудогорец ме привлече идеята за Шампионската лига. Сам искам тази цел влизане в групите на турнира\", коментира наставникът. \"Шампионската титла е по-важна, тя ни дава пътя към Шампионската лига, няма да подценим двубоя с Левски за Купата на България. Зарадвах се от жребия за Лига Европа, Интер игра със Славия Прага в Шампионската лига, гледал съм няколко техни мача, вярвам че българските фенове ще са доволни от крайния резултат\", заяви още Върба.", "date": "2019.12.27", "title": "Треньорът на Лудогорец: Целта е Шампионска лига"}
{"url": "https://www.standartnews.com/sport/asen-bukarev-poema-rulya-vv-vitosha-bistritsa-410244.html", "text": "Асен Букарев е новият старши треньор на Витоша (Бистрица). На поста бившият национал на България заменя Енгибар Енгибаров, който бе начело на „тигрите” през есенния дял на шампионата, пише официалният сайт на клуба. Работилият за последно като асистент на Славиша Стоянович в националния отбор на Латвия специалист пристига на стадион Витоша заедно с Даниел Пеев и Валентин Захариев. Пеев, който ще влезе в ролята на помощник на бившия футболист на ЦСКА и Левски, познава отлично обстановката в Бистрица, след като бе част от тима през първия му сезон в елита. Именно той реализира и единственото попадение срещу Черно море за историческата първа победа на Витоша в майсторската ни група. Захариев пък ще се грижи за подготовката на вратарите. Специалистът има солиден опит зад гърба си в редиците на 26-кратния шампион на България Левски, където работи с някои от най-добрите играчи на поста у нас през последните години.", "date": "2019.12.27", "title": "Асен Букарев поема руля във Витоша Бистрица"}
{"url": "https://www.standartnews.com/sport/stefanova-s-pobeda-i-dve-remite-na-svetovnoto-po-uskoren-shakh-410276.html", "text": "Българската гросмайсторка Антоанета Стефанова дели 34-ото място след днешните три кръга на Световното първенство по ускорен шах, което се провежда в Москва. Стефанова постигна една победа и в две партии завърши наравно, което увеличи актива й от 2.5 на 4.5 точки. В 5-ия кръг с черните фигури тя завърши наравно с Олга Баделка от Беларус, а в 6-ия с белите победи Екатерина Ковалевска (Русия). В 7-ата си партия Стефанова отново с черните завърши рававно с Олга Зимина (Италия). Другата българка Габриела Антова е на 97-о място с 2.5 точки след днешните партии. Най-напред тя победи с белите Елена Семьонова (Русия) в 5-ия кръг, но в следващия 6-и кръг отстъпи на Евгения Овод (Русия). В 7-ия вече с белите фигури 17-годишната Антова падна от рускинята Зарина Шафигулина и така днес прибави само 1 точка към актива си. В надпреварата участват общо 122 шахматистки от 26 държави.", "date": "2019.12.27", "title": "Стефанова с победа и две ремите на световното по ускорен шах"}
{"url": "https://www.standartnews.com/sport/blgariya-veche-e-v-sidni-za-atp-cup-410249.html", "text": "Отборът на България по тенис е вече в австралийския град Сидни и започва подготовка за участието си в турнира ATP Cup. Националите са настанени в хотел \"Шератон Гранд\". Играещият капитан Григор Димитров ще разчита на Димитър Кузманов, Александър Лазаров, Александър Донски и Адриан Андреев. Нашият тим е в група „С“ и започва с двубой срещу Великобритания. Срещата е на 3 януари 2020 година на „Кен Розуол Арина“ и първият мач е от 8:30 часа българско време. На 5 януари е срещата с Молдова, а на 7-и – тази с Белгия. Играят се две срещи на единично, във  формат два от три тайбрек сета, и една на двойки, където регламентът предвижда правилото „но-ад“ (без предимство при равенство) и вместо трети сет се играе мач тайбрек до 10 точки. Капитанът на отбора има право на почивките да влиза на корта и дава съвети на своите тенисисти. За четвъртфиналите на АТП Къп се класират шестте победители в групите и двата най-добри втори отбора.", "date": "2019.12.27", "title": "България вече е в Сидни за ATP Cup"}
{"url": "https://www.standartnews.com/sport/dzhoshua-may-pak-otsviri-kobrata-410243.html", "text": "Възвърналият световните си титли Антъни Джошуа за пореден път намекна, че може да пренебрегне възможността за провеждане на мач срещу Кубрат Пулев, твърди gol. \r\n \r\nБританецът и агентът му Еди Хърн упорито се стремят да избягат от мач с Кобрата, който според тях не е достатъчно атрактивен за големите спонсори. Пулев обаче е задължителен претендент на IBF и Джошуа трябва да се бие с българина или да ованканти шампионския пояс на тази федерация. \r\n \r\nСлед победата си над Анди Руис в Саудитска Арабия, при която Ей Джей си върна шампионските титли, британецът е длъжен да проведе мачове с Кобрата и Александър Усик, който пък е претендент за пояса на WBO. От екипа на Джошуа протакат, прехвърляйки топката на IBF и WBO, които да определят кой от техните боксьори пръв да излезе срещу шампиона. \r\n \r\n\"Не ми харесва вариант с овакантяване на титла, защото е много трудно да събереш всички тези пояси, а аз ги държа толкова много години. Да ги освободя заради боксовите политики би било досадно, но някои неща са извън моя контрол. Ако загубя една титла, знам, че ще си я върна\", заяви 30-годишният Джошуа.", "date": "2019.12.27", "title": "Джошуа май пак отсвири Кобрата"}
{"url": "https://standartnews.com/sport/zlatan-ibrakhimovich-se-zavrshcha-v-milan-410283.html", "text": "Милан официално обяви, че бившият нападател на Лос Анджелис Галакси Златан Ибрахимович се завръща в тима, с чийто екип игра между 2010 и 2012 година. Шведът потвърди бомбастичната новина и обеща да помогне на \"росонерите\" да променят развитието на сезона, след като до момента тимът не се представя на ниво и е 11-и в Серия \"А\" с 21 точки и на 14 зад четвъртия Рома, който заема последната позиция, даваща право на участие в Шампионската лига. \"Завръщам се в клуб, който много уважавам, и в Милано, който обичам. Ще се боря заедно с моите съотборници да променим развитието на сезона. Ще направя всичко възможно, за да се случи това\", бяха първите думи на Ибра след трансфера. Договорът на Ибрахимович с клуба ще е само за 6 месеца при възнаграждение от 3 милиона евро. В контракта обаче ще бъде включена опция за неговото удължаване с още 12 месеца, в които ще спечели 4,5 милиона евро плюс бонуси. 38-годишният бивш шведски национал не е спирал да тренира, а според „Гадзета дело Спорт“ той ще пристигне в клубната база на „росонерите“ още следващата седмица. Представянето на Ибрахимович пред феновете се очаква да е по време на мача срещу Сампдория от Серия \"А\" на 6 януари.  ", "date": "2019.12.27", "title": "Златан Ибрахимович се завръща в Милан"}
{"url": "https://www.standartnews.com/sport/pokazakha-novite-tereni-na-pfk-levski-410278.html", "text": "От ПФК Левски показаха новите си тренировъчни терени след ремонта. \"Като част от своята дългосрочна политика за цялостно подобряване и модернизиране на инфраструктурата около и на стадион „Виваком Арена – Георги Аспарухов“, клубът реализира мащабен ремонт на терен 2 на „Герена“, похвалиха се \"сините\" на официалния си сайт. \"Игрището е основното поле за провеждането на тренировките на първия отбор, както и терен за двубоите на юношеските формации на „синята“ академия от елитните групи. По време на ремонтните дейности бе изцяло подменено тревното покритие, така че да отговаря на всички съвременни изисквания, а в същото време бе подобрена и инфраструктурата на съоръжението. Игрището, с размери 105х68 метра, е и с изградени нови дренажна и поливна системи. Освен това бяха изградени два чисто нови терена с изкуствена трева от френската компания “Tarkett”. „Игрище Футбол 5“ с размери 40х20 метра и „Игрище Футбол 9“ с размери 75х50 метра. Редом с това клубът продължава да подобрява условията за работа и тренировки в детско-юношеската школа. В момента текат довършителни дейности по мащабен ремонт на съблекалните за нуждите на децата от  ДЮШ, като ще бъдат изградени 8 изцяло нови помещения. През предстоящата 2020 година са планирани още редица подобрения по инфраструктурата, които да предоставят най-добрите условия за подготовка на талантите от „синята“ академия\", съобщават още от ПФК Левски.", "date": "2019.12.27", "title": "Показаха новите терени на ПФК Левски"}
{"url": "https://standartnews.com/biznes/eto-koga-shche-padnat-tsenite-na-petrola-410241.html", "text": "Организацията на страните износителки на петрол и техните съюзници, известни общо като формата \"ОПЕК +\", може да обмисли да приключи договореното намаляване на петролното производството през 2020 година, заяви в петък руският министър на енергетиката Александър Новак. Това вероятно ще доведе до спад на цените на течното злато на световните борси. \"Що се отнася до съкращаването на производството, повтарям още веднъж, това не е неопределен процес. Трябва да се вземе постепенно решение за излизане от договореното съкращаване на добивите, за да се запази пазарния дял и по този начин нашите компании да могат да осигурят и внедрят бъдещите си проекти\", посочи Новак пред телевизия \"Русия 24\". \"Мисля, че ще обсъдим подобно решение тази годината\", отбеляза той. Руското министерство на енергетиката допълни, че Александър Новак има предвид 2020 година, когато говори за възможно решение за приключване на производствените ограничения. \"ОПЕК +\" ограничи съвместното производство от началото на 2018-а година, за да балансира търсенето и предлагането на световния петролен пазар, както и за да подкрепи цените на петрола. Страните-членки се договориха да съкращават съвместното производство с 1,2 млн. барела на ден, но по-рано през този декември те се споразумяха за допълнително намаляване на добивите с 500 хил. барела, или с общо 1,7 млн. барела дневно в рамките на първото тримесечие на 2020-а година. Александър Новак похвали сътрудничеството между ОПЕК и производителите извън картела, като заяви, че в момента световните петролни пазари са повече или по-малко стабилни. Той каза, че търсенето на петрол може да нарасне през следващото лятото, когато има по-голямо търсене на автомобилни горива. Междувременно петролните фючърси продължават да поскъпват за четвърта поредна сесия на търговия, търгувайки се в тримесечни върхове на фона на общия инвеститорски риск-апетит на глобалните финансови пазари с оглед на очакванията за скорошен край на търговската война между САЩ и Китай. Подкрепа за поскъпването на черното злато оказват и данни на Американския петролен институт, според които доставките на суров петрол в САЩ са намалели с цели 7,9 млн. барела през седмицата до 20-ти декември, докато очакванията бяха за тяхно доста по-скромно понижение. Фючърсите на петрола Брент с доставка през февруари 2020-а година се повишават в петък с 0,31% към 68,15 долара за барел, достигайки най-високо ниво от 17-и септември и след вчерашно нараства с 1,2%. Фючърсите на американския лек суров петрол нарастват с 0,36% към 61,90 долара за барел и също се търгуват в най-високо нивото от 17- септември насам. В рамките на отминаващата 2019-а година фючърсите на петрола Брент нарастват с над 25%, а тези на американския лек суров петрол - с цели около 35%.", "date": "2019.12.27", "title": "Ето кога ще паднат цените на петрола"}
{"url": "https://standartnews.com/biznes/10-nay-uspeshnite-ruski-miliarderi-za-10-godini-410250.html", "text": "Американското списание Forbes направи класация на най-успешните руски милиардери за последното десетилетие. На първо място е шефът и съсобственик на „Новатек“ Леонид Михелсон (на снимката). Според изданието след 2010 г. богатството на Михелсон е нараснало с 22,6 милиарда долара и възлиза на 27 милиарда долара към 24 декември т.г. Второто място е отредено за Генадий Тимченко, който притежава акции в „Новатек“ и „Сибур“ (ръстът през десетилетието при него е 20,8 милиарда, богатството му се е увеличило до 22,7 милиарда долара). Челната тройка завършва Владимир Потанин, един от основните съсобственици на „Норилски никел“, с богатство от 23,8 милиарда долара, което се е увеличило с 13,5 милиарда за десет години. Президентът и съсобственик на „Лукойл“ Вагит Алекперов е на четвърто място, богатството му е нараснало с 13,2 милиарда - до 23,8 милиарда долара. На пето място е основният собственик на „Северстал“ Алексей Мордашов (20,2 милиарда долара, увеличение с 10,3 милиарда). Списъкът продължава с бенефициента на EuroChem и SUEK Андрей Мелниченко (14,6 милиарда долара, увеличение с 10,2 милиарда); основния собственик на Renova Виктор Векселберг (11,9 милиарда долара, увеличение с 5,5 милиарда) и основния акционер на USM Холдинг Алишер Усманов (12,5 милиарда долара, увеличение от 5,3 милиарда). На девето място е основният бенефициент на НЛМК Владимир Лисин, чието състояние е нараснало с пет милиарда за десет години и сега възлиза на 20,8 милиарда. И челната десетка закрива изпълнителният директор и съсобственик на UMMC Андрей Козицин с 5,8 милиарда долара (увеличение с 4,6 милиарда). Общо според Forbes руските милиардери са успели да увеличат богатството си с 111 милиарда долара - тази цифра е само малко по-малко от активите, с които разполага най-богатият човек на планетата, основателят на Amazon Джеф Безос.", "date": "2019.12.27", "title": "Ето ги десетте най-успешни руски милиардери"}
{"url": "https://standartnews.com/biznes/nap-s-vazhna-novina-za-godishnite-deklaratsii-410285.html", "text": "  Националната агенция за приходите ще приема данъчни декларации за доходите, заработени през 2019 г., от 10 януари 2020 г., съобщават от ведомството. Причината е, че от 1 до 9 януари 2020 г. приходната агенция ще извършва годишно приключване за 2019 г. и ще се прави превключване на работата на информационните системи. Този срок се отнася както за тези, които ще декларират полученото онлайн, така и на хартиен носител в офисите на агенцията. Промени има и в плащанията към НАП в последния работен ден, обясняват от ведомството. Така плащанията без такса чрез е-услугата виртуален ПОС ще се приемат до 9 часа на 31 декември 2019 г. Ако издължаването се прави с дебитни и кредитни карти на ПОС терминали в офисите на НАП, това може да става до 13 часа в последния ден на тази година. Подаването на коригиращи декларации, с които се поправят сгрешени данни от първоначалния документ, без да се налагат глоби, също започва от 10 януари догодина. Електронната услуга за подаване на уведомления за трудови договори ще бъде достъпна в периода от 1 до 9 януари, но резултатите от обработката на подадените данни ще бъдат изпращани от НАП поетапно след 10 януари, съобщават още оттам. Справочната информация в този период пък ще е актуална към 2 януари 2020 г. За тези обстоятелства данъчните са уведомили Изпълнителна агенция Главна инспекция по труда. Всеки, който е регистриран по ДДС, може да подава справки декларации и т.нар. VIES декларации чрез е-услугата от 1 януари, но информацията ще бъде отразена в справката за задълженията и плащанията след 10 януари. Хората, чиито здравни права са прекъснати заради неплатени вноски, трябва да знаят, че от 1 до 9 януари плащанията могат да се извършват само по банков път чрез търговските банки. Подаването на изискваната декларация за възстановяване в периода от 1 – 9 януари ще може да става чрез електронната услуга с персонален идентификационен код или КЕП, както и на място в офисите на НАП. Удостоверяването на непрекъснати здравноосигурителни права в периода от 1 до 9 януари пък ще става само в офиса на НАП по постоянен адрес с хартиен документ. От 1 до 9 януари информацията за задълженията и плащанията чрез е-услугите ще бъде вярна към 31 декември 2019 г. На 10 януари 2020 г. данните ще бъдат актуализирани. До 10 януари няма на работи електронната услуга за подаване на заявления за регистрация и дерегистрация по ДДС, като тези документи ще се подават само на хартиен носител в офисите на приходната агенция. За същия период няма да функционира и електронната услуга за подаване на искане за издаване на документ. Недостъпна ще бъде и електронната услуга за потвърждаване на издаден персонален идентификационен код (ПИК), уточняват от НАП.  ", "date": "2019.12.27", "title": "НАП с важна новина за годишните декларации"}
{"url": "https://standartnews.com/biznes/a1-pokriva-99-ot-stranata-s-45g-i-90-s-45g-410230.html", "text": " обяви данните за развитието на мобилната си мрежа към края на 2019 година. Компанията е разширила своята 4G мрежа и в момента тя има 99% покритие на населението, а 4.5G мрежата на А1 покрива 90% от населението на страната или населените места с над 3 000 жители. Само през последната година е осигурено покритие на 4.5G за над 1,7 милиона потенциални нови потребители, а максималната скорост на сваляне на информация може да достигне 640 Mbps. Развитието на 4G мрежата на А1 е продиктувано от растящите нужди от мобилни услуги на клиентите. Резултатите на компанията показват, че само през дните на Коледа (24-26 декември 2019 година) е регистрирано 64% увеличение на трафика на данни през 4G спрямо същия период на миналата година. За сравнение тази Коледа е отчетен ръст на изговорените минути от само 0,3% в сравнение с проведените разговори през 2018 година. От пускането на 4G мрежата до момента телекомът е инвестирал около 200 млн. лева в развитието ѝ. 4G мрежата на А1 покрива всички населени места с над 1 000 жители у нас при максимално достижима скорост на сваляне до 390 Mbps. През 2019 г. А1 e надградила близо 1 900 базови станции с 4G технология, което е направило мрежата достъпна за 99% от населението на страната. А1 е подобрилa своето 4G покритие по всички основни и второстепенни пътища от републиканската пътна мрежа, като е отделила особено внимание на автомагистрала „Тракия“, пътуващите по която в момента се радват на много добри мобилни услуги. Покритието на 4G е разширено и мрежата вече обхваща територии от всички планини, зимни и летни курорти, както и основните СПА дестинации, където са инсталирани десетки нови базови станции. В някои курортни дестинации като к.к. Слънчев бряг бе изграден допълнителен капацитивен слой, който да поеме пиковия трафик през летния сезон. Подобни мерки са предприети и за зимните курорти Банско и Пампорово, където мобилната мрежа на А1 осигурява оптимални условия за клиентите както в населените места, така и по ски пистите. Това не само ще подобри преживяването на туристите, но и ще позволи гладкото провеждане на събития като Световната купа по ски в Банско през януари 2020 г. Направени бяха множество подобрения в мрежата и въз основа на обратната връзка на клиентите от селски райони или градски части, където е имало по-ниски нива на сигнала. Телекомът започна пръв внедряването на 4.5G в България в края на 2017 г., чрез технологията „обединяване на честотите“ (carrier aggregation). В началото новата технология беше достъпна само в по-големите зимни и летни курорти, но към края на 2019 година тя вече е налична във всяко населено място с над 3 000 жители или 90% от населението. Към този момент 4.5G покрива автомагистралите и първокласните пътища, всички курорти и туристически дестинации. Само за последната година технологията е внедрена в над 600 базови станции. Максималната скорост на сваляне на данни в 4.5G мрежата на А1 в момента може да достигне до 640 Mbps, в зависимост от конкретните условия и възможностите на мобилното устройство на клиента. „Продължаваме да инвестираме време, средства и знания в нашата мрежа, за да осигурим отлично преживяване на клиентите и постепенно се подготвяме за преминаването към петото поколение мобилни мрежи“, каза Красимир Петров, директор „Конвергентна мрежа и услуги“ в А1 България. „През календарната 2019 година, трафикът на данни през 4G мрежата на А1 се е увеличил с 62% спрямо миналата година, а за сравнение гласовите обаждания са нараснали само с 1,4%. Предоставихме първите цялостни IoT решения за измерване качеството на въздуха, умно сметосъбиране, умни измервания във водоснабдяването и други, което ясно показва тенденцията на пазара и растящите нужди на потребителите“, допълни Красимир Петров. През 2019 година А1 осигури и допълнителен капацитет на своята мобилна мрежа чрез изграждане на над десет временни съоръжения във връзка с провеждането на масови събития, където има струпване на много потребители на мобилни услуги на едно място. Примери за подобни събития включват Световната купа по ски в Банско 2019, фестивала „Сурва“ в Перник, Националния фолклорен събор „Рожен“, Църногорския събор „В сърцето на Граово”, Фестивала на фолклорната носия в Жеравна, концертите Hills of Rock в Пловдив, Varna Rock Fest, Coca-Cola Happy Energy Tour в София, Фестивала A to Jazz, посещението на папа Франциск в България и други подобни мероприятия.", "date": "2019.12.27", "title": "А1 покрива 99% от страната с 4.5G и 90% с 4.5G"}
{"url": "https://standartnews.com/biznes/20-ot-shoforite-s-po-skpa-zastrakhovka-410259.html", "text": "20 на сто от родните водачи ще плащат по-скъпа „Гражданска отговорност“ заради системата „Бонус-малус“. Останалите 80% от шофьорите пък са изрядни и няма да имат проблеми. Това каза шефът на Комисията за финансов надзор (КФН) Бойко Атанасов пред БНТ тази сутрин. По думите му целта на новата система е превенция, справедливост и коригиране поведението на шофьорите в дългосрочен план. „В момента 10 души, ако платят по 10 единици, се събират 100. При новата система отново ще се събират 100 единици, но 8 души ще плащат по 9 единици, а останалите 28 единици ще се покрият от двама. Оттук идва справедливостта - по-рисковият шофьор да плаща повече“, обясни Атанасов. Той отрече твърденията, че така предложена, системата облагодетелства застрахователите. „Всички казват, че ще се възползват застрахователите, но никой не казва как точно ще стане това. Парите ще са равни. Моделът е на финансов неутралитет. Безпочвени са подобни твърдения“, заяви шефът на КФН.  „Най-новите тенденции при автомобилните производители и застрахователите са да събират и анализират информация за индивидуалното поведение на шофьора на пътя, както чрез специални устройства, вградени в колите, така и чрез мобилни приложения. Така чрез въвеждането на системата „Бонус-малус“ България ще има възможност да не е вечно на последно място в Европа“, допълни Атанасов.", "date": "2019.12.27", "title": "20% от шофьорите с по-скъпа застраховка"}
{"url": "https://www.standartnews.com/sport/trenort-na-ludogorets-tselta-e-shampionska-liga-410279.html", "text": "Новият наставник на Лудогорец Павел Върба с първо и ексклузивно интервю за NOVA.  Лудогорец е кралят на българското първенство, двубоите с Интер от Лига Европа и шампионската титла на България са приоритетите пред мен, коментира Павел Върба в интервюто. \"Лудогорец доминира тотално в българското първенство, осъзнавам, че никой няма да приеме от мен нещо различно от първото място. Още от първите срещи с ръководството на Лудогорец ме привлече идеята за Шампионската лига. Сам искам тази цел влизане в групите на турнира\", коментира наставникът. \"Шампионската титла е по-важна, тя ни дава пътя към Шампионската лига, няма да подценим двубоя с Левски за Купата на България. Зарадвах се от жребия за Лига Европа, Интер игра със Славия Прага в Шампионската лига, гледал съм няколко техни мача, вярвам че българските фенове ще са доволни от крайния резултат\", заяви още Върба.", "date": "2019.12.27", "title": "Треньорът на Лудогорец: Целта е Шампионска лига"}
{"url": "https://www.standartnews.com/sport/grisho-i-natsionalite-ni-testvat-var-v-tenisa-410287.html", "text": "Григор Димитров и българският отбор по тенис ще изпитат съвсем нова технология по време на АТР Cup, който ще се проведе в периода 3-12 януари в Австралия. По време на новия турнир ще бъде използвана системата за видеоповторения Video Review. Според организаторите, технологията много напомня работата на VAR във футбола. Video Review вече беше тествана през ноември по време на турнира Next Gen в Милано, в който участие взеха най-добрите млади тенисисти. Тогава съдията на стола спря мач, тъй като му стори, че при удар на норвежеца Кастер Рууд топката е докоснала светлинното табло под покрива на залата. Поисканата от тенисиста проверка с Video Review доказа правотата на рефера. Заради новата технология, играчите получават възможност да оспорват решенията на съдията на стола. Това ще става при ситуации с двойно тупкане на топката, неправилни удари – когато топката два пъти докосва ракетата на играча, или когато е нанесен удар преди топката да премине над мрежата, както и при ситуации, при които тялото на тенисиста докосва топката или мрежата. За преглеждането на видеоповторението ще бъдат ползвани записите от всички разположени около корта камери, за да може да бъде взето най-коректното решение. Ако не бъде доказана грешка на съдията на стола, първоначалното решение на рефера ще остава в сила. Както е известно, Григор Димитров е капитан на българския отбор за ATP Cup. Той избра и останалите играчи, които ще представят страната ни на турнира. Това са Димитър Кузманов, Алекс Донски, Александър Лазаров и Адриан Андреев. България е в Група „С“, където са още Белгия, Великобритания и Молдова. Мачовете ще се играят в Сидни. На 3 януари играем с британците, на 5 януари с Молдова, а два дни по-късно с белгийците.", "date": "2019.12.27", "title": "Гришо и националите ни тестват ВАР в тениса"}
{"url": "https://www.standartnews.com/sport/rusiya-obzhalva-ofitsialno-sanktsiyata-ot-uada-410242.html", "text": "Русия официално обжалва четиригодишното си наказание за недопускане до участие на олимпийските игри заради манипулация на допинг проби. Руската антидопингова агенция (РУСАДА) изпрати писмо, в което изразява несъгласието си от санкцията на световната антидопингова агенция (УАДА). Това съобщи директорът на РУСАДА Юри Ганус. \r\n \r\nСлучаят ще бъде разгледан от Спортния арбитражен съд (КАС), който се намира в Лозана. \r\n \r\nУАДА забрани използването на името Русия, на руския национален флаг и химн по време на големи спортни събития през следващите четири години, включително Олимпийските в Токио през 2020 година и зимните олимпийски игри в Пекин през 2022-а, както и на световното първенство в Катар през 2022 година.", "date": "2019.12.27", "title": "Русия обжалва официално санкцията от УАДА"}
{"url": "https://www.standartnews.com/sport/zlatan-ibrakhimovich-se-zavrshcha-v-milan-410283.html", "text": "Милан официално обяви, че бившият нападател на Лос Анджелис Галакси Златан Ибрахимович се завръща в тима, с чийто екип игра между 2010 и 2012 година. Шведът потвърди бомбастичната новина и обеща да помогне на \"росонерите\" да променят развитието на сезона, след като до момента тимът не се представя на ниво и е 11-и в Серия \"А\" с 21 точки и на 14 зад четвъртия Рома, който заема последната позиция, даваща право на участие в Шампионската лига. \"Завръщам се в клуб, който много уважавам, и в Милано, който обичам. Ще се боря заедно с моите съотборници да променим развитието на сезона. Ще направя всичко възможно, за да се случи това\", бяха първите думи на Ибра след трансфера. Договорът на Ибрахимович с клуба ще е само за 6 месеца при възнаграждение от 3 милиона евро. В контракта обаче ще бъде включена опция за неговото удължаване с още 12 месеца, в които ще спечели 4,5 милиона евро плюс бонуси. 38-годишният бивш шведски национал не е спирал да тренира, а според „Гадзета дело Спорт“ той ще пристигне в клубната база на „росонерите“ още следващата седмица. Представянето на Ибрахимович пред феновете се очаква да е по време на мача срещу Сампдория от Серия \"А\" на 6 януари.  ", "date": "2019.12.27", "title": "Златан Ибрахимович се завръща в Милан"}
{"url": "https://standartnews.com/regionalni/i-pametnitsite-v-pernik-sa-sgresheni-410248.html", "text": "Само чясове след като министър Емил Караниколов обяви, че ВИК инфраструктурата на Перник е била нескопосано направена и компроментирана във всички години досега, днес стана ясно , че и прясно вдигнати паметници са сгрешени заради безхаберие на общински кадри. Цели три правописни грешки са допуснати от кметството при изписване на паметник в Западния парк, сигнализира струма.бг. Монументът е в памет на казаци и руси, намерили гостоприемство в България. Първата му копка бе направена през август, а монтажът – месец по-късно, в разгара на предизборната кампания. На паметника обаче пише: „В памет на казаците и русите, намерили гостоприемство в България и послИеден покой в земята на град Перник“. Следва и втора грешка в изписването на България на руски, като на монумента е записано Болгарий вместо Болгарии. Третата правописна грешка пък е в изписването на думата „паметник“, където е изпусната буквата „и“. Причината за поставения монумент е ясна – в навечерието на сто годишнината откакто Перник става един от центровете на белоемиграцията. По официални данни от гражданските регистри, след 1920 година в града да се заселили около 5000 руснаци, а в квартал „Хумни дол“ е открит Клуб на белогвардейците, който е и клуб на интелигенцията. Заради гафовете в изписването на текста, сега новият кмет едва ли ще харчи пари за нов монумент, но със сигурност ще бере срам от всички групи руски туристи. За първа година държавата отдели над 300 хиляди за ремонт на паметници, основно войнишки. Само че всички тези пари се харчат от общините, а често там на почит са „грамотни“ служители, които трудно пишат правилно и собственото си име.  ", "date": "2019.12.27", "title": "И паметниците в Перник са сгрешени"}
{"url": "https://standartnews.com/svyat/kanadtsi-izryazakha-trmp-ot-sam-vkshchi-2-410286.html", "text": "Канадската Cи Би Ес изряза сцена с Доналд Тръмп от една от най-популярните комедии - \"Сам вкъщи-2“. Филмът беше показан по време на коледните празници. Решението на канала изненада привържениците на американския президент, твърди БГНЕС. От Си Би Ес настояват, че 8-те липсващи минути са отрязани от двучасов филм за реклама. \"Сцената с Доналд Тръмп и още няколко души бяха изрязани от филма, тъй като никой от тях не беше важен в сюжета. Това беше направено през 2014 г., когато за първи път получихме права върху филма и дори преди Тръмп да стане президент\", се изказа в защита на решението на телевизионния канал Топмпсън. Във версията на „Сам вкъщи-2: Загубен в Ню Йорк“ от 1992 г. Тръмп се появява за няколко секунди във фоайето на шикозния хотел „Ню Йорк Плаза“, където главният герой Кевин, изигран от Маколи Кълкин, го пита къде е регистрационното бюро. „По-надолу по коридора и вляво“ е единствената реплика на Тръмп, който по онова време беше известен бизнесмен и собственик на хотела. Самият Тръмп е определял филма като голям коледен хит и е казвал, че за него е голяма чест да участва в поредицата. \"Аз участвах в \"Сам вкъщи-2\". Много хора редовно си спомнят това, особено по време на Коледа. Казват, особено децата:\" Току-що те видях в киното.\" Те ме забелязват повече в кината, отколкото по телевизията. Но това е добър филм и аз бях по-млад, меко казано. И за мен беше чест да участвам в него \", каза той. Тръмп е играл повече от веднъж в роля себе си, по-специално във филми като Zoolander и Ghosts Can't Do it. Решението за премахване на краткото присъствие на президента на САЩ във филма беше подложено на критика от привържениците на американския президент. Синът на Тръмп, Доналд Тръмп-младши, нарече този ход \"жалък“.", "date": "2019.12.27", "title": "Канадци изрязаха Тръмп от \"Сам вкъщи 2\""}
{"url": "https://standartnews.com/svyat/andzhelina-dzholi-veche-e-pilot-snimki-410215.html", "text": "Анджелина Джоли е във филмовата индустрия от много години и досега е натрупала огромно богатство. \r\n \r\nДжоли се сдоби със сертификат за лицензиран пилот и разполага със собствен самолет, с който може да лети по всяко време. Тя разкри и защо се е решила на тази стъпка.  \r\n \r\n„Когато синът ми Маокс беше малък, той беше обсебен от самолети и аз исках да се пробвам в тази роля заради него. Исках да се гордее с мама“, каза Анджелина. \r\n \r\nАктрисата стана пилот през 2004 г. и след това си купи собствен самолет. \r\n \r\nТя притежава Cirrus SR22, който се оценява на около 586 000 евро. Според нея, той е полезен, когато има задръствания по пътищата.", "date": "2019.12.27", "title": "Анджелина Джоли вече е пилот (СНИМКИ)"}
{"url": "https://standartnews.com/svyat/samolet-padna-v-kazakhstan-410188.html", "text": "Най-малко 14 души са загинали в катастрофа на пътнически самолет край град Алмати в Казахстан, съобщават Ройтерс и БГНЕС. Ранените са 17, като състоянието на някои от тях е много тежко, казват от правителството на азиатската страна. Машината е превозвала 95 пасажери и 5 души екипаж по време на инцидента. Самолетът е изпълнявал полет до столицата Нурсултан, когато \"започнал да губи Най-малко 14 души са загинали в катастрофа на пътнически самолет край град Алмати в Казахстан, съобщават Ройтерс и БГНЕС. Ранените са 17, като състоянието на някои от тях е много тежко, казват от правителството на азиатската страна. Машината е превозвала 95 пасажери и 5 души екипаж по време на инцидента. Самолетът е изпълнявал полет до столицата Нурсултан, когато \"започнал да губи височина при излитане и се ударил в бетонна ограда\", пише в изявление на службата за авиационен контрол на Казахстан. Разбил се е около 3:22 часа сутринта българско време. Самолетът е на казахстанския превозвач Бек Еъ, който има няколко машини Фокър 100. Властите в азиатската страна казаха, че спират всички самолети от този модел от употреба, докато се извърши разследване.", "date": "2019.12.27", "title": "Самолет падна в Казахстан"}
{"url": "https://standartnews.com/svyat/deputati-se-bikha-v-parlamenta-na-cherna-gora-410219.html", "text": "Опитът в парламента на Черна гора да бъде гласуван законопроектът за религиозните общности и собствеността им в страната завърши със сбиване между депутати от управляващата коалиция и от опозиционното движение Демократичен фронт (ДФ), предаде БТА. На пуснат от пресслужбата видеозапис се вижда как някой хвърля в парламентарната зала балонче със сълзотворен газ, а след това опозиционни депутати разбиват един от апаратите за гласуване и се стига до сбивания, в които се включват около половината депутати в 81-местния парламент. Охраната на парламента изведе принудително опозиционните депутати от залата, след като те заплашиха, че няма да позволят да се гласува законопроектът, който според тях е насочен против Сръбската православна църква в Черна гора. Опозиционната депутатка Марина Йочич пусна в социалните мрежи видеозапис, който показва как охраната принудително извежда опозиционните депутати от залата. Опозиционният депутат Славен Радунович съобщи  отново в социалните мрежи, че полицията е арестувала всички депутати от опозиционната коалиция Демократичен фронт и че лидерът на участващата в тази коалиция Демократична народна партия Милан Кнежевич е с пострадало коляно. Другите опозиционни депутати са в добро здраве.", "date": "2019.12.27", "title": "Депутати се биха в парламента на Черна гора"}
{"url": "https://standartnews.com/svyat/yasna-e-prichinata-za-padnaliya-samolet-410209.html", "text": "Причината за самолетната катастрофа на самолета Fokker-100 недалеч от Алма Ата в Казахстан, по предварителни данни, е отказал двигател,  съобщава Baza. На борда е имало 98 човека, загинали са 12, пострадали са 49, стана ясно от публикуван списък на официалната страница на летището. 12 от тях са в много тежко състояние. На борда е имало двама украинци, един от Киргистан, един китаец, останалите са казахстанци. По думите на очевидци, самолетът е излетял при гъста мъгла, два пъти се е опитал да се повдигне, после се е чул страшен звук и машината е полетяла встрани. Всичко беше като на кино, стенеха, крещяха, плачеха хората. Беше страшно. Накрая пред мен имаше само железа и бетон, видях, че няма изход, разказа жена пред телевизията на Казастна. В момента върви масова акция за кръводаряване в града, Последната проверка за изправност на сомолета е била през май. Всички полети на Fokker-100 са спрени от тази сутрини това ще е така, до обявяаването на окончателните данни за причините на катастрофата. Така компанията Bek Ai спира работа, защото целия й парк е с такива машини.", "date": "2019.12.27", "title": "Ясна е причината за падналия самолет"}
{"url": "https://standartnews.com/svyat/shestima-otselyakha-po-chudo-pri-lavina-v-shveytsariya-410203.html", "text": "Шестима скиори оцеляха като по чудо при падане на лавина в швейцарските Алпи. Инцидентът е станал в курорта Андермат. Според планинските спасителни служби лавината е била мащабна по размери и е затрупала няколко скиори. Четирима са успели сами да се изкопаят от снега, други двама са леко ранени, но са намерени живи от спасителните екипи. В района на падналата лавина продължава претърсването за още затрупани хора.", "date": "2019.12.27", "title": "Шестима оцеляха по чудо при лавина в Швейцария"}
{"url": "https://standartnews.com/svyat/general-v-padnaliya-samolet-v-kazakhstan-410190.html", "text": "Самолет на местната казахстанска авиокомпания Bek Air със 95 пътници на борда, се разби, след излитане от летището в Алмати, най-големият град в страната, съобщи АП. Самолетът трябвало да пътува за Нур-Султан, столицата на Казахстан. При излитане самолетът не е успял да набере височина и е пробил бетонното двуетажно ограждение. 15 са загинали, от тяах 6 деца, 66-ма са в болница, от които 12 в крайно тежко състояние. Пилотът е умрял. Сред жертвите е и председателят на съвета на генералите на Казахстаон Рустем Кайдаров Първият президент на Кзахстаон Нурсултан Назарбаев , както и сегашният – Токаев, изразиха съболезнования. Почти хиляди работят на мястото на катастрофата, летището вече работи нормално. 23 годишен е самолетът Fokker-100, популярна марка холандски самолети през 80-те години на миналия век, която спря да произвежда машини през 1997 година. От произведението 283 машини, шест от тях са се разбили. Казахстанската компания Bек Аir основана през 1999 година, вторият превозвач в страната, има 10 подобни машини в парка си.", "date": "2019.12.27", "title": "Генерал в падналия самолет в Казахстан"}
{"url": "https://standartnews.com/svyat/notr-dam-mozhe-da-se-sruti-naplno-410201.html", "text": "Много вероятно е катедралата Нотр Дам да се срути напълно. Самите реставрационни работи ще започнат не по-рано от 2021 година. \r\n \r\nУправникът на катедралата Нотр Дам говори за тъжните перспективи на архитектурния паметник. Според него храмът все още е толкова крехък, че е голяма вероятността да не може да се запази. Това съобщи Асошиейтед прес. \r\n \r\nМонсеньорът Патрик Шовет предполага, че възстановителните работи няма да започнат преди 2021 година. А околността, в която сега стои катедралата, представлява сериозна заплаха за арките на готическия паметник. \r\n \r\n„Днес можем да кажем, че има 50 процента вероятност катедралата да оцелее. Има и 50-процентов шанс скелето да падне върху трите си арки, така че, както знаете, сградата все още е много крехка ”, обяснява игуменът.", "date": "2019.12.27", "title": "Нотр Дам може да се срути напълно"}
{"url": "https://standartnews.com/svyat/ogromnite-shcheti-prez-godinata-zaradi-promeneniya-klimat-410282.html", "text": "Най-малко 15 природни бедствия са били свързани с изменението на климата през тази година и са нанесли щети за над 1 милиард долара. 7 от тях струват най-малко 10 милиарда долара. Това съобщи британската благотворителна организация „Кристиан Ейд“, цитирана от БГНЕС. Тази година е втората най-гореща година в историята и всяко от бедствията в доклада има връзка с изменението на климата, твърдят от организацията. \"Екстремното време, подхранвано от изменението на климата, е ударило всяко кътче на земното кълбо през 2019 г. От Южна Африка до Северна Америка и от Австралия и Азия до Европа - наводнения, бури и пожари, донесли хаос и разрушения\", се казва в съобщението. \r\n \r\nСъставяйки доклада си по официални данни, оценки на неправителствени организации и органи за подпомагане, научни проучвания и медийни доклади, британската благотворителна организация заяви, че бедствията изселват милиони и причиняват масова смърт. Седем от бедствията са нанесли щети за над 10 милиарда долара (9 милиарда евро). Сред тях са наводненията, опустошили Северна Индия, тайфуна „Лекима“ в Китай, урагана „Дориан“ в САЩ, наводненията в Китай, наводненията в средните и южните американски щати, тайфуна „Хагибис“ в Япония и калифорнийските пожари - най-скъпата трагедия на стойност 25 милиарда долара. „Тези цифри вероятно са снижени, тъй като често показват само застрахователни загуби и не винаги отчитат други финансови разходи, като загуба на производителност и непокрити загуби“, се казва още в анализа. \r\n \r\nОрганизацията заявява, че преобладаващото мнозинство от смъртните случаи са причинени само от две събития в Индия и Южна Африка, като нарече това \"отражение на факта, че най-бедните хора в света плащат най-високата цена за последиците от климатичните изменения\". \"За разлика от тях, финансовите разходи пък са най-големи в по-богатите страни: Япония и САЩ претърпяха три от четирите най-скъпи събития\". \r\n \r\n ", "date": "2019.12.27", "title": "Промените в климата докараха щети за $15 млрд."}
{"url": "https://standartnews.com/svyat/otkrikha-190-karatov-diamant-v-yakutiya-410274.html", "text": "Компания „Алроса“ е добила 190,77-каратов диамант в свое находище в Якутия, съобщиха от компанията. Скъпоценният камък е намерен през нощта на 25 декември 2019 г. Той е с висококачествени характеристики. Експертите ориентировъчно оценяват възрастта на камъка на 2 милиарда години, по-точните данни ще покажат детайлни изследвания, предава РИА Новости. \r\n \r\n\"Откриването на голям и висококачествен диамант по отношение на неговите основни характеристики в навечерието на новогодишните празници е истински подарък. Природата вече направи такива изненади през 2019 г. Така в навечерието на Деня на влюбените беше добит диамант във формата на сърце. Такива открития, разбира се, винаги са забележителни\", цитирани са в съобщението думите на заместник-генералния директор на компанията Евгений Агуреев. \r\n \r\n ", "date": "2019.12.27", "title": "Откриха 190-каратов диамант в Якутия"}
{"url": "https://standartnews.com/svyat/trmp-may-si-trsi-nov-drzhaven-sekretar-410267.html", "text": "Американският президент Доналд Тръмп навярно обмисля възможността да замени държавния секретар Майк Помпео на поста му заради вероятността дипломатът да се кандидатира за място в Сената на националните избори през 2020 г., съобщава вестник Washington Post. Тръмп, без да знае какво ще се случи, е започнал да обмисля имена със законотворци и държавни служители за възможен наследник на Помпео, съобщава журналистът Джош Роджин по информация на трима души, които са говорили с държавния глава. Според изданието Помпео е заявил, че няма да се бори за място в Сената, но хора от обкръжението му твърдят, че държавният секретар все още не е взел окончателно решение. \r\n \r\nТова не попречи да възникне едва прикрито вътрешно съревнование кой да го наследи, пише Роджин. Едно от най-често спряганите имена като възможни наследници на Помпео е това на съветника по национална сигурност Робърт О'Брайън, който е на настоящия си пост от септември. По думи на Роджин самият Помпео \"силно се възхищава\" на О'Брайън. \r\n \r\nПрочети още :  \r\n© Actualno.com", "date": "2019.12.27", "title": "Тръмп май си търси нов държавен секретар"}
{"url": "https://standartnews.com/svyat/erdogan-pokaza-prviya-100-turski-elektromobil-410252.html", "text": "Президентът Реджеп Тайип Ердоган представи в петък първият автомобил, произведен изцяло в Турция в индустриалния хъб близо до Истанбул - Гебзе. Въпросният автомобил е прототип на електрически автомобил с повишена проходимост (SUV), а производството му е планирано да започне през 2022 година, след като бъдат завършвани всички необходими производствени мощности. Всъдеходът ще има произведена в Турция литиево-йонна батерия, зареждаща се до 80% за по-малко от 30 минути. Турция ще притежава правата върху интелектуалната собственост на местния електромобил, заяви министърът на науката, промишлеността и технологиите Фарук Озлу. Церемонията по откриването също има за цел да стартира официално \"Информационната IT долина на Гебзе, която ще бъде технологичната база на нашата страна\", допълни министърът. Миналата година пет водещи турски компании - Anadolu Group, BMC, Kok Group, Turkcell и Zorlu Holding - с подкрепата на Съюза на камарите и стоковите борси на Турция обединиха усилията си, за да създадат първия прототип на електрически автомобили, изцяло произвеждан в страната. По-рано днес стана ясно, че управляващите в Турция ще направят инвестиция в проект за електромобили през следващите 13 години в размер на 22 милиарда турски лири (около 3,7 милиарда долара).", "date": "2019.12.27", "title": "Ердоган показа първия 100% турски електромобил"}
{"url": "https://standartnews.com/svyat/kakvo-znaem-za-fokker-100-samolett-padnal-v-kazakhstan-410275.html", "text": "В петък на 27 декември 2019 г. в Казахстан катастрофира пътнически самолет Fokker 100 на местната авиокомпания Bek Air, летящ от Алма-Ата до Нур-Султан. По време на излитането самолетът загуби височина, проби бетонна ограда и се блъсна в двуетажна сграда. На борда му бяха 100 души - 95 пътници и петима членове на екипажа. По предварителни данни 12 души са станали жертва на бедствието, други 49 са хоспитализирани. Ето какво се знае за модела самолет, който катастрофира: Fokker 100 е пътнически реактивен самолет от среден клас. Разработена през първата половина на 80-те години на миналия век от холандския производител на самолети Fokker, машината е удължена версия на Fokker F28 Fellowship, съответно и с увеличен капацитет на пътниците. Първият полет е извършен на 30 ноември 1986 г., а авиокомпанията Swissair става първият оператор през април 1988 г. Самолетът е в масово производство в периода от 1986 до 1997 г., като от поточната линия излизат общо 283 екземпляра. Понастоящем основните оператори са австралийските регионални авиолинии Alliance, QantasLink и SkyWest. На територията на бившия СССР само казахстанският Bek Air използва този тип самолети - в неговия флот има осем Fokker 100, изключая катастрофиралия. Fokker 100 е изграден в съответствие с аеродинамичния дизайн с ниско носещо крило, с Т-образно стреловидно оперение, прибиращо се трикраково шаси с предна опора и два турбовентилационни двигателя Rolls-Royce Tay (британско производство; използвани са модификации 620 и 650). Двигателите са разположени отстрани в задната част на фюзелажа. В сравнение с базовия F28 фюзелажът е удължен с 5,51 м, което дава възможност да се поставят 107 места в купето (F28 е побирал до 65 пътници). (За модела с двигатели Rolls-Royce Tay 650) - дължината на самолета - 35,53 м; - височина - 8,5 м; - размах на крилата - 28,08 м; - диаметър на фюзелажа - 3,30 м; - празно тегло - 24,5 тона; - максимално тегло при излитане - 45,8 тона; - товароносимост – 11,5 тона; - скорост - 845 км/ч (максимална), 755 км/ч (круизна); - максимален обхват - 3170 км; - най-голяма височина - 11 хил. м; - капацитет на пътниците - 122 души (максимално еднокласно оформление), 107 (стандартно еднокласно оформление), 97 (двукласно оформление). Общо по време на операцията в резултат на различни авиационни произшествия са изгубени поне 17 самолета Fokker 100 (заедно с настоящото произшествие). Около 200 души са загинали при шест бедствия.", "date": "2019.12.27", "title": "Какво знаем за падналия в Казахстан Fokker 100?"}
{"url": "https://standartnews.com/svyat/otkrikha-chernite-kutii-na-katastrofiraliya-samolet-v-kazakhstan-410284.html", "text": "Разследващите откриха летателните апарати от самолет Bek Air, който се разби в Казахстан след излитане от летище в Алмати, съобщават световните агенции. Самолетът Fokker 100 с 98 души на борда се е разбил в необитавана жилищна сграда малко след излитане, при което са загинали най-малко 12 души и са ранени 53, включително девет деца, съобщават властите. Министерството на вътрешните работи на Казахстан заявява, че осем души са загинали на място, двама са загинали по време на път към болницата и двама са починали в болницата. Седемнайсет от ранените са в критично състояние. Казахският вицепремиер Роман Скляр заяви, че \"черните каси\" на самолета - данните за полета и диктофоните в пилотската кабина в пилотажа са намерени на мястото на катастрофата. \"Спасителните работи на мястото на катастрофата продължават. Разследването е в ход\", подчерта той. \"Намерени са записващите данни за полетите и ще бъдат анализирани.\"", "date": "2019.12.27", "title": "Намериха черните кутии на разбилия се самолет"}
{"url": "https://standartnews.com/svyat/rusiya-vodi-prvi-voenni-ucheniya-s-iran-i-kitay-410237.html", "text": "Русия, Иран и Китай стартираха съвместни бойни учения в северната част на Индийския океан и Оманския залив. \"Посланието на тези учения е мир, дружба и стабилна сигурност\", заяви говорителят на иранските военноморски сили Голямреза Тахани в началото на съвместните тристранни учения. По неговите думи ученията ще се проведат на площ от 17 000 квадратни километра. Ученията се наричат \"Морски пояс за сигурност\", чиято цел, както цитира РИА Новости иранският посланик в Москва Казем Джалали, е да разработи мерки за борба с тероризма и морското пиратство, както и да осигури регионална сигурност. Официалният представител на иранските въоръжени сили Аболфазъл Шекарчи отбеляза, че ученията ще продължат четири дни (27-30 декември), по време на които участниците ще обменят опит относно спасителните операции в случай на инциденти в морето. Иранският министър на външните работи Мохамед Джавад Зариф по време на посещението си в Москва подчерта, че ученията не са насочени срещу други страни. Те се провеждат на фона на желанието на САЩ да създадат коалиция за осигуряване на водна сигурност в близост до Иран. Поредица от инциденти, станали в региона на Персийския залив - пролива Ормуз това лято значително влошиха ситуацията там. Непосредствено до Оманския залив в средата на юни, според арабски и ирански медии, е извършена атака на два петролни танкера: Front Altair и Kokuka Courageous. САЩ и Великобритания обвиниха Иран за случилото се, без обаче да предоставят конкретни доказателства. Иранският външен министър заяви, че твърденията за участие на Техеран в атаки срещу танкери са неоснователни. Официалният говорител на китайското министерство на отбраната У Цян посочи, че ученията не са свързани с напрегнатата ситуация в региона. Пентагонът заяви пред РИА Новости, че САЩ ще следят за ученията на Русия, Китай и Иран.", "date": "2019.12.27", "title": "Русия води първи военни учения с Иран и Китай"}
{"url": "https://standartnews.com/svyat/ruskata-tsrkva-ksa-s-treti-patriarkh-zaradi-ukrayna-410251.html", "text": "Светият синод на Руската православна църква реши да прекъсне връзките си с патриарха на Александрия и цяла Африка Теодор Втори, който призна независимостта на Украинската православна църква от Москва. Руската православна църква прекратява споменаването на Александрийския патриарх в молитвите си и участието си в общи молитви и тайнства с него. Това съобщи председателят на синодалния отдел на Московската патриаршия за връзки с обществото и медиите Владимир Легойда. Той подчерта, че решението на Теодор Втори да признае „разколническата структура в Украйна“ е било взето еднолично, без да бъде гласувано от архиереите на Александрийската църква. Следователно Руската православна църква продължава общуването си с архиереите, които не са подкрепили решението на патриарха. Освен това дейността на александрийската енория в Москва се прекратява, а руските енории в Африка минават под юрисдикцията на Московската патриаршия. Руската православна църква вече скъса връзките си с Вселенския патриарх Вартоломей и с архиепископа на Гръцката православна църква Йеронимус. Те също подкрепиха създаването на независима от Москва Украинска православна църква.", "date": "2019.12.27", "title": "Руската църква къса с трети патриарх заради Киев"}
