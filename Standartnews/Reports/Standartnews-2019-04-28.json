{"url": "https://www.standartnews.com/sport/kral-mesi-dade-titla-26-na-barsa-video-390749.html", "text": "Барселона е шампионът на Ла Лига за 26-ти път в своята история! Каталунците спечелиха с минималното 1:0 домакинството си на Леванте от 35-ия кръг на Примера дивисион и по този начин си осигуриха шампионския трофей. Голът, който коронова „блаугранас“ бе дело на Лионел Меси в 62-ата минута. По този начин Барселона спечели шампионската титла в испанското първенство за осми път в последните 11 сезона. Това е десета шампионска титла за Лионел Меси в Примера дивисион.", "date": "2019.04.27", "title": "Крал Меси даде титла №26 на Барса (ВИДЕО)"}
{"url": "https://standartnews.com/biznes/biznest-iska-natsionalen-debat-za-dds-na-khranite-390697.html", "text": "Да се направи национален дебат за ДДС на храните у нас, настоява бизнесът. Савина Влахова, председател на Съюза на българските мелничари, отново постави наболялата тема за липсата на диференцирана ставка на ДДС, по време на дискусията на \"Стандарт\" Да! на българската храна.  \"Българските производители не са конкурентни, защото на всички храни слагаме още 20% към цената. Докато в повечето държави в ЕС, включително и в съседна Румъния, ДДС е по-нисък. Заради това българският стопанин не е конкурентен и на пазара на труда. \"Как да задържим хората на работа, когато у нас надницата е 30 лева, а гърците плащат 30 евро\", попита Влахова. Тя допълни още, че настоява по темата да има национален дебат. България остана една от малкото страни в ЕС с единна ставка по ДДС, посочи земеделският министър Румен Порожанов. И даде за пример Полша, където плодовете и зеленчуците например са с 3% ДДС. Проблемът не може да бъде решен от един министър, нужна е политическа воля по въпроса, каза още шефът на агроведомството.  ", "date": "2019.04.27", "title": "Бизнесът иска национален дебат за ДДС на храните"}
{"url": "https://standartnews.com/sport/kral-mesi-dade-titla-26-na-barsa-video-390749.html", "text": "Барселона е шампионът на Ла Лига за 26-ти път в своята история! Каталунците спечелиха с минималното 1:0 домакинството си на Леванте от 35-ия кръг на Примера дивисион и по този начин си осигуриха шампионския трофей. Голът, който коронова „блаугранас“ бе дело на Лионел Меси в 62-ата минута. По този начин Барселона спечели шампионската титла в испанското първенство за осми път в последните 11 сезона. Това е десета шампионска титла за Лионел Меси в Примера дивисион.", "date": "2019.04.27", "title": "Крал Меси даде титла №26 на Барса (ВИДЕО)"}
{"url": "https://standartnews.com/regionalni/desetki-oblagorodeni-prostranstva-v-blagoevgrad-390703.html", "text": "Десетки пространства в града са облагородени по предложение на гражданите на Благоевград в инициативата „Ти предложи! Кмете направи!”. Засадени са дръвчета на различни места в града, поставени са десетки нови пейки в кварталите и централната градска част. Сред облагородените места са покритото дере на ул. „Стефан Стамболов“, ул. „Менча Кърничева“, „Илинден“ „Катина и Янко Хайдукови“ „Еленово“ , квартал „Вароша“ и др. Част от засадените дървесни видове на различни места в града, са бяла бреза, червен дъб, чинар и червена слива. Предстои да бъдат облагородени още пространства по инициативата „Ти предложи! Кмете направи!“. В момента тече подготовка по изграждане на детски площадки в общината, отново по предложения на граждани. В рамките на кампанията са постъпили  над 100 предложения като всички, които отговарят на критериите, ще бъдат реализирани.", "date": "2019.04.27", "title": "Десетки облагородени пространства в Благоевград"}
{"url": "https://standartnews.com/biznes/sprya-pechataneto-na-banknota-ot-500-evro-v-es-390696.html", "text": "Европейският съюз спря окончателно печатането на банкнотата от 500 евро. Въпреки че повечето държави в Еврозоната спряха изработването на най-голямата купюра  още в началото на 2019 година, Германия и Австрия имаха допълнителни три месеца, в които издаваха банкнотата. Срокът на тази отсрочка изтече на  26 април. Според \"Блумбърг\", ЕС се отказва от банкнотата от 500 евро заради подозрения, че тя се използва за незаконни дейности. Тези банкноти обаче остават законно средство за разплащане. Когато такива банкноти попаднат в държавните банки на страните от Еврозоната, ще бъдат изтегляни и постепенно ще излязат от обращение.", "date": "2019.04.27", "title": "Спря печатането на банкнота от 500 евро в ЕС"}
{"url": "https://www.standartnews.com/lifestyle/maraya-keri-ikona-na-godinata-390736.html", "text": "Още музиканти бяха обявени към музикалните награди „Billboard“. Изпълнения на живо ще имат групата \"Дан Шей\", певиците Тори Кели, Сиара и нашумялата Холзи, която ще се качи на сцената с култовата кей-поп сензация BTS. Марая Кери, която ще бъде наградена с приза \"Икона на годината\", също ще зарадва феновете със специална изява. Зрителите ще чуят и видят на живо Мадона, Джонас Брадърс и „Panic! at the disco“. Карди Би води в надпреварата с 21 номинации. Рапърката ще трябва да се пребори с някои от от най-нашумелите си колеги – Ариана Гранде, Дрейк, Травис Скот и Пост Малоун. Церемонията за раздаването на отличията \"Billboard“ ще бъде  излъчена на 1 май.", "date": "2019.04.27", "title": "Марая Кери - Икона на годината"}
{"url": "https://standartnews.com/biznes/khilyadi-blokirani-na-letishchata-po-sveta-390698.html", "text": "Хиляди хора по целия свят останаха блокирани на летищата, след като сървърите на авиокомпания \"Еър Индия\" се сринаха. Проблемът продължи повече от шест часа и доведе до сериозни нарушения на въздушния трафик и работата на големите летища на пет континента, предава Нова тв. Сринала се е системата, която издава бордни карти на пътниците и обработва багажа и резервациите. Пътници на авиокомпанията публикуваха гневни постове в социалните мрежи как стоят на претъпканите летища часове наред.", "date": "2019.04.27", "title": "Хиляди блокирани на летищата по света"}
{"url": "https://standartnews.com/sport/shalke-otkaza-borusiya-ot-titlata-video-390721.html", "text": "Борусия Дортмунд се отдалечи значително от спечелването на титлата в германската Бундеслита. Сега препъникамък за амбициите на тима се оказа регионалният съперник Шалке 04, който надделя на \"Сигнал Идуна парк\" с 4:2 в вихреното 175-о Дерби на Рур. В срещата от 31-ия кръг на Бундеслигата зрителите видяха два червени картона и шест гола. Към съблекалните преждевременно се насочиха Марко Ройс и Мариус Волф. И двамата бяха отстранени за нарушения отзад срещу Суат Сердар.  Голов започнаха да падат още в 14-ата минута. Тогава Марио Гьотце вкара за 1:0 с глава, а четири по-късно Даниел Калиджури изравни от дузпа. В 28-ата Салиф Сане даде аванс на гостите. В 62-ата Калиджури отбеляза още веднъж - за 1:3, като попадението дойде от нарушението, за което Ройс беше изгонен. Последва вторият червен картон на Волф в 65-ата минута.  Дори в намален състав Дортмунд върна единия гол чрез Аксел Витцел в 84-ата минута, но надеждите на домакините загинаха две минути след това, след като Брийл Емболо прониза Роман Бюрки за четвърти път. С този успех отборът от Гелзенкирхен почти сигурно се спасява от изпадане. След тази загуба Борусия остава  на точка зад Байерн Мюнхен, който с мач по-малко.", "date": "2019.04.27", "title": "Шалке отказа Борусия от титлата (ВИДЕО)"}
{"url": "https://standartnews.com/sport/levski-lukoyl-zapochna-s-pobeda-v-chetvrfinalite-na-nbl-390723.html", "text": "Шампионът Левски Лукойл победи гостуващия А1 Академик (Сф) със 106:95 (22:28, 32:21, 26:25, 26:21) в първи мач от четвърфиналните плейофи на Националната баскетболна лига за мъже. Така \"сините\" поведоха с 1:0 победи в серията, в която се играе до два успеха от трима мача. Вторият двубой е на 29 април в Правец. Двата отбора изиграха оспорвани първи три части на мача, като на почивката домакините водеха с 54:49, а след 30 минути игра имаха аванс от 80:74. Възпитаниците на Константин Папазов натрупаха двуцифрен точков актив след силно началото на последната четвърт, а най-голямата им преднина беше 18 точки при 100:82 след кош на Христо Захариев 4:48 минути преди края. За Левски Лукойл се отличи Христо Захариев с 21 точки, а Патрик Рембърт добави 18. Деян Иванов се завърна в тима след контузия и реализира 16 точки. За А1 Академик Николай Грозев вкара 23 точки, Костадин Лазаров записа 15, Цветомир Чернокожев е с 14, а Николай Николов завърши с 13 точки.", "date": "2019.04.27", "title": "А1 Академик изпоти Левски Лукойл в първия четвърфиналите на НБЛ"}
{"url": "https://standartnews.com/kultura/ben-aflek-se-vrshcha-na-rabota-390735.html", "text": "Бен Афлек се завръща на арената след продължителна битка с алкохола. Той ще режисира и участва в бъдещия „Ghost Army“ от „Universal Pictures“. Филмът,  \r\nпосветен на Втората световна война, е базиран на книгата от 2015-а „The Ghost Army of World War II“ на Елизабет Сейлс и Рик Бейер. Сценарият е на Хенри Гейден, писателят на „Шазам!“, а редактор е Ник Пицолато, създателят на хитовия сериал на HBO „Истински детектив“. Афлек последно седна на режисьорския стол през 2016-а за неговия „Live by Night“. Най-успешният му филм напоследък бе „Арго“ от 2012-а. Актьорът не е участвал във военна лента от 2001-а, когато игра в „Пърл Харбър“ на Майкъл Бей. „Ghost Army“ ще разказва историята на група войници, които трябва да заблудят нацистите чрез фалшифи радиопредавания и надуваеми танкове.", "date": "2019.04.27", "title": "Бен Афлек се връща на работа"}
{"url": "https://standartnews.com/biznes/obb-mobayl-s-nagrada-za-produkt-na-godinata-390689.html", "text": "Мобилното банкиране на Обединена българска банка, част от белгийската финансова група КВС, беше обявена за „Продукт на годината“ в категория „Мобилни банкови услуги“. Наградата е част от международния конкурс „Продукт на годината“, посветен на иновациите в потребителския сектор. Церемонията по награждаването се проведе на 23 април 2019 г. в София, като победителите са излъчени от потребителите в резултат на независимо представително проучване на национално ниво, проведено от Nielsen. ОББ Мобайл бе отличен сред десетки иновативни продукти и услуги, лансирани на българския пазар през последните 18 месеца. Наградата за мобилното банкиране прие г-н Кристоф Де Мил, Изпълнителен директор Финанси на ОББ и Иновационен лидер на KBC Груп в България. „Отличието е изключително признание за нас, но е и потвърждение, че иновациите във финансовия сектор са тенденцията, която е необходимо да следваме, за да бъдем адекватни на нуждите на своите клиенти“, заяви г-н Де Мил при приемането на приза. „Искаме да сме двигател, да налагаме стандарти в нашата област, а дигитализацията и въвеждането на иновации са необходими условия за осъществяването на тoзи процес“, допълни още иновационният лидер на ОББ. Стремежът на ОББ към устойчиво въвеждане на иновативни решения в продуктите и услугите на институцията е подкрепен от наскоро представената на българския пазар функционалност мултибанкинг в мобилно банкиране. Това е удобство, което позволява на клиентите на банката да следят информацията за свои сметки, разполагаема наличност, движение и детайли по трансакции в четири други банки. Самото мобилно банкиране ОББ Мобайл се радва на потребителско доверие и бележи 145% ръст на ползващите го през 2018 г. Приложението е предпочитано заради удобството да бъде използвано по всяко време и навсякъде, както и заради свободата на потребителя самостоятелно да извършва поредица от банкови операции. Наградата в конкурса „Продукт на годината“ е поредният аргумент в полза на философията на ОББ да предлага иновативни клиентски-ориентирани решения в синхрон с динамично дигитализиращия се финансов сектор.  ", "date": "2019.04.27", "title": "ОББ Мобайл с награда за \"Продукт на годината\""}
{"url": "https://standartnews.com/kultura/obyavikha-deyvid-khokni-za-ikona-390739.html", "text": "Роденият в Йоркшир Дейвид Хокни е обявен за \"икона\" от списание \"Тайм\", коeто публикува списъка си с най-влиятелни хора през 2019 година. Един от най-известните британски художници през 2018-а влезе в Книгите с рекорди на Гинес, когато неговият “Портрет на художник” (“Басейн с две фигури”, 1972) беше продаден в „Кристис“ в Ню Йорк за максималните досега 80 милиона долара (90, 3 милиона с данъците), което го прави най-скъпият жив художник с подобно постижение на търг. Тогава Хокни коментира: „Направих около 12 картини с басейн, не са много. Други хора щяха да ги изхвърлят“, цитират го от art.price.bg. \r\nВ списание \"Тайм\" Едуин Бекер, шеф на изложбите в музея на Ван Гог в Амстердам, който представя до 26 май изложбата  „Хокни-Ван Гог: Радостта от природата“, пише: „Хокни винаги е бил вдъхновен от известни художници, а сега за първи път неговата работа се показва паралелно с тази на един от идолите му - Винсент ван Гог“. Бекер изтъква и пионерската употреба от Хокни на iPad, като добавя „уникално чувство за спонтанност към неговите очарователни творби“. За Хокни iPad е изцяло нова среда. \"Бях един от първите, които получиха iPad. Веднага, след като излязоха в Калифорния,  експериментирах в продължение на шест месеца и получих доста добри резултати. Опитах всяка четка на приложението и след това осъзнах, че мога да направя „Пристигането на пролетта” на iPad. Създадох  90 рисунки“, споделя Хокни. За разлика от него, родената във Венецуела Лучита Хуртадо, която е единственият друг визуален артист, който е в списъка на „Тайм“, никога не е продавала произведение на търг. Тя е на 98 и ще има първа самостоятелна изложба в Лондон следващия месец. Ханс Улрих Обрист, артистичен директор на галерии “Serpentine”, където Хуртадо представя творбите си, пише в „Тайм“: \"Почитана от много художници, Лучита е била свързана чрез приятелство и семейно с конкретни движения като сюрреализъм, динатон и магическия реализъм, но тя запазва уникалната си практика за себе си, като рядко излага работите си. Сега, на 98, Лучита най-накрая получава вниманието, което отдавна заслужава\".", "date": "2019.04.27", "title": "Обявиха Дейвид Хокни за икона"}
{"url": "https://standartnews.com/sport/vdignakha-nagradniya-fond-za-svetovnata-titla-v-shakhmata-390725.html", "text": "Международната федерация по шахмат (ФИДЕ) промени формата на мача за световната титла. Вместо досегашните 12 партии вече ще се играят 14. Почивните дни са намалени от шест на пет, а на реми двамата шахматисти ще могат да се съгласяват след 40-ия ход на черните фигури, а не на 30-ия. Променено е и контролното време. Гросмайсторите ще имат 120 минути за първите 40 хода, 60 минути за следващите 20 хода и 15 минути за останалата част с добавени 30 секунди след 61-ия ход. Досега времето беше 100 минути за 40 хода, 50 минути за следващите 20 хода и 15 минути до края на партията с добавени 30 секунди на всеки ход. Минималната сума на наградния фонд е повишена на 2 милиона евро. Победителят ще получи 60 процента от нея, ако в мач за титлата са изиграни не повече от 14 партии и 55 процента, ако победата е постигната след тайбрек.", "date": "2019.04.27", "title": "Вдигнаха наградния фонд за Световната титла в шахмата"}
{"url": "https://www.standartnews.com/sport/shalke-otkaza-borusiya-ot-titlata-video-390721.html", "text": "Борусия Дортмунд се отдалечи значително от спечелването на титлата в германската Бундеслита. Сега препъникамък за амбициите на тима се оказа регионалният съперник Шалке 04, който надделя на \"Сигнал Идуна парк\" с 4:2 в вихреното 175-о Дерби на Рур. В срещата от 31-ия кръг на Бундеслигата зрителите видяха два червени картона и шест гола. Към съблекалните преждевременно се насочиха Марко Ройс и Мариус Волф. И двамата бяха отстранени за нарушения отзад срещу Суат Сердар.  Голов започнаха да падат още в 14-ата минута. Тогава Марио Гьотце вкара за 1:0 с глава, а четири по-късно Даниел Калиджури изравни от дузпа. В 28-ата Салиф Сане даде аванс на гостите. В 62-ата Калиджури отбеляза още веднъж - за 1:3, като попадението дойде от нарушението, за което Ройс беше изгонен. Последва вторият червен картон на Волф в 65-ата минута.  Дори в намален състав Дортмунд върна единия гол чрез Аксел Витцел в 84-ата минута, но надеждите на домакините загинаха две минути след това, след като Брийл Емболо прониза Роман Бюрки за четвърти път. С този успех отборът от Гелзенкирхен почти сигурно се спасява от изпадане. След тази загуба Борусия остава  на точка зад Байерн Мюнхен, който с мач по-малко.", "date": "2019.04.27", "title": "Шалке отказа Борусия от титлата (ВИДЕО)"}
{"url": "https://standartnews.com/kultura/izgnaniyata-na-yozef-kudelka-390737.html", "text": "Снимки на легендарния Йозеф Куделка гледаме от 7 май в Софийска градска галерия.  Центърът  „Жорж Помпиду“ представя за първи път извън Франция всичките 75 фотоса от серията „Изгнания“ на световноизвестния фотограф, информират от Френския институт у нас. Повече от четири десетилетия Йозеф Куделка - странстващ и независим артист - посвещава на проницателното и въздействащо изкуство, отдадено на човека и неговата среда. Разработваните от автора теми - изгнаничество, номадство, конфликти, пейзажи, променени от човешката дейност - разкриват дълбоко хуманния характер на неговото творчество. Човекът, рискувал живота си, за да заснеме съветското нашествие в Чехословакия през 1968-а, странства из Европа от 1970 до 1987-а по подобие на Рембо век по-рано. Той оставя  убедителни фотодокументи за генезиса и страховете на Европа – неслучайно е сред най-видните артисти, засвидетелствали, че европейския проект ни носи мир и просперитет. Куделка налага връзката между  арт фотографията и фотожурналистиката, като илюстрира поетично скитничеството си - от Ирландия до Италия, от Испания до Полша, далеч от родината. С кадрите на изоставени или разпилени предмети, с образите на бездомни животни и самотни хора той силно набляга върху изолацията и отчуждението, от които страда емигрантът, поставя въпроса за границите и идентичностите. Куделка хвърля нова различна светлина върху  предизвикателствата и опасенията на съвременното европейско общество. Мъчителното чувство на отчуждение добре проличава в серията фотографии „Изгнания“, направени между 1968 и 1994-а, отразяващи собствения му опит. \r\nЧехът Йозеф Куделка получава френско гражданство през 1987-а и в знак на благодарност дарява 75-те фотографии от серията „Изгнания“ на Националния музей за модерно изкуство, който носи името на Жорж Помпиду. ", "date": "2019.04.27", "title": "Изгнанията на Йозеф Куделка"}
{"url": "https://standartnews.com/sport/katrin-shche-igrae-na-finala-na-obrch-i-bukhalki-video-390726.html", "text": "Катрин Тасева се класира за финалите на обръч и на бухалки, а Боряна Калейн е финалистка на лента на турнира от Световната купа по художествена гимнастика в Баку (Азербайджан). В многобоя Тасева се нареди на пето място, а Калейн е 11-а. Катрин Тасева събра сбор от 78.150 точки, след като беше оценена с 20.150 на обръч, 18.700 на топка, 21.100 на бухалки и 18.200 на лента. Днес Тасева игра с бухалки и лента и изпълни силно съчетание с бухалки, но имаше неточности на лента. Тасева има втора по сила оценка на бухалки и трета на обръч. \"Много добри бухалки на Катрин Тасева и слаба лента! Да, слаба лента... Защото в живота, както казва Катрин в едно блестящо свое интервю, може не всичко да е на всяка цена, но в лентата на Катрин, равновесието, което падна и е 8 десети, задължително трябва да е на всяка цена! Задължително! И съм сигурна, че тази година ще дочакам да видя финала на лента. А, за да съм сигурна, означава, че ти трябва да си сигурна, че те чакат много яки тренировки! И все пак... браво, Кате, че издържа без груба грешка поредно състезание! Утре пак така.. и по-добре!\", коментира президентът на БФХГ Илиана Раева представянето на Катрин Тасева днес пред фейсбук страницата на федерацията. Боряна Калейн завърши 11-а с многобоя със сбор от 74.150 точки. Тя има оценки 19.150 на обръч, 17.200 на топка, 18.800 на бухалки и 19.000 на лента. Оценката й на лента е пета по сила и тя влиза сред осемте финалистки на този уред. \"Сравнително силна лента за Боряна Калейн и слаби бухалки. Минус 2,800 точки! Според нейните думи! На първо четене... Може да се окаже, че и други неща не е направила. Не само грешка в началото (0,7), но и спестени елементи за 0.8, незачетен пирует (само той е точка и три десети) поради залитане още в началото!\", коментира Раева играта на Калейн днес. Шампионка в многобоя стана рускинята Дина Аверинасъс сбор от 85.600 точки. Тя получи оценки 22.600 на обръч, 20.700 на топка, 21.650 на бухалки и 20.650 на лента. Втора е нейната сестра близначка Арина Аверина със 79.850 точки (17.900, 22.100, 20.750, 19.100), а бронзовото отличие спечели Влада Николченко (Украйна) със 78.900 (20.050, 19.900, 19.350, 19.600). Пред Тасева е още Катарина Галкина (Беларус) със 78.200 точки.  На шесто място е Линой Ашрам (Израел) със 77.250 точки, следвана от втората представителка на Израел Никол Зеликман със 77.200 и осмицата се затваря от Анастасия Салос от Беларус със 76.600 точки. От 19.00 часа е надпреварата при ансамблите с три обръча и два чифта бухалки. Българският тим е с шести стартов номер от 25 отбора.", "date": "2019.04.27", "title": "Катрин ще играе на финала на обръч и бухалки (ВИДЕО)"}
{"url": "https://standartnews.com/kultura/rositsa-getsova-vsichko-shche-bde-nared-390738.html", "text": "„Всичко ще бъде наред” или “Everything will be alright” се казва експозицията със съвременна живопис на Росица Гецова, която може да се види до 18 май в столичната галерия „Сердика“.  През последните години художничката работи със силикон, акрил, плексиглас и принт - експериментирайки с тези материали, тя създава специфична авторска техника. В изложбата са включени обеми, затворени в плексигласови кутии,  дигитални рисунки с характерен за авторката свеж колорит и видео. Според Росица Гецова тази изложба е вид самолечение. Тя е убедена, че е изключително важно да намерим баланс и синхронност в самите нас, за да ги постигнем и в самото общество. „Един от начините това да се случи, е да творим, да ценим и да познаваме изкуството“, казва Росица. Според нея именно изкуството достига по прекия път до връзката с ирационалното и е своеобразен камертон за настройване на нашето тяло и съзнание.  \r\n„Именно на тези честоти се осъществява освобождаването от вибрациите на страха, вината, комплексите, вкоренени в подсъзнанието. Страховете от собствените недостатъци, от общуване, от отхвърляне, от изоставяне. Има връзка с интуицията ни и връзка със собственото ни същество. Изложбата, която представям, е подчинена на този принцип и затова я определям като опит за самолечение”, коментира още Росица Гецова, която е известна и с галерия „Аросита“. И добавя: „С развитието на високите технологии общуването на човека с Вселената става все по-трудно осъществимо. Състоянието му в обществото е дисбалансирано, неопределено и променливо, границата между реално и нереално е размита. Ако не умеем да контролираме мислите си, да разберем емоциите си, събитията в нашия живот все повече ще ни изненадват.  Когато вълните в лявото и дясното полукълбо на мозъка работят в синхрон, те образуват стоящи вълни, в които един вид енергия се преобразува в друг. Заради това енергията, която влагаме в мислите и изразите си, може да се превръща в конкретни събития. Ние общуваме с Вселената с помощта на вибрациите на думите, емоциите и мислите. А Вселената ни отвръща със събитията в нашия живот. Събитията - това е езикът на Вселената. Затова е много важно да възприемаме и да разбираме онези знаци, които тя ни изпраща“. Професор Свилен Стефанов пък казва за Росица Гецова: „Тя е визуален артист, третиращ ефимерното в обекти, инсталации, видео. Представителен автор за тенденциите на съвременното изкуство.”", "date": "2019.04.27", "title": "Росица Гецова: Всичко ще бъде наред"}
{"url": "https://standartnews.com/svyat/golyam-pozhar-gorya-vv-voenen-zavod-v-rusiya-390691.html", "text": "Голям пожар е горял във военнопромишлен комплекс в руския град Красноярск. Пожарът е бил на територията на военния завод \"Красмаш\", но пламъците са тръгнали от склад в завод за хладилници, който се помещавал в комплекса. Огънят се разпрострял на площ от около 20 хил. кв. м, но е локализиран преди да достигне военните съоръжения. След часове борба със стихията, рано тази сутрин, около 4 часа, пожарът е потушен. Няма данни за пострадали. Регионалната служба за защита на населението твърди, че във въздуха няма вредни вещества след пожара. Вече се води разследване за причините за пожара, като се работи по няколко версии, основната от които е човешка грешка и неправилна работа с електрооборудване.", "date": "2019.04.27", "title": "Голям пожар горя във военен завод в Русия"}
{"url": "https://standartnews.com/svyat/putin-lesno-rusko-grazhdanstvo-za-ukraintsi-390716.html", "text": "Опростена процедура за получаване на руско гражданство за всички украинци планира Москва. Това заяви пред журналисти в Пекин президентът Владимир Путин, съобщи Франс прес, цитирана от БТА. \"Смятаме да предоставим гражданство по опростена процедура на всички граждани на Украйна, не само на жителите на Луганската и Донецката република\", увери Путин. Русия вече обяви през седмицата, че е опростила предоставянето на руско гражданство на жители на сепаратистките региони в Украйна. Тази мярка беше осъдена от Киев и редица западни държави, които виждат в нея посегателство срещу суверенитета на Украйна. Путин уточни, че страната му \"ще изпълни всичките си задължения към новите руски граждани\". \"След като получат руски паспорт, жителите на Източна Украйна ще получават социални помощи, пенсии, увеличения, всичко, на което имат право\", обясни руският президент. Според него тези разходи няма да натоварят руския бюджет, защото е \"изчислено\". По думите на Путин ще бъде \"теорeтично възможно\" за хората, живеещи в тези райони, да получават едновременно нова руска и дотогавашна украинска пенсия. \"Странно е, че това решение предизвика негативни реакции. Полша издава такива паспорти на поляци, Румъния на румънци, Унгария на унгарци. И с какво руснаците са по-лоши от поляците, румънците и унгарците?\", попита риторично Путин. Обявеното от него предоставяне на руско гражданство за всички украинци дни след победата на актьора Володимир Зеленски на президентските избори в Украйна, доведе до ново осъждане от украинска страна. \"Русия иска да засили ескалацията и хаоса в Украйна и така да продължи да усложнява правилата на играта\", написа днес в Туитър Дмитро Кубела - постоянен представител на Украйна в Съвета на Европа. По-рано тази седмица пресслужбата на бъдещия президент Зеленски осъди това \"ново ясно потвърждение за света за ролята на Русия като агресор, който води войната срещу Украйна\". Киев призова Съвета на Европа да попречи на Русия да изпълни намеренията си за предоставяне на гражданство на украинци.", "date": "2019.04.27", "title": "Путин: Лесно руско гражданство за украинци"}
{"url": "https://www.standartnews.com/sport/levski-lukoyl-zapochna-s-pobeda-v-chetvrfinalite-na-nbl-390723.html", "text": "Шампионът Левски Лукойл победи гостуващия А1 Академик (Сф) със 106:95 (22:28, 32:21, 26:25, 26:21) в първи мач от четвърфиналните плейофи на Националната баскетболна лига за мъже. Така \"сините\" поведоха с 1:0 победи в серията, в която се играе до два успеха от трима мача. Вторият двубой е на 29 април в Правец. Двата отбора изиграха оспорвани първи три части на мача, като на почивката домакините водеха с 54:49, а след 30 минути игра имаха аванс от 80:74. Възпитаниците на Константин Папазов натрупаха двуцифрен точков актив след силно началото на последната четвърт, а най-голямата им преднина беше 18 точки при 100:82 след кош на Христо Захариев 4:48 минути преди края. За Левски Лукойл се отличи Христо Захариев с 21 точки, а Патрик Рембърт добави 18. Деян Иванов се завърна в тима след контузия и реализира 16 точки. За А1 Академик Николай Грозев вкара 23 точки, Костадин Лазаров записа 15, Цветомир Чернокожев е с 14, а Николай Николов завърши с 13 точки.", "date": "2019.04.27", "title": "А1 Академик изпоти Левски Лукойл в първия четвърфиналите на НБЛ"}
{"url": "https://standartnews.com/svyat/blagodatniyat-ogn-sleze-v-yerusalim-390700.html", "text": "Благодатният огън слезе в църквата „Възкресение Христово“ в Йерусалим – мястото, където според Светото писание, е бил разпънат, погребан и после  възкръснал Исус Христос. Православните християни вярват, че това запалване на Свещения огън става по свръхестествен начин. Този огън в първите минути след възпламеняването си, има свойството да не излъчва топлина и да не изгаря. Предстои той да бъде пренесен в различни точки на света, за да може хиляди православни вярващи  да се докоснат до светото чудо.  ", "date": "2019.04.27", "title": "Благодатният огън слезе в Ерусалим"}
{"url": "https://standartnews.com/svyat/bivsh-us-voenen-gazi-peshekhodtsi-vzel-gi-za-myusyulmani-390714.html", "text": "Бивш американски военен налетя с автомобила си върху пешеходци и рани осем души. Инцидентът стана в град Сънивейл (Калифорния). 34-годишният Айзая Пипълс е ветеран от американските мисии в Ирак. Той дал газ срещу групата хора, тъй като ги помислил за мюсюлмани. Четирима от пострадалите са болница. 13-годишно момиче е в най-тежко състояние. То е с мозъчна травма и е в кома. Другите трима са с множество фрактури. Националността и вероизповеданието на пострадалите не се съобщава официално, но според информацията в медиите част от тях са с южноазиатски произход, съобщи Канал 3. Срещу Пипълс вече е повдигнато обвинение за опит за убийство, при това с утежняващи обстоятелства - расистки мотив. Адвокатът му обаче обяви, че клиентът му страда от посттравматичен стрес и ще иска обвиняемият да получи подходящо лечение.", "date": "2019.04.27", "title": "Бивш US-военен гази пешеходци, взел ги за мюсюлмани"}
{"url": "https://standartnews.com/sport/avstriets-sprya-nadal-v-barselona-390729.html", "text": "Световният №5 в тениса Доминик Тийм (Ав) за пореден път доказа защо е считан за един от основните претенденти за короната \"Крал на клея\" след оттеглянето на Рафаел Надал. Австриецът победи Матадора с 6:4, 6:4 в полуфинален мач от турнира от сериите ATP 500 в Барселона. Поражението бе първо поражение за Надал на тази фаза от турнира, който е печелил 11 пъти. Рафа се намираше в серия от 18 поредни победи, като последната му загуба беше в трети кръг през 2015-та година. Загубата е втора поредна за Рафа на полуфинал на любим негов турнир на червени кортове, след като преди седмица беше победен и от Фабио Фонини (Ит) в Монте Карло. Така Надал остава без титла от началото на 2019-та година. Австриецът е единственият играч, който победи Надал на клей през 2017-та и 2018-та, като за пореден път доказа класата си на тази настилка. Той влиза в компанията на Новак Джокович, като двамата са единствените, побеждавали Надал на клей четири пъти. Доминик Тийм ще се изправи в битката за титлата срещу Данийл Медведев, който по-рано днес надигра Кей Нишикори с 6:4, 3:6, 7:5 и за първи път ще играе финал на клей.", "date": "2019.04.27", "title": "Австриец спря Надал в Барселона"}
{"url": "https://standartnews.com/sport/roma-udari-kalyari-bez-despodov-video-390740.html", "text": "Отборът на Рома постигна класически успех с 3:0 над Каляри в среща от 34-ия кръг на Серия \"А\". Римляните поведоха с гол на Федерико Фацио с глава в 5-ата минута. В 8-ата Хавиер Пасторе удвои преднината на тима си, а в 86-ата Александър Коларов направи резултата класически. Българският национал Кирил Десподов остана на резервната скамейка за сардинци и не влезе в игра, като в предни позиции за отбора действаха Жоао Педро и Леонардо Паволети. Срещата между двата тима на \"Олимпико\" бе от голямо значение за тима на Клаудио Раниери, който влезе в Топ 4 преди мачовете на директните конкуренти на тима за класиране в Шампионска лига - Милан и Аталанта.", "date": "2019.04.27", "title": "Рома удари Каляри без Десподов (ВИДЕО)"}
{"url": "https://www.standartnews.com/sport/vdignakha-nagradniya-fond-za-svetovnata-titla-v-shakhmata-390725.html", "text": "Международната федерация по шахмат (ФИДЕ) промени формата на мача за световната титла. Вместо досегашните 12 партии вече ще се играят 14. Почивните дни са намалени от шест на пет, а на реми двамата шахматисти ще могат да се съгласяват след 40-ия ход на черните фигури, а не на 30-ия. Променено е и контролното време. Гросмайсторите ще имат 120 минути за първите 40 хода, 60 минути за следващите 20 хода и 15 минути за останалата част с добавени 30 секунди след 61-ия ход. Досега времето беше 100 минути за 40 хода, 50 минути за следващите 20 хода и 15 минути до края на партията с добавени 30 секунди на всеки ход. Минималната сума на наградния фонд е повишена на 2 милиона евро. Победителят ще получи 60 процента от нея, ако в мач за титлата са изиграни не повече от 14 партии и 55 процента, ако победата е постигната след тайбрек.", "date": "2019.04.27", "title": "Вдигнаха наградния фонд за Световната титла в шахмата"}
{"url": "https://www.standartnews.com/sport/katrin-shche-igrae-na-finala-na-obrch-i-bukhalki-video-390726.html", "text": "Катрин Тасева се класира за финалите на обръч и на бухалки, а Боряна Калейн е финалистка на лента на турнира от Световната купа по художествена гимнастика в Баку (Азербайджан). В многобоя Тасева се нареди на пето място, а Калейн е 11-а. Катрин Тасева събра сбор от 78.150 точки, след като беше оценена с 20.150 на обръч, 18.700 на топка, 21.100 на бухалки и 18.200 на лента. Днес Тасева игра с бухалки и лента и изпълни силно съчетание с бухалки, но имаше неточности на лента. Тасева има втора по сила оценка на бухалки и трета на обръч. \"Много добри бухалки на Катрин Тасева и слаба лента! Да, слаба лента... Защото в живота, както казва Катрин в едно блестящо свое интервю, може не всичко да е на всяка цена, но в лентата на Катрин, равновесието, което падна и е 8 десети, задължително трябва да е на всяка цена! Задължително! И съм сигурна, че тази година ще дочакам да видя финала на лента. А, за да съм сигурна, означава, че ти трябва да си сигурна, че те чакат много яки тренировки! И все пак... браво, Кате, че издържа без груба грешка поредно състезание! Утре пак така.. и по-добре!\", коментира президентът на БФХГ Илиана Раева представянето на Катрин Тасева днес пред фейсбук страницата на федерацията. Боряна Калейн завърши 11-а с многобоя със сбор от 74.150 точки. Тя има оценки 19.150 на обръч, 17.200 на топка, 18.800 на бухалки и 19.000 на лента. Оценката й на лента е пета по сила и тя влиза сред осемте финалистки на този уред. \"Сравнително силна лента за Боряна Калейн и слаби бухалки. Минус 2,800 точки! Според нейните думи! На първо четене... Може да се окаже, че и други неща не е направила. Не само грешка в началото (0,7), но и спестени елементи за 0.8, незачетен пирует (само той е точка и три десети) поради залитане още в началото!\", коментира Раева играта на Калейн днес. Шампионка в многобоя стана рускинята Дина Аверинасъс сбор от 85.600 точки. Тя получи оценки 22.600 на обръч, 20.700 на топка, 21.650 на бухалки и 20.650 на лента. Втора е нейната сестра близначка Арина Аверина със 79.850 точки (17.900, 22.100, 20.750, 19.100), а бронзовото отличие спечели Влада Николченко (Украйна) със 78.900 (20.050, 19.900, 19.350, 19.600). Пред Тасева е още Катарина Галкина (Беларус) със 78.200 точки.  На шесто място е Линой Ашрам (Израел) със 77.250 точки, следвана от втората представителка на Израел Никол Зеликман със 77.200 и осмицата се затваря от Анастасия Салос от Беларус със 76.600 точки. От 19.00 часа е надпреварата при ансамблите с три обръча и два чифта бухалки. Българският тим е с шести стартов номер от 25 отбора.", "date": "2019.04.27", "title": "Катрин ще играе на финала на обръч и бухалки (ВИДЕО)"}
{"url": "https://standartnews.com/sport/gol-na-milanov-ne-stigna-za-pobeda-na-mol-vidi-390742.html", "text": "Националът Георги Миланов се разписа от дузпа при равенството 1:1 на МОЛ Види у дома срещу Академия Пушкаш в двубой от 30-ия кръг на унгарското първенство. И двата гола паднаха след почивката. Първо Миланов откри в 54-ата минута от дузпа. Той и съотборниците му вече предвкусваха победата, когато хърватинът Йосип Кнежевич изравни в 84-ата минута. Така МОЛ Види събра 57 точки и върви на 10 зад лидера Ференцварош, който е с мач по-малко и сигурен шампион три кръга преди края. Академия Пушкаш е седми с 35 точки.", "date": "2019.04.27", "title": "Гол на Миланов не стигна за победа на МОЛ Види"}
{"url": "https://standartnews.com/sport/shvedi-pokorikha-krlinga-video-390741.html", "text": "Шведите Анна Хаселборг и Оскар Ериксон победиха Канада с 6:5 на финала на световното първенство по кърлинг за смесени отбори, което завърши днес в Ставангер (Норвегия). Хаселборг е скип на женския тим на Швеция, който спечели златните медали на зимните олимпийски игри в Пьончан 2018. В мача за третото място САЩ победи Австралия с 5:4. До момента най-доброто класиране на шведските състезатели на световното първенство по кърлинг за смесени отбори са сребърните медали, които те спечелиха в четири поредни години - от 2012 до 2015. Канада има два сребърни и два бронзови медала от световни шампионати. Първото световно първенство по кърлинг за смесени отбори си проведе през 2008 година.", "date": "2019.04.27", "title": "Шведи покориха кърлинга (ВИДЕО)"}
{"url": "https://www.standartnews.com/sport/avstriets-sprya-nadal-v-barselona-390729.html", "text": "Световният №5 в тениса Доминик Тийм (Ав) за пореден път доказа защо е считан за един от основните претенденти за короната \"Крал на клея\" след оттеглянето на Рафаел Надал. Австриецът победи Матадора с 6:4, 6:4 в полуфинален мач от турнира от сериите ATP 500 в Барселона. Поражението бе първо поражение за Надал на тази фаза от турнира, който е печелил 11 пъти. Рафа се намираше в серия от 18 поредни победи, като последната му загуба беше в трети кръг през 2015-та година. Загубата е втора поредна за Рафа на полуфинал на любим негов турнир на червени кортове, след като преди седмица беше победен и от Фабио Фонини (Ит) в Монте Карло. Така Надал остава без титла от началото на 2019-та година. Австриецът е единственият играч, който победи Надал на клей през 2017-та и 2018-та, като за пореден път доказа класата си на тази настилка. Той влиза в компанията на Новак Джокович, като двамата са единствените, побеждавали Надал на клей четири пъти. Доминик Тийм ще се изправи в битката за титлата срещу Данийл Медведев, който по-рано днес надигра Кей Нишикори с 6:4, 3:6, 7:5 и за първи път ще играе финал на клей.", "date": "2019.04.27", "title": "Австриец спря Надал в Барселона"}
{"url": "https://www.standartnews.com/lifestyle/teylr-suift-muzikata-e-balsam-za-dushata-mi-390733.html", "text": "Тейлър Суифт призна, че писането на музика е като балсам за душата й. Звездата заяви, че създаването на песни е нейната защитна броня от света, че тя пази психиката й от околната агресия. „Смята се, че ако пишеш текстове за живота си, проявяваш слабост. Но аз смятам, че не е така. Когато създавам песни с лични послания, това ми позволява да преразгледам и осъзная случките от живота ми. По този начин си обяснявам и оправдавам собствените действия. Независимо дали те са позитивни или негативни – почитам добрините и се поучавам от грешките си\", разказва носителката на \"Грами\".", "date": "2019.04.27", "title": "Тейлър Суифт: Музиката е балсам за душата ми"}
{"url": "https://standartnews.com/sport/ansamblt-s-bronz-ot-mnogoboya-v-baku-video-390745.html", "text": "Ансамбълът на България спечели бронзов медал в многобоя на Световната купа по художествена гимнастика в Баку (Азербайджан). Възпитаничките на Весела Димитрова в състав Симона Дянкова, Стефани Кирякова, Мадлен Радуканова, Ерика Зафирова и Лаура Траатс изиграха страхотно композицията си с три обръча и два чифта бухалки и получиха оценка от 25.300 точки (17.3 за трудност и 8.000 за изпълнение). Оценката за трудност на българския отбор е най-високата в цялото състезание при ансамблите днес. Вчера българките бяха оценени с 23.550 на пет топки и така събраха сбор от 48.850 точки, което им отреди третата позиция. Оценката на България за съчетанието с обръчи и бухалки е първа по сила. Българските грации се класират и за двата финала в неделя. Победител в многобоя стана Япония със сбор от 49.250 (24.900 на пет топки и 24.350 на обръчи и бухалки), пред Русия с 48.950 (26.050 и 22.900) точки. В топ 6 са Украйна с 47.950 точки, Беларус с 47.850 и Италия с 45.350 точки. По програма финалите при жените и при ансамблите са в неделя от 11.00 до 15.00 часа. Индивидуално Катрин Тасева ще играе на финалите на обръч и бухалки, а Боряна Калейн е финалистка на лента.", "date": "2019.04.27", "title": "Ансамбълът с бронз от многобоя в Баку (ВИДЕО)"}
{"url": "https://standartnews.com/svyat/sbirat-rushveti-ot-imeto-na-zelenski-390728.html", "text": "Още преди новият  президент на Украйна Владимир Зеленски да встъпи в длъжност, “негови хора”  се нагласят около кметове, губернатори и бизнесмени. Това са спекуланти, никого не съм упълномощавал, написа Зеленски във фейсбук. И разказа намислената от аферистите схема: Те се  представят като лицата на новата власт и твърдят пред областните управи,  съда, прокуратурата и при представителите на бизнеса, че имат мандат за разговори. Не им вярвайте, снимайте ги и ми пращайте видеата, пише Зеленски. Той спечели втория тур на президентските избори на 21 април с със 73, 22 процента като победи досегашния държавен глава Порошенко.", "date": "2019.04.27", "title": "Събират рушвети от името на Зеленски"}
{"url": "https://www.standartnews.com/sport/shvedi-pokorikha-krlinga-video-390741.html", "text": "Шведите Анна Хаселборг и Оскар Ериксон победиха Канада с 6:5 на финала на световното първенство по кърлинг за смесени отбори, което завърши днес в Ставангер (Норвегия). Хаселборг е скип на женския тим на Швеция, който спечели златните медали на зимните олимпийски игри в Пьончан 2018. В мача за третото място САЩ победи Австралия с 5:4. До момента най-доброто класиране на шведските състезатели на световното първенство по кърлинг за смесени отбори са сребърните медали, които те спечелиха в четири поредни години - от 2012 до 2015. Канада има два сребърни и два бронзови медала от световни шампионати. Първото световно първенство по кърлинг за смесени отбори си проведе през 2008 година.", "date": "2019.04.27", "title": "Шведи покориха кърлинга (ВИДЕО)"}
{"url": "https://www.standartnews.com/sport/gol-na-milanov-ne-stigna-za-pobeda-na-mol-vidi-390742.html", "text": "Националът Георги Миланов се разписа от дузпа при равенството 1:1 на МОЛ Види у дома срещу Академия Пушкаш в двубой от 30-ия кръг на унгарското първенство. И двата гола паднаха след почивката. Първо Миланов откри в 54-ата минута от дузпа. Той и съотборниците му вече предвкусваха победата, когато хърватинът Йосип Кнежевич изравни в 84-ата минута. Така МОЛ Види събра 57 точки и върви на 10 зад лидера Ференцварош, който е с мач по-малко и сигурен шампион три кръга преди края. Академия Пушкаш е седми с 35 точки.", "date": "2019.04.27", "title": "Гол на Миланов не стигна за победа на МОЛ Види"}
{"url": "https://standartnews.com/sport/ronaldo-spasi-yuve-ot-zaguba-s-gol-600-video-390747.html", "text": "Мач №235 в съперничеството между Интер и Ювентус завърши без победител въпреки огромните усилия на „нерадзурите”, но все пак ще остане в историята. Срещу вече спечелилия шампионската титла на Италия тим на „бианконерите” момчетата на Лучано Спалети показаха силна игра и създадоха много положения, като стигнаха само до 1:1. „Джузепе Меаца” обаче стана арена на исторически миг за Кристиано Роналдо, който реализира своя гол №600 на клубно ниво. Победата беше единственото, което Интер имаше на ум, за да се чувства максимално сигурен относно третото си място в Серия А. „Нерадзурите” остават зад Юве (88) и Наполи (67) вече с 62 точки, но Рома се намира на само 4 точки зад тях. Петият Милан и шестият Аталанта (по 56 точки) все още не са играли своите срещи от кръга.", "date": "2019.04.27", "title": "Роналдо спаси Юве от загуба с гол №600 (ВИДЕО)"}
{"url": "https://www.standartnews.com/sport/roma-udari-kalyari-bez-despodov-video-390740.html", "text": "Отборът на Рома постигна класически успех с 3:0 над Каляри в среща от 34-ия кръг на Серия \"А\". Римляните поведоха с гол на Федерико Фацио с глава в 5-ата минута. В 8-ата Хавиер Пасторе удвои преднината на тима си, а в 86-ата Александър Коларов направи резултата класически. Българският национал Кирил Десподов остана на резервната скамейка за сардинци и не влезе в игра, като в предни позиции за отбора действаха Жоао Педро и Леонардо Паволети. Срещата между двата тима на \"Олимпико\" бе от голямо значение за тима на Клаудио Раниери, който влезе в Топ 4 преди мачовете на директните конкуренти на тима за класиране в Шампионска лига - Милан и Аталанта.", "date": "2019.04.27", "title": "Рома удари Каляри без Десподов (ВИДЕО)"}
{"url": "https://www.standartnews.com/sport/ansamblt-s-bronz-ot-mnogoboya-v-baku-video-390745.html", "text": "Ансамбълът на България спечели бронзов медал в многобоя на Световната купа по художествена гимнастика в Баку (Азербайджан). Възпитаничките на Весела Димитрова в състав Симона Дянкова, Стефани Кирякова, Мадлен Радуканова, Ерика Зафирова и Лаура Траатс изиграха страхотно композицията си с три обръча и два чифта бухалки и получиха оценка от 25.300 точки (17.3 за трудност и 8.000 за изпълнение). Оценката за трудност на българския отбор е най-високата в цялото състезание при ансамблите днес. Вчера българките бяха оценени с 23.550 на пет топки и така събраха сбор от 48.850 точки, което им отреди третата позиция. Оценката на България за съчетанието с обръчи и бухалки е първа по сила. Българските грации се класират и за двата финала в неделя. Победител в многобоя стана Япония със сбор от 49.250 (24.900 на пет топки и 24.350 на обръчи и бухалки), пред Русия с 48.950 (26.050 и 22.900) точки. В топ 6 са Украйна с 47.950 точки, Беларус с 47.850 и Италия с 45.350 точки. По програма финалите при жените и при ансамблите са в неделя от 11.00 до 15.00 часа. Индивидуално Катрин Тасева ще играе на финалите на обръч и бухалки, а Боряна Калейн е финалистка на лента.", "date": "2019.04.27", "title": "Ансамбълът с бронз от многобоя в Баку (ВИДЕО)"}
{"url": "https://standartnews.com/svyat/i-monreal-obyavi-izvnredno-polozhenie-zaradi-navodneniya-390699.html", "text": "Канадският град Монреал обяви извънредно положение заради опасност от наводнения, след като това направи и столицата Отава, предаде АФП. „Нивата на водата продължават да се повишават и ние сме притеснени. След дискусии със спасителните служби, взех решение да обявя извънредно положение“, каза кметицата Валери Плант. Мярката ще позволи на града с около 2 млн. души население да организира незадължителни евакуации и да освободи средства за противодействие на бедствието. Някои квартали са засегнати от пролетното разтопяване на снеговете, съчетано с проливни дъждове.", "date": "2019.04.27", "title": "И Монреал обяви извънредно положение заради наводнения"}
{"url": "https://standartnews.com/svyat/ubietst-ot-kipr-si-priznava-za-5-zheni-i-2-momicheta-390722.html", "text": "Издирват тялото на 6-годишно момиче Полицията в Кипър издирва тялото на 6-годишно момиченце, след като първият сериен убиец на острова призна, че е убил майка ѝ и още пет жени. 35-годишният офицер от армията Никос Метаксас показал на разследващите къде е захвърлил труп в кладенец в покрайнините на Никозия, съобщава „Дейли Мейл“. По-рано от полицията обявиха, че той си е признал за убийството на пет жени и две момичета. Всички с изключение на една били от азиатски произход, а най-малко две от тях срещнал чрез сайтове за запознанства. Намирането на тялото на 38-годишната филипинка Мари Роуз Тибурчио в изоставена минна шахта на 14 април предизвикало разследването, което довело до ареста на армейския капитан. Тибурчио и 6-годишната ѝ дъщеря били обявени за изчезнали през май миналата година. Полицията стигнала до Метаксас, след като прегледала съобщенията на жената. Докато издирвали дъщеря ѝ, полицаите намерили друго тяло в наводнена шахта западно от Никозия. То било на 28-годишната Паланас Лозано, също от Филипините. Голото тяло на една от жертвите на Метаксас били намерено овързано в бял чаршаф в минна шахта. В четвъртък заподозреният признал за още четири жертви и посочил на разследващите военно стрелбище край града. Там било намерено тялото на жена от индийски или непалски произход. За останалите три жертви се знае, че са 31-годишна филипинка, обявена за изчезнала през декември 2017 година, и румънка и нейната дъщеря – 36-годишната Ливия Флорентина Бунеа и 8-годишната Елена Наталия Бунеа. Двете са в неизвестност от септември 2016. Метаксас е признал, че е удушил една от жертвите си, след като правил секс с нея. В Кипър пристига екип от петима британски разследващи – патоанатом, психиатър и детективи, специализирали е серийните убийства, които да помагат в разплитането на случая.  ", "date": "2019.04.27", "title": "Убиецът от Кипър си признава за 5 жени и 2 момичета"}
{"url": "https://www.standartnews.com/sport/ronaldo-spasi-yuve-ot-zaguba-s-gol-600-video-390747.html", "text": "Мач №235 в съперничеството между Интер и Ювентус завърши без победител въпреки огромните усилия на „нерадзурите”, но все пак ще остане в историята. Срещу вече спечелилия шампионската титла на Италия тим на „бианконерите” момчетата на Лучано Спалети показаха силна игра и създадоха много положения, като стигнаха само до 1:1. „Джузепе Меаца” обаче стана арена на исторически миг за Кристиано Роналдо, който реализира своя гол №600 на клубно ниво. Победата беше единственото, което Интер имаше на ум, за да се чувства максимално сигурен относно третото си място в Серия А. „Нерадзурите” остават зад Юве (88) и Наполи (67) вече с 62 точки, но Рома се намира на само 4 точки зад тях. Петият Милан и шестият Аталанта (по 56 точки) все още не са играли своите срещи от кръга.", "date": "2019.04.27", "title": "Роналдо спаси Юве от загуба с гол №600 (ВИДЕО)"}
{"url": "https://standartnews.com/regionalni/problemite-s-otrovenata-voda-v-general-toshevo-prodlzhavat-390695.html", "text": "Продължават проблемите с отровената вода в Генерал Тошево. Квартал \"Пастир\" ще остане без вода още няколко дни заради замърсяването с пестициди. Всички засегнати семейства се захранват с водоноски по график, съобщава Нова тв. От ВиК- Добрич продължават промиването на водопроводната система. Очаква се на 30 април да бъдат взети нови проби от водата и тогава да стане ясно дали  замърсяването вече е изчистено и водата може да бъде ползвана за битови и питейни нужди.  ", "date": "2019.04.27", "title": "Още проблеми с отровената вода в Генерал Тошево"}
{"url": "https://www.standartnews.com/lifestyle/kheyli-biybr-ne-mozhekh-da-spya-ot-bezpokoystvo-390732.html", "text": "Хейли Бийбър разкри, че страдала от тежка форма на безпокойство. 22-годишната моделка призна, че състоянието й се влошило до такава степен, че имало периоди, в които не заспивала с часове. Бийбър заяви, че психическото й здраве вече се е подобрило и сподели няколко полезни съвета за поддържане на вътрешното спокойствие. „Сега разбирам защо малките деца обичат следобедната дрямка. Действа много ободряващо - просто си пускам музика и релаксирам. Вярвам, че всеки трябва да намери време за себе. Независимо дали си на работа или си във връзка – винаги трябва да имаш момент, в който не си сред хора. Пазаруването и чистенето също ми служат като терапия и ме карат да се чувствам нормална“, коментира съпругата на Джъстин Бийбър. \r\n ", "date": "2019.04.27", "title": "Хейли Бийбър: Не можех да спя от безпокойство"}
