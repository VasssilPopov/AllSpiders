{"url": "https://standartnews.com/regionalni/kakvo-vidya-desi-radeva-v-rani-lugsnimki-410116.html", "text": "Покрай ужасната криза с водата в Перник, всеки ден наяве започнаха да излизат проблеми в малките населени места на областта, които до този момент са оставали в сянката за злободневните обществено-политически скандали. Така стана ясно, че в трънското село Рани луг, което се гордее с 400-годишния дъб, спечелил първо място в конкурса „Дърво с корен“ за 2018 година, е буквално забравено от всички. Истината изплува след Фейсбук разказ на първата дама Десислава Радева, която го посети в навечерието на Коледа. Съпругата на президента Румен Радев е председател на Управителния съвет на сдружение “Живата вода на България”. Радева е отишла специално в трънското село Рани луг, за да зарадва хората там, съобщи самата тя във Фейсбук . “Знаете ли къде се намира село Рани луг? На 5 километра от границата ни със Сърбия, на 15 км от град Трън. В него живеят 10 човека. Нямат си магазин. За аптека, болница, читалище дори и не помисляме да питаме. Три пъти в седмицата минава бусче, което им носи хранителни продукти.”, написа Десислава Радева  и разказа местна легенда за изчезването на котки от селото по време на турското робство, съобщи Zapadno.com. “Заедно с екипа на Живата вода на България се срещнахме се Ицо, Петър, Веса, Станка, Александър, Георги – 3/5-ти от населението. Отидохме да им пожелаем весели празници и здраве през новата година. Намерихме ги усмихнати и шеговити, доволни, че са живи и здрави.”, добави Десислава Радева. \r\nСдружение “Живата вода на България” извършва дейности в обществена полза. Целта на сдружението е подпомагане опазването, изучаването и популяризирането на българските традиции и култура .", "date": "2019.12.26", "title": "Какво видя Деси Радева в Рани луг/СНИМКИ/"}
{"url": "https://standartnews.com/regionalni/sagata-s-piteynata-voda-v-pernik-prodlzhava-410176.html", "text": "Към този момент ситуацията не е изяснена напълно. Извършва се прокопаване на трасето. Само в рамките на днешния ден са открити два теча, производствени аварии. Това заяви главният секретар на МВР - главен комисар Ивайло Иванов, който посети Перник днес, предаде БНТ. \"Това не са нерегламентирани отклонения, а производствени аварии, които са отстранени. На този етап няма нерегламентирано отклонение на питейна вода. Поставят се измервателни уреди, които впоследствие ще установят дали има някакъв теч\", посочи още Иванов. В рамките на започналото разследване има образувани няколко досъдебни производства. Сформиран е екип от оперативни работници и разследващи полицаи от местната дирекция. От утре със заповед на главния секретар на МВР в Перник ще бъдат командировани полицаи от ГД \"Национална полиция\". \"Колегите ще дойдат да помогнат на местните колеги, защото действително това, което трябва да бъде установено, е много трудно за доказване. Огромен брой документация трябва да бъде прегледана, много разпити ни предстоят. Още от утре започваме. Това не е разследване, което да бъде проведено за един ден. Трябва много неща да се проверят, за да можем да стигнем до истинските виновници за водната криза в Перник\", посочи още главният секретар на МВР. По-рано в града дойдоха премиерът Бойко Борисов, здравният министър Кирил Ананиев и главният държавен здравен инспектор Ангел Кунчев.", "date": "2019.12.26", "title": "Командироват полицаи да разследват в Перник"}
{"url": "https://standartnews.com/regionalni/potvrdeno-vodata-v-pernik-zarazena-410117.html", "text": "Нямат край мъките на перничани. Водната криза не само се задълбочава. Районната здравна инспекция потвърди, че и малкото капки вода, които падат на ден от чешмите в квартал \"Проучване\" са заразени - с опасната бактерия ешерихия коли. От болницата в града информираха, че са приети трима пациенти със съмнение за заразата. Очаква се днес да бъдат изписани. Водата не е годна за пиене, призова официално РЗИ, цитирана от bTV. Болните са от един и същи блок от квартал \"Проучване\", където е открита заразата във водата. Водоподаването към два блока в квартала е спряно. Осигурени са водоноски и минерална вода за живущите. Заразата стана причина обещаното пускане на водата в \"Проучване\" за Коледа да не се случи. Десетки семейства посрещнаха и Бъдни вечер, и Коледа без капка вода от чешмите си. Нещо повече - те показваха пред камерите на националните телевизии как изглежда течността за пиене, която са събрали в бутилки, когато от кранчетата потече вода - жълта с ужасна утайка. Хора от квартала разказват, че от една седмица от чешмите им тече мътна вода. И други имат стомашни проблеми, но не са потърсили лекарска помощ и се лекуват сами. В същото време продължава работата на В и К – Перник и „Монтажи“ ЕАД за подмяна на проблемния участък от водопроводната мрежа в кв. \"Проучване\", обясниха от ВиК. Ремонтните дейности трябваше да приключат вчера, но са затруднени от паркирани автомобили по улиците, които собствениците им небрежно не са преместили въпреки указанията. Затова ремонтът ще продължи и днес. След като водопроводът бъде подменен, ще бъде обеззаразен и пуснат в експлоатация. Кметът Станислав  Владимиров съобщи, че веднага след Нова Година ще започнат процедурите по ремонт на пречиствателната станция, за който държавата вече отпусна малко над 3 млн. лева.", "date": "2019.12.26", "title": "Потвърдено: Водата в Перник заразена"}
{"url": "https://www.standartnews.com/sport/livrpul-dokosva-titlata-v-angliya-410187.html", "text": "Ливърпул продължи безупречната си серия, и след като стана световен клубен шампион преди броени дни, разпарчетоса втория Лестър Сити с 4:0 в предпоследен мач от 19-ия кръг във Висшата лига на Англия. Европейският клубен шампион сложи ръка на амбициите на „лисиците” за каквото и да било преследване на първата позиция и увеличи дистанцията между двата отбора, след като „червените” регистрираха актив от 52 пункта, оставяйки Лестър на 13 точки зад себе си, а също така Ливърпул е и с мач по-малко. Резултатът на \"Кинг Пауър Стейдиъм\" бе отркит от Роберто Фирмино в 31-ата минута, а другите три гола дойдоха през втората част в Лестър. Джеймс Милнър удвои резултата от дузпа в 71-ата, а Роберто Фирмино три по-късно и Садио Мане в 78-ата минута категоризираха успеха за тима на Юрген Клоп.", "date": "2019.12.26", "title": "Ливърпул докосва титлата в Англия"}
{"url": "https://www.standartnews.com/sport/slivnaliya-shche-vdiga-shchangite-obratno-sred-top-sportovete-410145.html", "text": "Спортист номер 4 на годината Божидар Андреев определено има от какво да е горд. Роденият в Сливен състезател определено се открои през 2019 година. Европейският шампион и бронзов медалист от световното първенство по вдигане на тежести Божидар Андреев иска да бъде пример за децата и да им покаже, че с много труд и тренировки мечтите се сбъдват. Тръгнал от сливенското село Тополчане, българският щангист вече покори европейския връх. \"Надявам се да съм пример за тях. За някои деца съм пример и искат да тренират и да постигнат техните мечти. Примерът за мен беше брат ми. Когато бях по-малък ме караше постоянно да тренирам, да бягам, да тичам. На мен ми харесваше да го правя. След това личният ми треньор Пламен Братойчев дойде до село, в училището, търсеше деца. Реших да се запиша. От там започна моята история. Не е лесно да си на село. Там животът е съвсем различен, отколкото в града. Беше ми трудно и да избягам от там\", разказа той пред bTV. \"Това е моя практика. Всяка година обикалям училищата в Сливен и около Сливен, за да търся деца, които да се занимават с нашия спорт, който не е никак лесен. Така попаднах в училището в село Тополчане. Той тогава беше шести клас. С учителя му по физическо направихме един подбор и той беше един от талантите, които ни хареса. Вечерта се срещнах с родителите, разбрахме се какво трябва да направим, приех го в Сливен в спортното училище и започнахме да работим. С него бяха още няколко деца, които наистина работеха добре, но Божидар се отличаваше с качествата си тогава. При мен има доста деца, които искат да хванат този път. Жалкото е след завършване на училище. Там нещата се накъсват и такива талантливи деца, като Божидар, остават малко настрана. Клубовете не развиват спортисти както преди. Липсата на военна служба малко спира нещата. Преди години един спортист на 18 години влизаше в казармата и там се развиваха нещата. Сега 18-19 години и след това училище, академия или работа\", категоричен е наставникът. Братойчев е толкова сигурен в успеха на своя възпитаник, че дори го приютява в дома си. \"Исках след училище да продължа да тренирам, но нямах възможност да пътувам често. Благодаря на моя треньор, че ме приюти в тях, за да продължа с тренировките и постиженията. Близо година живеех в постройка зад залата, в която тренирах. Условията бяха нормални. На мен ми харесва да съм там. Не ми правеше впечатление дали ще спя в залата или при личния ми треньор. Това не ме спираше. Аз работих и тренирах и знам какво е, но няма как да стане. Работих като касиер и като общинска охрана. С работа не става. Не може да работиш и да тренираш. Аз реших да спра работата, да продължа с тренировките по-сериозно и да постигна целите си. Имах желание да съм Спортист на годината, но съм доволен, че съм в десетката\", радва се Божидар. С успехите му се гордеят и в Тополчане. \"Вярвах, че синът ми ще стане шампион. Той беше много добър от малък. Вярвах в него, че ще бъде човек. Исках да не тренира щангите, за да не му се разшири дроба, да не се разболява. Но той скришно пак ходи да тренира. Човек стана от него. Аз се гордея с него. Пожелавам му успех и 2020 да стане олимпийски шампион\", казва баща му. \"Страхувам се най-вече като се качва на самолета. Тогава съм най-много притеснена. Като отива звъни, че е пристигнал. Той като е на първо място, цялото семейство се радваме. Цяла България се радва, не само ние. Да е жив и здрав, сили да има\", добавя майка му. Братята му са категорични, че той е пример за малките деца в селото, а като малък Божидар е бил много послушен. \"Доста близки сме с моето семейство - с татко, с мама, с братята. Говорим си за всичко, споделяме си всичко. Връщам се с желание при нашите. Знам какво е да имаш и да нямаш. Знам къде се намирам и какво правя. Помагам с каквото мога на моето семейство\", разказа самият Божидар. \"Това е основно политика на държавата. Много от клубовете наблягат на такси за тренировки, което е голяма грешка. При нас това нещо не съществува. Ние като клуб успяваме да се справим с подготовката на нашите състезатели. Нашият спорт иска постоянство. Няма ли го, не е ли ангажиран състезателят целогодишно в подготовка, нещата не се случват. Нашето задължение като клуб и като федерация, е целогодишната подготовка да бъде на ниво\", добави Пламен Братойчев. Андреев има възможностите да се развие и до световния и олимпийски връх. И нещо повече, да върне този спорт сред най-популярните и успешни в България!", "date": "2019.12.26", "title": "Европейски шампион сбъдва детски мечти"}
{"url": "https://www.standartnews.com/sport/federer-razkri-za-intsident-na-ski-410111.html", "text": "20-кратният носител на титли от Големи Шлем - Роджър Федерер призна за неприятен инцидент със ски от преди 19 години, при който е могъл да загуби живота си, съобщава tennis.bg. Това го е научило, че трябва да бъде доста по-предпазлив. \"В момента съм внимателен, тъй като от нищото може да се случи нещо много лошо. Преди обаче не беше така и бях адски импулсивен. Помня за една случка със ски от 2000 година, когато карахме с Марк Росе и реших да сляза от висок хълм. Скочих и полетях доста сериозно. В крайна сметка паднах извън очертанията на пистата. Можех да умра в този случай, имаше реален шанс. Тогава Росе също пое риск. След като ме изправи на крака, той загуби равновесие и падна на гърба си. Лежа дълго в снега, докато аз не му помогнах той да се изправи. Човек понякога трябва да бъде много по-внимателен, защото животът е ценен\", завършва разкритието си Маестрото.", "date": "2019.12.26", "title": "Федерер разкри за инцидент на ски"}
{"url": "https://standartnews.com/regionalni/nso-nad-yablanitsa-410128.html", "text": "Изключително любопитни снимки се появиха във фейсбук групата „Видяно в България” и дадоха повод за бурна дискусия в мрежата. На кадрите, заснети в ранното утро на 21 декември, се вижда интересен обект в небето, който наподобява летяща чиния . „Истината е някъде там.... Снимано на 21.12.19 в 07. 08 h преди Ябланица”, пише авторката на фотосите, които буквално взривиха социалната мрежа, съобщи БЛИЦ. Не е ясно дали снимките са автентични и дали наистина са направени в района на Ябланица. Не се знае и какво точно е уловено в обектива. \r\nСпоред коментарите в мрежата, на снимките може да е просто дрон, а не летяща чиния.", "date": "2019.12.26", "title": "Летяща чиния над Ябланица"}
{"url": "https://standartnews.com/regionalni/nad-90-detsa-chakat-osinoviteli-vv-veliko-trnovsko-410167.html", "text": "Повече от 90 деца чакат за осиновяване в област Велико Търново. От тях децата с увреждания са 22. Едно дете е отнето от приемното му семейство. Проблем има с осиновяването на 76 деца, защото са над 7-годишна възраст, коментира Анжела Досева, директор на областната социална служба. Според нея по-голямата част от осиновителите желаят дете на ниска възраст. Към момента вписаните деца в регистъра за осиновяване в област Велико Търново от 0 до 3 години са само десет. 5-годишно момченце е отнето от приемната си майка, защото беше настанено в болница с измръзнали крачета. Приемното семейство вече е заличено от регистъра, а детенцето е осиновено. В 97 приемни семейства в областта се отглеждат 138 деца. Приемните си семейства чакат няколко изоставени деца още при раждането, но няма кандидати да ги отглеждат временно, поясниха социалните работници.", "date": "2019.12.26", "title": "Над 90 деца чакат осиновители във Велико Търновско"}
{"url": "https://standartnews.com/regionalni/v-pleven-pochitat-pametta-na-zaginalite-v-kerbala-410131.html", "text": "В Плевен ще бъде почетена паметта на българските военнослужещи, загинали при атентат в Кербала, Ирак, преди 16 години, съобщиха от Плевенския гарнизон. \r\nДуховници от Плевенската митрополия утре от 11.00 часа ще отслужат панихида пред паметната плоча до КПП на войскови район 1163 /бившето ШЗО/ и ще бъдат положени венци и цветя. Паметната плоча е за загиналите от състава на Пета Шипченска механизирана бригада - офицерски кандидат Иван Инджов, офицерски кандидат Свилен Киров, офицерски кандидат Гърди Гърдев и офицерски кандидат Димитър Димитров. Преди 16 години при атентата срещу базата \"Индия\" в Кербала загинаха четирима български военни от първия български контингент в Ирак, припомни Багрян Спасов от Плевенския гарнизон. 29-годишният командир на рота, капитан Георги Качорин, 36-годишният старши сержант Иван Инджов - командир на отделение, 26-годишният младши сержант Антон Петров - командир на отделение, и 25-годишният мерач, редник Свилен Киров, от българския пехотен батальон, загинаха при терористичното нападение срещу базата на българския контингент, уточни той. Денонощие по-късно в болницата в Багдад, от раните си почива 26-годишният лейтенант Николай Саръев, допълни той. Повече от 20 човека са ранени в различна степен при нападението с взривена кола-цистерна, пробила загражденията, въпреки реакцията на  охраната, която не успяла да предотврати взрива, припомни още Спасов. На 27 декември 2003 г. по обед, два поста в района са сигнализирали за явна заплаха за самоубийствен атентат с камион-бомба. Караулът и групата за бързо реагиране са открили стрелба по движещия се камион. Въпреки че намиращите се в кабината нападатели са ликвидирани, камионът-цистерна е продължил да се движи към сградата. Вероятно цистерната е взривена дистанционно, като минута преди взрива базата е била обстреляна допълнително с минохвъргачен огън и ръчна противотанкова гранатохвъргачка. Взривът и мощната ударна вълна срутват оградната стена, както и почти всички стени от северната страна. След 10 минути е извършен подобен атентат в центъра на Кербала, непосредствено пред сградата на кметството и в близост до сградата на местната полиция. \r\nПетнадесет минути по-късно е извършен атентат и срещу Логистичната база на многонационалната бригада, допълни Багрян Спасов;", "date": "2019.12.26", "title": "В Плевен почитат паметта на загиналите в Кербала"}
{"url": "https://standartnews.com/regionalni/zabranyavat-lov-zaradi-chuma-po-svinete-410175.html", "text": "В региона на боляровското село Камен връх остава забраната за лов и сеч заради потвърдено огнище на африканска чума по свинете. Мерките остават в сила до 10 януари. Забраната важи в радиус от един километър около мястото, където в началото на декември беше отстреляно дивото прасе, дало положителна проба. От Държавното горско стопанство в Елхово е създадена организация за дейността на ловните дружинки, обозначени са зоните със забранен достъп. Извършват се необходимите претърсвания в терените и се спазват всички мерки за биосигурност, уверяват от лесничейството. Това е единственият случай на африканска чума, регистриран в Ямболска област. Като превантивна мярка през лятото в областта бяха унищожени почти всички прасета, отглеждани в домашните стопанства.", "date": "2019.12.26", "title": "Забраняват лов заради чума по свинете"}
{"url": "https://standartnews.com/svyat/putin-bi-biznesmeni-na-khokey-snimki-410126.html", "text": "Президентът на Русия Владимир Путин участва в мача на Нощната хокейна лига (НХЛ), който се проведе в Коледната нощ на 25 декември на Червения площад в Москва. Срещата завърши с резултат 8: 5 в полза на отбора, за което се погрижи самият Владимир Путин. Той игра на номер 11 и вкара няколко гола. Освен президента в срещата участваха министърът на отбраната Сергей Шойгу, както и легендарните руски хокеисти Павел Буре, Валери Каменски, Сергей Федоров и Алексей Касатонов. Противници на отбора на Путин бяха губернаторът на региона Тула Алексей Дюмин, бизнесмените Генадий Тимченко, Владимир Потанин и Роман Ротенберг, музикантът Игор Бутман, губернаторът на Московския регион Андрей Воробьов и други.", "date": "2019.12.26", "title": "Путин би бизнесмени на хокей /СНИМКИ/"}
{"url": "https://standartnews.com/svyat/papata-bog-obicha-dori-nay-loshite-ot-nas-410135.html", "text": "Папа Франциск провъзгласи Рождество, казвайки, че Бог ни обича, дори най-лошите от нас. Той говори пред хиляди хора по време на вечерната литургия в базиликата \"Свети Петър” във Ватикана, предава BBC. \"Може би имате погрешни идеи. Може да сте се объркани…но Бог продължава да ви обича“, каза той. Това може да бъде тълкувано от някои като препратка към църковните скандали, включително свързаните със сексуално насилие, каза кореспондент на BBC. Папа Франциск ще се върне в базиликата “Свети Петър” по-късно през деня, за да предаде традиционното папско послание на света, предаде агенция Фокус.  Сред участващите в литургията са деца, избрани от различни страни, включително Венецуела, Ирак и Уганда. Кореспондентът на BBC в Рим Марк Лоуен (Mark Lowen) каза, че това е ясен жест от папата, който често се фокусира върху тежкото положение на мигрантите и жертвите от войната. \"Рождество ни напомня, че Бог продължава да ни обича, дори най-лошите от нас. На мен, на вас, на всеки от нас, той казва днес „Обичам те и винаги ще те обичам, защото ти си важен в моите очи\", каза 83-годишният папа. \r\n \r\n \r\n ", "date": "2019.12.26", "title": "Папата : Бог обича дори най-лошите от нас"}
{"url": "https://standartnews.com/biznes/koga-da-govorim-s-detsata-si-za-semeyniya-byudzhet-410115.html", "text": "Трябва ли децата да участват в разговорите на родителите за събирането и разпределението на семейния бюджет и кога е правилното време да повдигнем темата? Едва ли има родител, който да не си е задавал този въпрос. Оказва се обаче, че в повечето фамилии, не само у нас, темата е по-скоро табу. Защото родителите смятат, че малките са незрели за тези разговори. И щом не работят нямат право да се произнасят по харченето на общите суми. Изследване на T. Rowe Price, цитирано от infostock.bg, сочи, че една четвърт от родителите смятат, че не е важно да включват децата в дискусиите за семейните финанси, докато 41% избягват да говорят с децата си за пари. Колкото по-рано започнат родителите да говорят на децата си за пари, толкова по-голям е шансът децата им да станат „финансово зрели“, когато пораснат. Ето какво можете да направите за да повишите финансовата грамотност на своите деца през следващата 2020 година: Много родители използват принципа „позволено или не“, за да учат децата си за стойността на парите. Това, което можете да направите, е да отидете още една крачка напред - помогнете им да си съставят бюджет за средствата, с които разполагат. С включването на реални примери, като тениска която са харесали, подарък за рожден ден на приятел или нова кукла или камионче. Така ще им помогнете да осъзнаят стойността на парите и да се научат, че не могат да излизат отвъд границите на това, с което разполагат. Повечето деца искат нещо ново, било то видео-игра, колело, ролери, фотоапарат и др. Накарайте ги да проверят колко струва желаната играчка и да си спестят сами необходимата сума за нея. Така ще научат какво е алтернативна цена, или че трябва да се лишават от определени неща, за да могат да спестят за това, което искат. Също така те ще се научат да си поставят приоритети. Могат да заменят първоначалното си желание с нещо друго, което искат повече. За да осъзнаят децата ви стойността на парите и как се изкарват, можете да въведете плащане на символична сума за определени домашни задължения. Когато изкарват парите си с някакъв труд, те по-лесно ще оценяват стойността им и ще внимават за какво ги харчат. Важно е децата да осъзнаят с времето концепцията за заемите. Това ще им е ценен урок за цял живот. Дайте им примери. Можете да им заемете определена сума, за да си купят желана вещ, но при условие, че ви върнат парите с малка лихва след известно време. Обяснете им също така, че ще има наказания, ако не ви върнат средствата в уговорения срок. Коледа и Нова година е добър момент, за да им подарите финансова игра, с която освен да се забавлява цялото семейство, може и да е много полезна да се учат ценни неща за парите. Финансовите игри дават ценни уроци за парите на децата и то по по-лесен за възприемане начин. Така ще съчетаете две в едно. Не отлагайте началото на финансовото обучение на децата си. Просто съобразете това, което ги учите и примерите които давате с възрастта им. Помнете, колкото по-рано, толкова по-добре за тях.  ", "date": "2019.12.26", "title": "Кога да говорим с децата си за семейния бюджет"}
{"url": "https://standartnews.com/biznes/alibaba-stana-nay-skpata-aziatska-kompaniya-410170.html", "text": "Капитализацията на китайския интернет гигант \"Алибаба груп\" превиши 500 милиарда долара, което я извежда на първо място в Азия по този показател. Това съобщи днес японският вестник \"Никей\". Анализатори на изданието отбелязват, че тенденцията за увеличение в цената на акциите на технологичните компании в азиатския регион ще се запази и през следващата година. Пазарната стойност на \"Алибаба\" в края на тази година възлиза на 570 млрд. долара, което е с 60 процента повече в сравнение с година по-рано. При \"Амазон\" увеличението на пазарната капитализация за последната година е 20 на сто. В световния рейтинг \"Алибаба груп\" заема седмото място - на едно стъпало под Фейсбук с капитализация 588 млрд. долара. Тази година \"Алибаба груп\" извърши вторичен листинг на Хонконгската фондова борса, при който привлече 12,3 млрд. долара, уточнява БНР. \"Алибаба груп\" е най-голямата китайска интернет компания, работеща в сферата на електронната търговия. Групата разполага със собствена електронна платежна система \"Алипей\" и има няколко дъщерни интернет платформи: \"Алибаба\", \"Алиекспрес\", \"Тимол\" и \"Таобао\", а също и дъщерни предприятия, занимаващи се с разработки в сферата на облачните технологии (\"Алибаба клауд\") и изкуствения интелект (\"Ей Ай лабс\"). По официални данни около 86 процента от приходите на \"Алибаба груп\" са от интернет търговия.", "date": "2019.12.26", "title": "Алибаба стана най-скъпата азиатска компания"}
{"url": "https://standartnews.com/kultura/plachkov-razkri-vrshcha-li-se-kiro-khristiyanina-410109.html", "text": "Един от екранните любимци на публиката - Веселин Плачков разкри дали ще се завърне в култовия сериал \"Пътят на честта\". Телевизионната поредица приключи с драматичен финал преди седмица, а феновете й вече тръпнат за нов сезон. Големият въпрос е дали ако има продължение в него ще участва героят на Плачков - Киро Християнина. Той бе разстрелян пред катедралата \"Александър Невски\", минути след като се венча за любимата си Жаки. Според феновете е възможно Киро да е жив и да е бил с бронежилетка, тъй като в последните кадри не се е виждала кръв по бялата му риза. Самият Плачков обаче е категоричен във Фейсбук – убиха героя ми!", "date": "2019.12.26", "title": "Плачков разкри връща ли се Киро Християнина"}
{"url": "https://standartnews.com/kultura/balett-leshnikotroshachkata-ozhivyava-v-kniga-410127.html", "text": "Колекцията с красиви издания със знака на „Емас“, между чиито твърди корици се крият адаптации на класически музикални произведения, придружени с аудиодиск, се обогати с една от най-обичаните балетни постановки - „Лешникотрошачката“ с нежните и пъстри акварелни рисунки на младата художничка Матея Аркова. В приложения диск звучат най-важните мелодии от балета на великия Чайковски, както и приказката на немския писател Е.Т.А. Хофман, по която е написан той. Ще ви я разкаже Марко Зимса. А вълшебните рисунки пренесят в приказния свят на Зимната гора и карат малките читатели да мечтаят за принцове и принцеси, за сладки като захар дворци. Залата на операта е пълна със зрители – деца и възрастни нямат търпение да се вдигне завесата и представлението да започне.  Бъдни вечер е. В дома на семейство Щалбаум цари веселие. Децата украсяват коледната елха, възрастните се суетят в очакване тържеството да започне. А най-очакван е кръстник Дроселмайер, защото той винаги носи изненади за малките домакини. Освен другите подаръци е донесъл и дървен лешникотрошач специално за своята кръщелница Мари. Момичето е толкова развълнувано, че не може да заспи. А когато стенният часовник в дневната удря полунощ, лешникотрошачът ненадейно оживява с армия от хусари. Също толкова ненадейно изниква и гневен миши цар с армия от мишки. Започва люта битка между мишата войска и воините на Лешникотрошача, която той спечелва с помощта на Мари. И ето че в този момент лешникотрошачът се превръща в прекрасен принц, който предлага на Мари да стане негова жена. Той понася годеницата си към приказната зимна гора и към Марципанения дворец, където ги очакват танцьори и танци от цял свят. Очаква ги и загадъчната Захарна фея, наречена Фея Драже... Работата по „поднасянето“ на класиката по увлекателен и вълнуващ начин е на Марко Зимса, който в родната си Австрия е суперзвезда – вече над 30 години обикаля из цялата страна, организира срещи с деца от различни възрасти, има повече от 20 издадени книги. На български език познаваме девет от тях – „Лебедово езеро“, „Годишните времена“, „Вълшебната флейта“, „Тина и оркестърът“, „Моцарт за деца“... Зимса е удостоен с куп награди, а някои от книгите му са одобрени за учебни помагала в Германия.", "date": "2019.12.26", "title": "Балетът „Лешникотрошачката“ оживява в книга"}
{"url": "https://standartnews.com/sport/sport-i-futbol-po-televiziyata-na-26-dekemvri-410113.html", "text": "Спорт и футбол по телевизията на 26 декември: 14:30 ч „Тотнъм\" - „Брайтън“ Диема спорт 2 17:00 ч „Борнемут“ - „Арсенал“ Диема спорт 17:00 ч „Челси“ - „Саутхемптън“ Диема спорт 2 17:00 ч „Брентфорд“ - „Суонзи“ Нова спорт 17:50 ч Тото, теглене на тиража bTV 18:30 ч Тото, теглене на тиража БНТ 1 19:00 ч Баскетбол, Евролига, ЦСКА - „Олимпия“ MAX sport 2 19:15 ч „Лийдс“ - „Престън“ Нова спорт 19:30 ч „Манчестър Ю“ - „Нюкасъл“ Диема спорт 2 19:30 ч Баскетбол, Евролига, „Анадолу Ефес“ – „Макаби“ MAX sport 1 21:00 ч Баскетбол, Евролига, „Панатинайкос“ – „Реал Мадрид“ MAX sport 2 21:30 ч „Рединг“ - „КПР“ Нова спорт 21:45 ч Баскетбол, Евролига, АСВЕЛ - „Химки“ MAX sport 1 22:00 ч „Лестър“ - „Ливърпул“ Диема спорт 2", "date": "2019.12.26", "title": "Спорт и футбол по телевизията на 26 декември"}
{"url": "https://standartnews.com/sport/lindzi-von-predlozhi-brak-na-koleda-410114.html", "text": "Олимпийската шампионка в ските алпийски дисциплини Линдзи Вон избра Коледа, за да предложи брак на приятеля си. За това съобщи самата спортистка в профила си в Twitter, като написа: „На на втората годишнина, откакто сме заедно, направих нетрадиционна стъпка и помолих Пи Кей да се ожени за мен…  И той каза: „Да!” Жените не са единствените, които трябва да получават годежни пръстени\". Връзката й с хокейната звезда Пи Кей Събън започна през 2017 г. Линдзи Вон сложи край на кариерата си в началото на тази година, няколко месеца след като навърши 34 години. Тя е жената с най-много победи за Световната купа – 82.", "date": "2019.12.26", "title": "Линдзи Вон предложи брак на Коледа"}
{"url": "https://standartnews.com/sport/federer-razkri-za-intsident-na-ski-410111.html", "text": "20-кратният носител на титли от Големи Шлем - Роджър Федерер призна за неприятен инцидент със ски от преди 19 години, при който е могъл да загуби живота си, съобщава tennis.bg. Това го е научило, че трябва да бъде доста по-предпазлив. \"В момента съм внимателен, тъй като от нищото може да се случи нещо много лошо. Преди обаче не беше така и бях адски импулсивен. Помня за една случка със ски от 2000 година, когато карахме с Марк Росе и реших да сляза от висок хълм. Скочих и полетях доста сериозно. В крайна сметка паднах извън очертанията на пистата. Можех да умра в този случай, имаше реален шанс. Тогава Росе също пое риск. След като ме изправи на крака, той загуби равновесие и падна на гърба си. Лежа дълго в снега, докато аз не му помогнах той да се изправи. Човек понякога трябва да бъде много по-внимателен, защото животът е ценен\", завършва разкритието си Маестрото.", "date": "2019.12.26", "title": "Федерер разкри за инцидент на ски"}
{"url": "https://standartnews.com/sport/kde-beshe-ivet-na-koleda-i-kde-shche-e-na-nova-godina-410119.html", "text": "Най-добрата българска атлетка Ивет Лалова-Колио приключи 2019-а с много престижни награди. Декември започна за нея със \"Спортен Икар\" за дълголетие в спорта, после атлетката разбра, че е избрана за \"Модна икона\". Напълно очаквано спринтьорката, която стана най-бързата бяла жена във финала на 200 м от световното в Доха и взе две квоти за олимпиадата в Токио 2020 получи за пети път и наградата \"Атлет на България\". Преди Коледа дойде и голямото признание за нея от спортните журналисти и феновете на спорта. За първи път в кариерата си Ивет влезе в тройката за \"Спортист на годината\". Атлетката остана втора, на малка разлика от победителя Владо Илиев (биатлон) и пред тенис звездата Григор Димитров. Лалова бе избрана за №1 в класацията на \"Спортист на феновете\". За \"Стандарт\" примата на леката ни атлетика направи ретроспекция на годината, а и погледна към 2020. Наградите вече стават отговорност, но са голямо щастие за мен. Изпращам една прекрасна година – трудна, но успешна. Много съм благодарна за всички награди и много щастлива. Изминалите 12 месеца бяха седем месеца много тежка подготовка, пет месеца много състезания. Но изпращам един от най-успешните сезони в моята кариера и не мога да не се радвам за това. Тази част на годината идва като една награда. Всички тези награждавания и събирания, които правим през декември са нещо прекрасно, не само защото се обръща внимание и се говори за българския спорт, но и благодарим едни на други. За мен това лично е една голяма мотивация за следващата година, заяви в интервюто си за \"Стандарт\" атлетката. Тя разкри, че е посрещнала Коледа в Милано, заедно със съпруга си Симоне и неговите родители, а за Нова година двамата ще са в София. \"Балканиадата в Правец е един от най-хубавите спомени от състезание за Ивет за 2019-а. \"Това един от най-хубавите ми спомени, защото бе в къщи и усетих обичта на публиката. Тази благодарност, която видях от хората наистина ме зареди с много положителни емоции\". Цялото интервю с Ивет четете в новия брой на \"Стандарт\".", "date": "2019.12.26", "title": "Къде празнува Ивет Лалова"}
{"url": "https://standartnews.com/sport/sprugata-na-shumi-govori-za-sstoyanieto-mu-410138.html", "text": "Съпругата на Михаел Шумахер – Корина, повдигна по любопитен и завоалиран начин информационната завеса около състоянието на легендарния пилот от Формула 1. На 29 декември се навършват шест години от злополучния инцидент, при който Шуми си удари лошо главата при падане, докато караше ски. След това той известно време беше в кома и претърпя няколко мозъчни операции. Оттогава процесът на лечението на седемкратния световен шампион във Формула 1 се пази в пълна тайна и не се изнася никаква информация за състоянието му. През това лято 50-годишният германец претърпя новаторско лечение в Париж, а това беше разкрито от публикация на в. „Паризиен“. „Големите неща започват с малки крачки. Много малки парченца образуват голяма мозайка. Заедно сме по-силни. Това, заедно с обединените сили на движението „KeepFighting“, окуражава всички“, заяви Корина Шумахер в обръщение към феновете на съпруга си. „KeepFighting“ е името на семейната фондация на Шумахер, която подкрепя жертвите на инциденти и инвестира в мозъчни изследвания и такива на гръбначния стълб. Фенклубът на Михаел Шумахер в Керпен, родният град на легендарния пилот, поиска разрешение да използва слогана „KeepFighting“ в свои инициативи във връзка бившия състезател на Джордан, Бенетон, Ферари и Мерцедес. „За съжаление отново дойде момент, в който да отбележим годишнина от ужасяващия инцидент с Михаел. Шест години таим надежда, че Шумахер един ден отново ще се завърне пред обществото“, коментира президентът на фенклуба Райнер Ферлинг.", "date": "2019.12.26", "title": "Съпругата на Шуми говори за състоянието му"}
{"url": "https://standartnews.com/sport/pszh-vdiga-s-milioni-zaplatata-na-mbape-410122.html", "text": "Френският шампион по футбол Пари Сен Жермен ще опита да задържи на всяка цена Калиан Мбапе в състава си с всички средства, разкрива \"Льо Паризиен\". Според медията нападателят е основна трансферна цел за Реал Мадрид, но от френския шампион не са готови да се разделят с него на никаква цена. 21-годишният френски национал има договор с парижани до края на сезон 2021-2022. Поставената му цена за момента е 200 милиона евро. Във Франция наричат \"Анти Мадрид\" офертата от ръководството на Пари Сен Жермен към Мбапе, който със сигурност ще получи с милиони по-висока заплата от настоящата и по-висока клауза за откупуване. \r\nРеал Мадрид ще опита да привлече нападателя през лятото на 2020 година. Мбапе премина от Монако в Пари Сен Жермен през 2017 година, като през първия сезон беше преотстъпен, а след това столичани откупиха правата му.", "date": "2019.12.26", "title": "ПСЖ вдига с милиони заплатата на Мбапе"}
{"url": "https://standartnews.com/sport/izbrakha-dzhokovich-za-1-na-desetiletieto-410140.html", "text": "Сърбинът Новак Джокович беше определен от АТР за най-добрия тенисист през последното десетилетие. От 4 януари 2010 г. до момента Ноле е записал 630 победи в 730 мача, което е 86,3% успеваемост. \r\n \r\nВтори по този показател е испанецът Рафаел Надал с 84,5% (576 победи от 672 мача). Тройката допълва швейцарецът Роджър Федерер, който е с 83,7% (559 успеха в 668 срещи). \r\n \r\nПрез това десетилетие Джокера е тенисистът с най-много седмици начело на ранглистата на АТР. Той е бил на върха 275 седмици. Втори е Рафа със 158, а Маестрото е трети с 48. \r\n \r\nЛюбопитното е, че тримата са били в Топ 3 на световната ранглиста на 4 януари 2010 г., а сега също са на първите три места. Тогава начело е бил Федерер, следван от Надал и Джокович. В момента първата тройка е следната: Надал, Джокович, Федерер. \r\n \r\nИнтересен е фактът, че в края на всяка година от десетилетието само един тенисист е присъствал неизменно в Топ 10 на световната ранглиста. Това е Рафаел Надал. \r\n \r\nИспанецът е и лидер по спечелени мачове на клей в периода 2010-19 г. За това време той има 255 победи. Джокович е №1 на твърда настилка с 416 успеха, а Федерер е на първото място по победи на трева – 99. \r\n \r\nАмериканецът Джон Иснър е тенисистът с най-много спечелени тайбреци през последните 10 години – 376. Втори е Иво Карлович с 228. Иснър е и лидер в класацията по асове за десетилетието – 10 619. И тук негов подгласник е Карлович с 7804. \r\n \r\nХърватинът обаче взима реванш в класацията по спечелени сервис-геймове. Той има успеваемост от 92,5%, докато Иснър е втори с 92,2%. Милош Раонич е трети с 91%. \r\n \r\nПрочети още на:  \r\n ", "date": "2019.12.26", "title": "Избраха Джокович за №1 на десетилетието"}
{"url": "https://standartnews.com/sport/slivnaliya-shche-vdiga-shchangite-obratno-sred-top-sportovete-410145.html", "text": "Спортист номер 4 на годината Божидар Андреев определено има от какво да е горд. Роденият в Сливен състезател определено се открои през 2019 година. Европейският шампион и бронзов медалист от световното първенство по вдигане на тежести Божидар Андреев иска да бъде пример за децата и да им покаже, че с много труд и тренировки мечтите се сбъдват. Тръгнал от сливенското село Тополчане, българският щангист вече покори европейския връх. \"Надявам се да съм пример за тях. За някои деца съм пример и искат да тренират и да постигнат техните мечти. Примерът за мен беше брат ми. Когато бях по-малък ме караше постоянно да тренирам, да бягам, да тичам. На мен ми харесваше да го правя. След това личният ми треньор Пламен Братойчев дойде до село, в училището, търсеше деца. Реших да се запиша. От там започна моята история. Не е лесно да си на село. Там животът е съвсем различен, отколкото в града. Беше ми трудно и да избягам от там\", разказа той пред bTV. \"Това е моя практика. Всяка година обикалям училищата в Сливен и около Сливен, за да търся деца, които да се занимават с нашия спорт, който не е никак лесен. Така попаднах в училището в село Тополчане. Той тогава беше шести клас. С учителя му по физическо направихме един подбор и той беше един от талантите, които ни хареса. Вечерта се срещнах с родителите, разбрахме се какво трябва да направим, приех го в Сливен в спортното училище и започнахме да работим. С него бяха още няколко деца, които наистина работеха добре, но Божидар се отличаваше с качествата си тогава. При мен има доста деца, които искат да хванат този път. Жалкото е след завършване на училище. Там нещата се накъсват и такива талантливи деца, като Божидар, остават малко настрана. Клубовете не развиват спортисти както преди. Липсата на военна служба малко спира нещата. Преди години един спортист на 18 години влизаше в казармата и там се развиваха нещата. Сега 18-19 години и след това училище, академия или работа\", категоричен е наставникът. Братойчев е толкова сигурен в успеха на своя възпитаник, че дори го приютява в дома си. \"Исках след училище да продължа да тренирам, но нямах възможност да пътувам често. Благодаря на моя треньор, че ме приюти в тях, за да продължа с тренировките и постиженията. Близо година живеех в постройка зад залата, в която тренирах. Условията бяха нормални. На мен ми харесва да съм там. Не ми правеше впечатление дали ще спя в залата или при личния ми треньор. Това не ме спираше. Аз работих и тренирах и знам какво е, но няма как да стане. Работих като касиер и като общинска охрана. С работа не става. Не може да работиш и да тренираш. Аз реших да спра работата, да продължа с тренировките по-сериозно и да постигна целите си. Имах желание да съм Спортист на годината, но съм доволен, че съм в десетката\", радва се Божидар. С успехите му се гордеят и в Тополчане. \"Вярвах, че синът ми ще стане шампион. Той беше много добър от малък. Вярвах в него, че ще бъде човек. Исках да не тренира щангите, за да не му се разшири дроба, да не се разболява. Но той скришно пак ходи да тренира. Човек стана от него. Аз се гордея с него. Пожелавам му успех и 2020 да стане олимпийски шампион\", казва баща му. \"Страхувам се най-вече като се качва на самолета. Тогава съм най-много притеснена. Като отива звъни, че е пристигнал. Той като е на първо място, цялото семейство се радваме. Цяла България се радва, не само ние. Да е жив и здрав, сили да има\", добавя майка му. Братята му са категорични, че той е пример за малките деца в селото, а като малък Божидар е бил много послушен. \"Доста близки сме с моето семейство - с татко, с мама, с братята. Говорим си за всичко, споделяме си всичко. Връщам се с желание при нашите. Знам какво е да имаш и да нямаш. Знам къде се намирам и какво правя. Помагам с каквото мога на моето семейство\", разказа самият Божидар. \"Това е основно политика на държавата. Много от клубовете наблягат на такси за тренировки, което е голяма грешка. При нас това нещо не съществува. Ние като клуб успяваме да се справим с подготовката на нашите състезатели. Нашият спорт иска постоянство. Няма ли го, не е ли ангажиран състезателят целогодишно в подготовка, нещата не се случват. Нашето задължение като клуб и като федерация, е целогодишната подготовка да бъде на ниво\", добави Пламен Братойчев. Андреев има възможностите да се развие и до световния и олимпийски връх. И нещо повече, да върне този спорт сред най-популярните и успешни в България!", "date": "2019.12.26", "title": "Европейски шампион сбъдва детски мечти"}
{"url": "https://standartnews.com/sport/livrpul-dokosva-titlata-v-angliya-410187.html", "text": "Ливърпул продължи безупречната си серия, и след като стана световен клубен шампион преди броени дни, разпарчетоса втория Лестър Сити с 4:0 в предпоследен мач от 19-ия кръг във Висшата лига на Англия. Европейският клубен шампион сложи ръка на амбициите на „лисиците” за каквото и да било преследване на първата позиция и увеличи дистанцията между двата отбора, след като „червените” регистрираха актив от 52 пункта, оставяйки Лестър на 13 точки зад себе си, а също така Ливърпул е и с мач по-малко. Резултатът на \"Кинг Пауър Стейдиъм\" бе отркит от Роберто Фирмино в 31-ата минута, а другите три гола дойдоха през втората част в Лестър. Джеймс Милнър удвои резултата от дузпа в 71-ата, а Роберто Фирмино три по-късно и Садио Мане в 78-ата минута категоризираха успеха за тима на Юрген Клоп.", "date": "2019.12.26", "title": "Ливърпул докосва титлата в Англия"}
{"url": "https://standartnews.com/kultura/zhega-na-yanuarskite-trgove-v-nyu-york-410159.html", "text": "След като търговете в Лондон през декември минаха повече от вяло, сега се очаква януарска жега на аукционите в Ню Йорк. В Сотбис си правят сметката да пуснат за наддаване олтарната картина на Джовани Батиста Тиеполо „Мадона с броеница и ангели“. През 1989-а тя е продадена за 2,1 милиона долара, поставяйки рекорд за произведенията на венецианския майстор от XVIII век. Платното с височина 2,4 метра, подписано и датирано 1735-а, изобразява Богородица в огнено червена роба, заобиколена от три ангела. Името на продавача не е известно. Тъй като картините с голям формат на Тиеполо почти никога не се срещат на арт пазара, Сотбис гарантират на продавача минимална цена от най-малко 15 милиона долара. Засега гаранцията се предоставя от аукционната къща, но преди наддаването трета страна може да предложи да поеме рисковете с по-голяма гаранция. От Сотбис обявиха за продан и картината на Рубенс „Дева Мария с младенеца, Света Елисавета и Йоан Кръстител” - един от най-добрите лотове при старите майстори. 1,2-метровата картина, изобразяваща Светото семейство във вечерен пейзаж, е собственост на семейство от Манхатън повече от 60 години и не е показвана публично от 1951 г. Този сюжет е вече известен от картината, която се намира в колекцията на музея Thyssen-Bornemisza в Мадрид и е обозначена в нейния каталог като „оригинално копие“ от около 1618 година. „Това е невероятен период в работата на Рубенс“, казва Ото Науман, бивш арт дилър в Манхатън, а сега вицепрезидент на отдела за стари майстори на Сотбис в Ню Йорк. След като се консултира със специалисти по творчеството на Рубенс, Науман стига до извода, че откритата картина е оригинал, нарисуван между 1611 и 1614 година, малко след като художникът, който живее в Антверпен, се връща у дома след престоя си в Италия през 1600–08 г. Произведенията му, създадени по същото време - като „Избиването на младенците“ (1609–11) или „Лот и дъщерите му“ (1613–14), бяха продадени на търг за 76,7 милиона долара и 58,2 милиона долара съответно през 2002-а и 2016-а.  „Това е много енергична картина “, добавя Науман за платното, което е оценено за 6-8 милиона долара. На фона на продължаващото напрежение около излизането на Великобритания от Европейския съюз нито един продавач не се осмели да предложи през декември в Лондон картини на стойност над 5 милиона долара нито в Сотбис, нито в Кристис. \"Винаги съм смятал, че е най-добре да търся картини в Париж или на Парк авеню\", казва Ото Науман. Миналия месец на търг във Франция картини на Чимабуе и Артемизия Джентилески се продадоха съответно за 24,1 милиона евро и 4,8 милиона евро.  ", "date": "2019.12.26", "title": "Жега на януарските търгове в Ню Йорк"}
{"url": "https://standartnews.com/sport/shchastliva-novina-za-nasko-sirakov-i-iliana-raeva-410157.html", "text": "Илиана Раева сподели публикация на дъщеря си Славея Сиракова със снимки, на които се вижда, че тя очаква първото си дете. \"Хо Хо Хо. Весели празници на всички. Нека топлината на семейното огнище грее в сърцата и домовете ни. Нека следващата година донесе много радост и любов и много сбъднати мечти\", написа Сиракова в публикацията във Facebook.", "date": "2019.12.26", "title": "Щастлива новина за Наско Сираков и Илиана Раева"}
{"url": "https://standartnews.com/sport/dzhoshua-bi-zaryazal-boksa-za-kinoto-410156.html", "text": "Световният шампион по бокс в тежка категория Антъни Джошуа е готов да смени своята професия. По-рано този месец британецът си върна титлите във версии IBF, IBO, WBA, WBO след победа в реванш срещу Анди Руис в Саудитска Арабия. „Да, определено бих сменил професията. Лесно е да кажеш, че не го можеш, но аз вярвам, че не трябва да си поставяш граници в живота. Ако се появи шанс, то тогава аз вярвам, че всеки трябва да се тества. Ако се появи шанс за ММА или за киното, то аз ще приема, защото живеем само веднъж. Да, определено бих обмислил предложение за боксова среща в Русия\", сподели британецът в интервю за TMZ. „Научих много и благодарение на тези уроци съм това, което съм днес. Добре беше, че победих Руис и доказах на себе си, че го мога. Винаги съм знаел, че ще го победя. Победата беше за моите фенове, които усетиха загубата. Уайлдър има последния пояс и за мен ще бъде перфектен опонент. Готов съм за всеки един от двамата с Фюри“.", "date": "2019.12.26", "title": "Джошуа би зарязал бокса за киното"}
{"url": "https://standartnews.com/sport/shok-za-chelsi-v-london-nasred-boksing-dey-video-410177.html", "text": "Челси допусна шокираща загуба с 0:2 от Саутхемптън насред \"Стамфорд Бридж\" на Боксинг Дей. Това второ поредно поражение за \"сините\" у дома във Висшата лига след това от Борнемут. \"Светците\" пък постигат втора поредна победа навън след 3:1 над Астън Вила преди няколко дни. Първата част бе по-скоро равностойна, въпреки Челси се опита да наложи натиск. До чисти положения обаче не се стигна. \"Светците\" удариха първи. Хьолберг пусна хубав пас към ирландеца Обафеми, който овладя, напредна и нанесе пронизвашщ удар към вратата на Челси. Кепа бе безпомощен. Саутхемптън продължи със стабилната си игра и през втората част, а тази на Челси бе много хаотична и припряна. Логично се стигна и до втори гол. В 73-ата минута Стюарт Армстронг изведе до чуден начин Нейтън Редмънд, който изпревари Кепа и го прехвърли леко за 2:0. До края Челси така и не създаде чисто положение и заслужено загуби. Поражението оставя Челси на четвърто чясто с 32 точки. Саутхемптън пък има 21 и е на 14-а позиция. Други резултати: Тотнъм - Брайтън 2:1 \r\nАстън Вила - Норич 1:0 \r\nБорнемут - Арсенал 1:1 \r\nКристъл Палас - Уест Хем 2:1 \r\nЕвертън - Бърнли 1:0 \r\nШефийлд Юн - Уотфорд 1:1 \r\n ", "date": "2019.12.26", "title": "Шок за Челси в Лондон насред Боксинг Дей (ВИДЕО)"}
{"url": "https://standartnews.com/kultura/shou-i-skroveni-izpovedi-po-btv-410143.html", "text": "Забавни състезания и съкровени изповеди продължават да владеят публиката на bTV. В „Мармалад“ Славена Вътова и Десислава Стоянова сформират нежен дрийм тийм, за да сразят с чар и високи токчета самите Pavell & Venci Venc’. На 28 декември зрителите ще станат свидетели и на най-новата „лудост“ на шоуто – водещите изпращат предизвикателни съобщения от телефоните на гостите до нищо неподозиращи приятели на звездите, а отговорите носят смях, шок и емоции. На 28 декември Поли Гергушева ще посрещне в студиото на Cool…T семейството на „Мис България 2010” Ромина Андонова-Тасевска и футболиста Дарко Тасевски с трите им деца, за да разкажат за живота си в Израел и Тайланд. Албена Михова пък ще сподели на какво учи децата в арт школата си. В предколедното издание на „120 минути“ зрителите ще се срещнат с лекаря на 2019-а д-р Иван Костов и писателя Алек Попов. В „Търси се“ на 29 декември Меги и Нели са подготвили срещи със Силвена Роу, Александра Кръстева, Енчо Кeрязов, Яна Маринова, Ирмена Чичикова, Ирина Тенчева... На 29 декември темата в рубриката „Роуминг“  ще бъде за това как арабските шейхове превръщат пустинята в ОАЕ във воден рай, световноизвестният физик Питър Литълууд ще разкрие каква е формулата на щастието, а писателката Леа Коен  ще признае какво се крие зад новия й роман „Жените от кино „Роял”. В главната роля на 29 декември е Васил Найденов. Двучасово шоу с много смях и българска музика започва в 20 часа на 31 декември. Специално издание на „Комиците и приятели“ е сред гвоздеите в новогодишната програма. Основната линия в спектакъла е да открои непреходните образи и да погледне към обществените явления на 2019-а през призмата на смеха.  Музикалното настроение ще поддържат Михаела Филева, Графа и Белослава, Поли Генова, Любо Киров, Миро, Стефан Вълдобрев и Обичайните заподозрени, Нина Николина и Русенската филхармония с диригент Георги Милтиядов, ансамблите „Българе“ и „Чинари“ и други любими лица на телевизионната аудитория. Гена Трайкова и Венелин Петков ще представят „Новините на годината“  в 17, 30 чса на 28 декември. Традиционната Седмица на духа в „Тази сутрин“ ще покаже анонимните герои, които през 2019-а промениха живота на хората около тях - безкористните дела  на учителката Нина Серкова, доктор Мирослав Йорданов от Горна Оряховица, майсторът от Боянската църква Иван Близнаков, спасителят от нощния влак Петър Бонев и кметът – спасител от пожара в Бухово Тодор Димитров. В навечерието на 2020-а в „Тази събота и тази неделя“ пред камерите застават интересни, успели и вдъхновяващи сънародници - „Банкерът на годината“ Виолина Маринова; първата българка, покорила Еверест - юристът и непрофесионален алпинист – Петя Колчева; родопският славей Златина Узунова; дизайнерката Невена и Богдана Карадочева. Забавни състезания и съкровени изповеди продължават да владеят публиката на  bTV. В „Мармалад“ Славена Вътова и Десислава Стоянова сформират нежен дрийм тийм, за да сразят с чар и високи токчета самите Pavell & Venci Venc’. На 28 декември зрителите ще станат свидетели и на най-новата „лудост“ на шоуто – водещите изпращат предизвикателни съобщения от телефоните на гостите до нищо неподозиращи приятели на звездите, а отговорите носят смях, шок и емоции. На 28 декември Поли Гергушева ще посрещне в студиото на Cool…T семейството на „Мис България 2010” Ромина Андонова-Тасевска и футболиста Дарко Тасевски с трите им деца, за да разкажат за живота си в Израел и Тайланд. Албена Михова пък ще сподели на какво учи децата в арт школата си. В предколедното издание на „120 минути“ зрителите ще се срещнат с лекаря на 2019-а д-р Иван Костов и писателя Алек Попов. В „Търси се“ на 29 декември Меги и Нели са подготвили срещи със Силвена Роу, Александра Кръстева, Енчо Кeрязов, Яна Маринова, Ирмена Чичикова, Ирина Тенчева... На 29 декември темата в рубриката „Роуминг“  ще бъде за това как арабските шейхове превръщат пустинята в ОАЕ във воден рай, световноизвестният физик Питър Литълууд ще разкрие каква е формулата на щастието, а писателката Леа Коен  ще признае какво се крие зад новия й роман „Жените от кино „Роял”. В главната роля на 29 декември е Васил Найденов. Двучасово шоу с много смях и българска музика започва в 20 часа на 31 декември. Специално издание на „Комиците и приятели“ е сред гвоздеите в новогодишната програма. Основната линия в спектакъла е да открои непреходните образи и да погледне към обществените явления на 2019-а през призмата на смеха.  Музикалното настроение ще поддържат Михаела Филева, Графа и Белослава, Поли Генова, Любо Киров, Миро, Стефан Вълдобрев и Обичайните заподозрени, Нина Николина и Русенската филхармония с диригент Георги Милтиядов, ансамблите „Българе“ и „Чинари“ и други любими лица на телевизионната аудитория. Гена Трайкова и Венелин Петков ще представят „Новините на годината“  в 17, 30 чса на 28 декември. Традиционната Седмица на духа в „Тази сутрин“ ще покаже анонимните герои, които през 2019-а промениха живота на хората около тях - безкористните дела  на учителката Нина Серкова, доктор Мирослав Йорданов от Горна Оряховица, майсторът от Боянската църква Иван Близнаков, спасителят от нощния влак Петър Бонев и кметът – спасител от пожара в Бухово Тодор Димитров. В навечерието на 2020-а в „Тази събота и тази неделя“ пред камерите застават интересни, успели и вдъхновяващи сънародници - „Банкерът на годината“ Виолина Маринова; първата българка, покорила Еверест - юристът и непрофесионален алпинист – Петя Колчева; родопският славей Златина Узунова; дизайнерката Невена и Богдана Карадочева.", "date": "2019.12.26", "title": "Шоу и съкровени изповеди по bTV"}
{"url": "https://standartnews.com/biznes/2019-top-10-na-bg-ikonomikata-410129.html", "text": "В месеците на забавяне на най-едни от най-големите икономики в света, на търговско напрежение между Изтока и Запада, на засилващи се притеснения около Брекзит и страхове от приближаваща се криза, българската икономика остава зад гърба си е една от най-успешните си години на прехода.   \r\nПроизводството, търговията и услугите отбелязваха, с малки изключения, стабилност на продажбите, увеличаване на обемите и благоприятна среда на бизнес климата. \r\nСветовните организации завишиха първоначалната прогноза за ръст в размер на 3,1 процента, като очакванията за годината са реалният растеж да е над 3,5 процента.   \r\nБезработицата спадна до рекордните 3,7 на сто, а ръстът на БВП за първи път отчете като сериозен фактор и увеличения износ. Добавената стойност в БВП стабилно нараства, инвестициите за първите 9 месеца се удвоиха спрямо същия период на миналата година, но запазиха регионалния си дисбаланс. Затова и от разширението на АМ \"Хемус\", както и от темпа на осъществяване на останалите инфраструктурни проектки на държавата, ще зависи и укротяването на демографската криза. \r\nЗаплатите са с двуцифрен ръст, с толкова нараснаха и ипотечните заеми. Банките са стабилни, очакват рекордни финансови резултати, а сливането на Пощенска банка и Пиреус е поредното доказателство, че преструктурирането на финансовия сектор е в посока окрупняване. За разлика от миналата година, негативни сигнали в застраховатления сектор нямаше, а очакванията са за подобрени резултати. \r\nРъстът на икономиката ни е съпоставим с държавите от Източна Европа и изпреварва този в западната част на ЕС, затова и следващата година може да се очакват намалени заявки от европейските ни партньори, а излизането на Великобритания от ЕС ще донесе търговско напрежение и с Острова. \r\nГолемите структуро-определящи сделки останаха за догодина. След неуспешния опит да привлечем \"Фолксваген\", надеждите за следващата година са в посока Южна Корея. За догодина остават големите сделки в енергетиката - спозуменията с Русия за цената на газа, транзита с Турция и Гърция, бъдещето на АЕЦ \"Белене\" и американските централи. Сделката за ЧЕЗ също се връща в изходна фаза след решението на КЗК. \r\nФинансовите резултати на държавните предприятия бележат подобрение, но акценът следващата година ще бъде фокусиран върху качеството на продукцията и услугите и особено по параметъра – екология. \r\nПриключването на програмния период на ЕС и подготовката за новия ще са главният фокус на предприемачите ни, тъй като основният работодател досега бе само държавата, но занапред спечелването на европейски пари ще зависи с много по-голяма степен от осигуряването на допълнително финансиране. \r\nБизнесът пристъпва в новата година с умерен оптимизъм и с надежди за реформи в редица инфарктни сектори, както и за ново финансиране при по-добри условия, свързани с влизането ни в чакалнята на Европа и в Организацията за икономическо сътруднечество и развитие, което допълни ще вдигне имиджа на България и ще ни подготви за новия период от 2023 година, когато най-вероятно ще приемем еврото.          2019 година бе една от малкото години през прехода, в която първоначалният ръст на икономиката от 3,1 процента има всички шансове да се покачи с 5 процентни пункта до 3,6 процента. \r\nПо последните данни на НСИ с 3.7% нараства брутният вътрешен продукт през третото тримесечие спрямо същия период на миналата година. В номинално изражение той достига  31,5 млрд. лв., а реализираната добавена стойност през този период е 27 млн. лв. \r\nПрез третото тримесечие отчетлив принос за регистрирания икономически растеж спрямо второто тримесечие на годината вече има увеличението на износа на стоки и услуги - с 3.4%, както и на крайното потребление - с 0.9% \r\nВъншноикономическото салдо ни е положително, безработицата е рекордно ниска – 3,7 процента. Заплатите в държавния сектор са се увеличи през годината с 10 процента, а в частния сектор – между 12 – 15 на сто. \r\nВ резултат на високия ръст, България се нареди на пето място по растеж на икономиката, а кредитният й рейтинг, който е инвестиционен, бе повишен и от трите най-големи рейтингови агенции за първи път през последните 10 години, така че се доближи най-добрите ни позиции от началото на века. Разликата е, че тогава вдигането на рейтинга имаше политически отблясък с влизането в ЕС, докато сегашното повишаване се дължи изцяло на подобрената макроикономическа и финансова среда. \r\n  \r\n Срещата на премиера Бойко Борисов с американския президент Доналд Тръмп е политичекото събитие на годината, а сделката за покупката на осем многофункционални самолета F-16 блок 70 е най-голямата не само в обастта на отбраната, но и в национален мащаб. Цената за 8-те изтребителя и цялото необходимо въоръжение и оборудване е 1,256 млрд. долара (2,188 млрд. лв.).  Конгресът на САЩ одобри финансова помощ от близо 60 млн. долара, което смъкна реално на цената под 1,2 млрд. долара. Всички 8 самолета трябва да бъдат доставени до 2023 г. \r\nВ цената е включено и наземното оборудване. Министърът на отбраната Красимир Каракачанов подписка четири договора за цялостната доставка на самолетите и оборудването. Първият договор е за доставка на осем самолета с допълнително оборудване и обучение на пилотите, вторият - за боеприпаси за самолетите, третият - за ракетите \"въздух-въздух\" и четвъртият - за система за наблюдение и управление на машините. Шест от самолетите ще са едноместни, а два ще са двуместни. \r\nОдобряването на сделката мина с поредица от скандали още от началото на годината, когато депутатите гласуваха мандат на правителството да започне преговори със САЩ за покупката. Президентът Радев и БСП се противопоставиха на прозрачността на сделката и параметрите й. \r\nПрез юли договорът с Локхийд Мартин мина през парламента с гласовете на управляващите и ДПС, а против решението гласуваха БСП, \"Boля\" и \"Aтaĸa\". Веднага след това пpaвитeлcтвoтo aĸтyaлизиpa бюджeтa, а пpeзидeнтът Pyмeн Paдeв нaлoжи вeтo въpxy cдeлĸaтa, което впоследствие бе отхвърлено от депутатите. Дни по-късно Дъpжaвният дeпapтaмeнт нa CAЩ пoздpaви Бългapия зa peшeниeтo дa ĸyпи бoйните caмoлeтa F-16, а четири месеца по-късно Доналд Тръмп лично приветства Борисов и даде за пример България като една от страните, която харчи над 2 процента от БВП за отбрана. След години наред политически спорове какво да е бъдещето на Летище София, през юли министерството на транспорта и съобщенията най-после избра концесионер в лицето на “Соф кънект“, в който участват фондът Meridiam, австрийската строителна компания Strabag и операторът на летище Мюнхен. На второ място остана френско-турският консорциум между Еърпорт Де Пари и TAB Хавалиманлъръ Холдинг, а на трето място беше класирана Фрапорт България, която е концесионер на летищата във Варна и Бургас. \r\nДържавата отдава летището на концесия за 35 години с опция за удължаване на срока, взема еднократно при подписването на договора 550 млн. лв. и отделно всяка година получава концесионно възнаграждение в размер на 40-50 млн. лв. \r\nВсички загубили търга фирми светкавично обжалваха решението пред КЗК, но през октомври Комисията остави без уважение жалбите им и даде зелена светлина на новия концесионер в очакване дали фирмите ще решат да занимават с въпроса и съда. \r\nЦелта на новия концесионер предвижда баланс между капиталовите разходи, летищните такси, броя на пътниците и процента от приходите, който може да предостави на държавата.  Не залагат огромни инвестиции, защото това ще доведе до по-високи летищни такси, а съответно и до повишаване на цените на самолетните билети.  Стратегията за промяна на летището включва четири етапа и изграждане на трети терминал, който трябва да е готов до 2030 г. В началото на ноември Британската телекомуникационна и медийна компания \"Юнайтед Груп\" (United Group) се съгласи да придобие водещия български телекомуникационен оператор \"Виваком\" (Vivacom). Сумата на сделката е 1,2 млрд. евро. \r\n\"Виваком\" беше пусната в продажба по-рано тази година, като \"Юнайтед Груп\" проведе ексклузивни преговори за закупуване на българската телекомуникационна компания. \r\n\"Юнайтед груп\", която бе сформирана официално през 2012-а година, оперира с телекомуникационни платформи и медии на Балканите. \r\nПрез 2018-а година компанията беше закупена от британския инвестиционен фонд BC Partners. Продажбата е една от най-големите сделки, постигнати от \"Юнайтед Груп\", за консолидиране на балканската медийна и комуникационна индустрия. \r\nКомпанията, чийто собственик е BC Partners, закупи през май хърватския телеком Tele2 за 200 млн. евро и вече разполага с около 100 балкански компании. \r\nОчаква се сделката да приключи през второто тримесечие на 2020 година след получаване на антимонополни одобрения. Това е шестата поредна продажба на телекома, след като той бе приватизиран през 2004 година. През август бе открит първия новоразработен златен рудник за добив на злато за последните 40 години. Той се намира край Крумовград, а инвестицията е на частната компания „Дънди Прешъс Металс“, която изгради изцяло мината и съпътстващите съоръжения. \r\nРеалната експлоатация на рудника Ада тепе започна през юли, а няколко седмици по-късно бяха произведени първите количества златен концентрат. На хълма Ада тепе вече работят всички минни съоръжения. Рудата се добива по открит способ, а годишната преработка е 800 000 тона. \r\nЗа извличане на златото не се използват цианиди. В рудника работят 238 души, над 90 на сто от тях са местни хора. Част от работниците в мината се върнаха от чужбина. 2019 година беше най-силната за стартъп общността в България, като на тези компании все повече се разчита да са гръбнака, върху който да се гради икономика, растяща с много по-бързи темпове. Стартъп компаниите у нас стават все по-успешни, фондовете също се развиват, стартират и нови \r\nМинистерството на икономиката, чрез Оперативна програма „Иновации и конкурентоспособност“, подкрепи стартиращите предприятия с близо 100 млн. лева. Близо 30 млн. лева вече са договорени с компании, които разработват иновативни продукти, процеси и услуги, а останалите 67,2 млн. лева тече процедура. \r\nТази година София влезе в топ 10 на световните градове по започване на стартъп и е притегателен център за все по-големи компании в IT сектора. Само за 5 години софтуерният сектор бележи ръст от 120 процента и е най-бързоразвиващият се сектор, който създава нови високоплатени работни места. През лятото чума по свинете бе първото предизвикателство пред новия земеделски министър Десислава Танева, което вдигна градусите на юлската жега. Болестта изправи на нокти стопаните, доведе до масови проверки, разкри лоша хигиена, затвори ферми, изколиха животни. На пазара  цените на свинското се покачиха чувствително, а правителството разработи нов закон за ветеринарно-медицинския контрол, за да предотврати разрастване на болестта. \r\nВ страната общо бяха разкрити 35 големи огнища, засегнати бяха 12 области на страната. Общият брой на засегнатите животни достигна 131 961 свине. За стопаните, които се включиха в борбата със заразата и доброволно умъртвиха животните си в нерегистрираните обекти правителството изплати помощи. Към днешна дата 7430 са подадените заявления в 90 общини и 562 места и те ще получат обезщетения на стойност 2 229 000 лева. Две седмици след като най-старият британски туроператор  Thomas Cook шокира света с фалит, отраженията върху българската туристическа индустрия не закъсняха. На 8 октомври българският партньор на групата - \"Астрал холидейз\", който е и един от най-големите туроператори в страната, също обяви, че влиза в процедура по несъстоятелност след 24 години работа. Искането на компанията вече е вписано в информационната система за производства по несъстоятелност към правосъдното министерство. \r\nТова реално бе първата пряка жертва на Thomas Cook, като \"Астрал\" движеше програмата като трансфери, екскурзии и т.н. на 200 хил. чужди туристи годишно от фалиралия оператор. Отделно от нея още над 50 хотела имаха неплатени сметки за летния сезон и тяхното финансово здраве е още неясно. За българските клиенти на \"Астрал\" фалитът обаче не изглеждаше опасен. Дружеството, с което \"Астрал холидейз\" има сключена застраховка за отговорност на туроператора, е \"Уника\". Проверка тогава в националния туристически регистър показа, че тя е с валидност до 14 ноември и е с лимит от 700 хил. лв. Тенденцията на ръст на преките чуждестранни инвестиции в България през последните години продължи, вече с по-високи темпове. По данни на БНБ за периода януари-октомври 2019 те възлизат на 953 милиона евро и превишават с 554 милиона тези от същия период на миналата година. \r\nМакар ръстът да не е толкова съществен, колкото в предкризисния период, има една важна особеност -  чуждите капитали сега се насочват предимно към индустриални производства и сектори с висока добавена стойност, които създават голяма заетост и икономически растеж, за разлика отпреди 10 години, когато бумът на инвестициите бе предимно в областта на недвижимите имоти. \r\nВъпреки това продължават регионалнитге дисбаланси в разпределението на чуждестранния капитал с предимно на инвестициите в Южна България – около Пловдив, Бургас, Хасково, Кърджали, Стара Загора и оформилите се там няколко големи икономически зони. \r\nЗа сметка на това инвестициите в Северна България са все още недостатъчни -  с малки изключения в Ловеч, Габрово, Шумен и около Русе. Но, за радост, в най-проблемния регион - Северозапада, се оформи нова инвестиционна дестинация- Враца, където само за година влязоха над 50 милиона чужди вложения и от световно известни фирми - Теклас и МД Електроник. След като през 2018-та с решението на БНБ бе финализирана покупката на СИБАНК от Обединена българска банка“, в резултат на която ОББ увеличи капитала си със 17,87 милиона лева, то за тази година най-важното събитие около кредитните ни институции бе сделката Пиреус – Пощенска банка. \r\nСъс синхронизирано откриване на три иновативни клона на 18 ноемврпи Пощенска банка отбеляза финализиране на  обединението, което приключи за рекордно кратък срок от четири месеца и половина, което поздиционира Пощенска банка на трето място както по размер на кредитния партфейл с обем от 7,5 милиарда лева, така и по размер на депозити – 9,3 млрд лв. \r\nГодината бе успешна за всички банки у нас, тъй като растежа на икономиката, увеличеното потребление, засиленото търсене на ипотечни заеми и намалените лоши кредити, доведоха до поредните рекордни финансови резултати - към 30 септември 2019 г. печалбата на банковата система е 1.3 млрд. лв., или с 51 млн. лв. повече от тази за същия период на 2018 година.  ", "date": "2019.12.26", "title": "2019: ТОП 10 на бг икономиката"}
{"url": "https://standartnews.com/biznes/lipsvat-15-triliona-dolara-v-broy-410152.html", "text": "Министърът на финансите на САЩ Стивън Мнучин трябваше да отговори на въпроса къде са изчезнали 1,5 трилиона долара в брой, които според някои медии не могат да бъдат открити от централните банки по света. В интервю за Fox News Мнучин бе помолен да обясни „изчезването“ на напечатани пари на огромната стойност, състоящи се главно от стодоларови купюри, чието местонахождение не е известно. Водещият на предаването обаче не обясни как е стигна до космическото число. „Значителна част от тези стодоларови банкноти буквално лежат и бездействат в банкови сейфове по целия свят“, каза Мнучин. Той добави, че „всеки иска да има долари в ръцете си“, защото американската валута има фактически статут на резервна в целия свят. Мнучин обясни успеха на долара с факта, че в САЩ е безопасно да държите парите си, да инвестирате и да притежавате активи. В същото време ръководителят на Министерството на финансите отбеляза, че търсенето на американска валута само расте. \"В света има много Бенджамини\", заключи Мнучин, имайки предвид, че Бенджамин Франклин, един от бащите-основатели на САЩ, е изобразен на стодоларовата банкнота. Редица медии писаха по-рано, че макар централните банки да добавят до 100 милиарда долара електронни пари в икономиката годишно, подобни количества пари и ценни метали „изчезват“ от обращение. Според Федералния резерв на САЩ в света се движат повече стодоларови банкноти, отколкото банкноти от един долар. Смята се, че след финансовата криза през 2008-2009 г. броят на стодоларовите купюри в света се е удвоил до повече от 1,3 трилиона долара. В същото време Централната банка на САЩ вярва, че 80 процента от стодоларовите банкноти се разпространяват извън САЩ. Сто долара е максималната номинална стойност на парите в Съединените щати, въпреки колосалните суми, които циркулират в американската икономика. Брутният вътрешен продукт (БВП) на САЩ се оценява на около 20 трилиона долара годишно. Властите не планират да увеличават максималната номинална стойност на долара, тъй като за тях е по-лесно да проследяват безкасови транзакции за целите на правоприлагането и данъците. За разлика от това, големи суми пари в брой често са необходими за укриване на данъци и пране на пари. Самото съхранение на пари в брой в каквато и да е сума не е престъпление от гледна точка на американските власти. Правителството на САЩ продължава да гарантира сигурността и конвертируемостта на доларите в брой.", "date": "2019.12.26", "title": "Липсват 1,5 трилиона долара в брой"}
{"url": "https://standartnews.com/biznes/kakvo-predlaga-nay-skpiyat-polet-v-sveta-410133.html", "text": "Най-скъпият  caмoлeтeн билeт в cвeтa ce пpeдлaгa oт Еtіhаd Аіrwауѕ, ĸoятo e втopaтa пo гoлeминa aвиoĸoмпaния в OAE. C нeгo идвaт yдoбcтвa ĸaтo двoйнo лeглo, дyш и дopи иĸoнoм. Aпapтaмeнтът, ĸoйтo пpeдocтaвя тoзи билeт e зa пpъв път пpeдcтaвeн пpeз 2014 г. в caмoлeтитe нa Аіrbuѕ А380 нa aвиoĸoмпaниятa и e дocтъпeн caмo зa няĸoлĸo мapшpyтa пo цeлия cвят. Дaдeнo мy e имeтo Thе Rеѕіdеnсе (Peзидeнциятa). Имa cлyxoвe, чe билeтитe дocтигaт дo 67 000 дoлapa, нo в зaвиcимocт oт дecтинaциятa ви, тe мoгaт дa бъдaт мнoгo пo-мaлĸo, пишe Тhе Ѕun. Бaнятa e oтдeлнo, ĸaтo в нeя имa тoaлeтнa и дyш, ĸoйтo пpeдocтaвя гopeщa вoдa в пpoдължeния нa 10 минyти. Ocвeн тoaлeтни пpинaдлeжнocти oт лyĸcoзнa мapĸa, тя paзпoлaгa cъc ceшoap, пyxĸaви ĸъpпи и xaлaт зa бaня. Ha вaшe paзпoлoжeниe e и личeн иĸoнoм, ĸoйтo ви cepвиpa мнoгocтeпeннo мeню в cpeбъpeн пoднoc. Ecтecтвeнo, paзпoлaгaтe c бeзплaтeн Wі-Fі, ĸaтo ви ce пpeдocтaвя и шoфьop, ĸoйтo дa ви oтвeдe oт и дo лeтищeтo. Лeглoтo мoжe дa ви бъдe oпpaвeнo oт ĸaбинния eĸипaж и дa изглeждa ĸaтo в пeтзвeзeн xoтeл, a cпaлнятa paзпoлaгa и c гoлям тeлeвизop. Мяcтoтo paзпoлaгa c xoл, ĸoйтo имa двe ĸoжeни ceдaлĸи. Ecтecтвeнo, пpocтpaнcтвoтo зa ĸpaĸaтa e мнoгo пoвeчe в cpaвнeниe c тoвa пpи oбиĸнoвeн пoлeт", "date": "2019.12.26", "title": "Какво предлага най-скъпият полет в света"}
{"url": "https://standartnews.com/svyat/spasikha-200-migranti-na-koleda-v-ispaniya-410136.html", "text": "Мигранти, засечени край бреговете на Гран Канария, са били спасени от кораб на испанската брегова охрана и откарани в пристанището на Аргинегин на остров Гран Канария на 23 декември 2019 г., съобщи АФП. \r\n \r\nИспанската брегова охрана заяви, че е спасила около 200 мигранти на Коледа, измъквайки ги от нестабилните им лодки в Средиземно море, предаде БГНЕС. \r\n \r\nВ съобщението се казва, че мигрантите са спасени в поредица операции край бреговете на Испания и Мароко. През 2019 г. най-малко 1 246 мигранти са загинали, предприемайки рисковано пътуване през опасните води на Средиземно море, търсейки нов живот в Европа, сочат данни на Международната организация за миграция в САЩ. Най-голям брой спасени хора са намерени около островите Зафарин край Мароко и на малкия остров Алборан, общо около 120, съобщи испанската брегова охрана. \r\n \r\n ", "date": "2019.12.26", "title": "Спасиха 200 мигранти на Коледа в Испания"}
{"url": "https://standartnews.com/svyat/15-godini-ot-bedstie-nomer-edno-v-istoriyata-410146.html", "text": "На сутринта след Коледния ден през 2004 г., земетресение с магнитуд 9,1 край остров Северна Суматра предизвика цунами с вълни, високи до 17,4 метра, които удариха крайбрежни райони на Индонезия, Шри Ланка, Индия, Тайланд и девет други страни. Петнадесет години следц в Индийския океан, убило повече от 230 000 души, товарен контейнер в полицейско управление в Южен Тайланд свидетелства за стотиците жертви, чиито останки никога не са идентифицирани. Експерти коментираха тогава, че това е . \"Все още има още роднини на жертвите, близки и далечни, които се надяват да намерят изгубените си близки\", коментира полковник Хемарин Хасини, заместник-командир на полицията в район Такуа Па, един от районите, най-силно засегнати от цунамито. В Тайланд, където са загинали повече от 5000 души, звеното за идентификация на жертвите при бедствия, включващо полицаи и криминалисти от 30 държави, успя да идентифицира над 3 600 тела за по-малко от две години, най-големият и най-успешен подобен проект. Земетресението и цунамито в Индийския океан достигна интензитет на Меркали до IX в определени райони. Земетресението е причинено от разкъсване по разлома между Бирма и Индийската плоча.", "date": "2019.12.26", "title": "15 години от бедствие номер едно в историята"}
{"url": "https://standartnews.com/biznes/vkarvat-5-mln-lv-v-arkheologiya-kray-magistralite-410162.html", "text": "През 2020 г. за археологически проучвания на изграждащите се големи пътни проекти на Агенция „Пътна инфраструктура“ ще бъдат осигурени близо 5 млн. лв., съобщават от АПИ. За опазване и проучване на културно-историческото наследство по трасето на АМ „Хемус“ между 122-ри и 189-ти километър ще бъдат проучени 15 обекта. Част от тях са селища от праисторията, римската епоха и средновековието, както и надгробни могили. По направлението на пътя Видин-Димово-Бела-Ружинци-Монтана са регистрирани 8 археологически обекта. По първоначални данни някои от тях представляват селища от II-ро до I-во хилядолетие преди Христа. Има и материали от римската епоха и от османския период. Един обект от късната античност ще бъде проучен по трасето на път І-8 Калотина - СОП. През 2019 г. са извършени разкопки на пет обекта по трасето на АМ „Хемус“, късноантична църква по обхода на гр. Габрово, обект от средата на IV хилядолетие пр. Хр. по трасето на път І-1 (Е-79) в участъка Мездра - Ботевград и късноримско селище по трасето на път І-8 Калотина-СОП. Средствата за тези археологически проучвания са 1 654 120 лв. Археологическите находки, които бяха разкрити по трасето на АМ „Струма“ край село Покровник, са преместени за последваща консервация. Специализираният експертен съвет за опазване на недвижимите културни ценности издаде указание за преместване на римската фамилна гробница и раннохристянската църква, а на място да бъдат запазени частите от римската вила и баня, които са извън трасето на магистралата. През септември завърши фактическото преместване, започнало през април т. г. Стойността на извършените дейности по изготвяне на проект, надзор, преместване и теренна консервация на археологическите ценности, както и изграждането на подпорна стена за отделянето им от трасето на автомагистралата е 1 361 869,67 лв. За да може археологическите ценности да бъдат разглеждани от туристите, пътуващи по АМ „Струма“, е изграден археологически парк с алеи, паркинг за автомобили, както и защитни навеси над пренесените на новите места находки, каквато е утвърдената световна практика при опазването на подобни културни ценности. На следващ етап, извън компетенциите на АПИ, ще бъде изработването на проект за цялостно експониране и социализация.", "date": "2019.12.26", "title": "Вкарват 5 млн. лв. в археология край магистралите"}
{"url": "https://standartnews.com/svyat/erdogan-gotov-da-prati-voyski-v-libiya-410141.html", "text": "Турският президент Реджеп Е утвърди меморандум за военно сътрудничество между Турция и правителството на Националното споразумение на Либия, става ясно от публикацията в правителствения вестник Resmi gazete, цитиран от ТАСС. Ердоган заяви в четвъртък, че Турция ще изпрати войски в Либия сега, когато Триполи ги иска, съобщава \"Ройтерс\". \"Тъй като в момента има покана от Либия, ние ще я приемем\", обяснява Ердоган пред членове на своята партия. \"Ще внесем законопроекта за изпращането на войски в Либия на дневен ред веднага след отварянето на парламента. Около 8-9 януари, добави той.", "date": "2019.12.26", "title": "Ердоган готов да прати войски в Либия"}
{"url": "https://standartnews.com/biznes/eto-koy-rusnak-zabogatya-nay-mnogo-prez-2019-g-410153.html", "text": "Бизнесменът Владимир Потанин е руснакът забогатял най-много през приключващата 2019 г., става ясно от току-що публикувана информация на сп. „Форбс“, цитирана от ТАСС. Според „Форбс“ Потанин е увеличил богатството си със 7,8 милиарда долара през 2019 г., главно благодарение на акции на „Норникел“ (от Норилски никел, където притежава 30%). Ценните книжа на компанията достигнаха цена от 20 хиляди рубли за брой (12,5 хиляди рубли преди година). Общото състояние на Потанин сега се оценява на 23,8 милиарда долара. Сред петимата най-успешни бизнесмени в Русия също са и Леонид Михелсон - шефът на „Новатек“ (годишен ръст от 5,9 милиарда до 27 милиарда долара), президентът на „Лукойл“ Вагит Алекперов (5,3 милиарда до 23,8 милиарда долара), Генадий Тимченко, притежател на дялове в „Новатек“ и „Сибур“ (4,1 милиарда до 22 долара) и Алексей Мордашов – основен собственик на „Северстал“ (3,8 милиарда до 20,2 милиарда долара). Всички те увеличиха богатството си главно поради собствеността върху акции на големи нефтени, газови и металургични компании, отбелязва изданието.", "date": "2019.12.26", "title": "Ето кой руснак забогатя най-много през 2019 г."}
{"url": "https://standartnews.com/svyat/irak-ostana-bez-prezident-410151.html", "text": "Президентът на Ирак Бархам Салех подаде оставката си в парламента, съобщават \"Ал Арабия\" и ТАСС. В обръщението си към депутатите Салех отбелязва, че по убеждение \"политическата и парламентарната дейност трябва да отговаря на най-високите интереси на хората\". Иракският президент подаде оставка на фона на изключително трудна политическа ситуация и неспособността на партиите да се споразумеят за нов премиер. Според \"Ал Арабия\" президентът изразява несъгласието и съжалението си по повод номинацията за премиер на най-големия парламентарен блок, алианса \"Ал Бинаа\" - управител на провинция Басра Асад ал Идани. В Ирак от началото на октомври не спират протестите срещу влошаването на условията на живот, високата младежка безработица и корупцията, които почти навсякъде са съпътствани от схватки, погроми и насилие.", "date": "2019.12.26", "title": "Ирак остана без президент"}
{"url": "https://standartnews.com/svyat/pretrsvane-v-ofisite-na-aleksey-navalni-410147.html", "text": "Руският опозиционен лидер Алексей Навални е свободен, заяви говорителката му в четвъртък, докато полицията провежда нови претърсвания в неговата базирана в Москва антикорупционна фондация. \r\n \r\n\"Той е свободен\", заяви говорителката Кира Ярмиш за АФП. \"Той не е задържан.\" Навални каза в Twitter, че по-рано е бил „извлечен със сила от офиса (по някаква причина)“. \r\n \r\nРуската полиция задържа в четвъртък Алексей Навални, докато се провеждаха поредните претърсвания в неговата базирана в Москва антикорупционна фондация, предаде БГНЕС. \"Алексей е бил насилствено задържан и отведен\", заяви Кира Ярмиш в Twitter. \"Той не оказа съпротива\", каза тя и добави, че в момента текат претърсвания в антикорупционната фондация (ФБК). Ярмиш предположи, че властите са избрали да атакуват офисите в четвъртък, тъй като Навални е трябвало да направи своето обръщение към привържениците си в седмичната програма по You Tube вечерта. \r\n \r\n ", "date": "2019.12.26", "title": "Полицейска честитка за Алексей Навални"}
{"url": "https://standartnews.com/svyat/zaev-plashi-borisov-i-mitsotakis-s-kavgi-410155.html", "text": "Премиерът на Северна Македония Зоран Заев подчерта, че гражданите са наясно, че ако ВМРО-ДПМНЕ се върне на власт, у дома ще възникнат нови междуетническа конфронтация и нови кавги с Гърция и България. „Доказателство и неоспорим факт е, че има нула албанци, които ще гласуват за тях, както показват всички анкети. Гражданите знаят какво означава този риск. Второто нещо са незабавни кавги с Мицотакис и Борисов, ново вето, нови горчивини, ново задръстване в калта и застой на едно място“, подчерта Заев. Гражданите знаят, добави той, че сме на прав път и няма друг начин. „Същността на политиките оказва пряко влияние върху гражданите, които са нашите избиратели. Убеден съм, че ще получа нов мандат за премиер, защото политиките, които провеждаме, са насочени към държавата“, каза премиерът Зоран Заев на днешното заседание на парламента, посветено на парламентарните въпроси. „Няколко пъти съм казвал, че разликата между СДСМ и ВМРО-ДПМНЕ в предсрочните избори ще бъде от 60 до 120 000 гласа. Това е безспорен факт и сега го потвърждава последната анкета“, каза Заев. Той посочи, че МЦМС, изготвила анкетата, е неправителствена организация, финансирана от международни институции и е изградила своята репутация и доверие през годините. Премиерът се обърна към опозиционния лидер с предложението онзи, който загуби на изборите, да се откаже от политиката. „Моята амбиция не е да съм депутат. Амбицията ми е – да търся честен мандат, в който ще се решат основните проблеми на държавата и интеграцията ще е завършен въпрос. Убеден съм, че ще получа нов премиерски мандат, защото политиките, които провеждаме, са искрени, държавно ориентирани и нямаме предразсъдъци. Няма повече тайни, всичко се знае в страната. Променете политиките си, за да не останете в опозиция за по-дълго“, подчерта Заев в обръщение към опозиционните страни.", "date": "2019.12.26", "title": "Заев плаши Борисов и Мицотакис с кавги"}
{"url": "https://standartnews.com/svyat/poslednoto-slnchevo-zatmnenie-vidyakha-v-aziya-410171.html", "text": "В Азия наблюдаваха пръстеновидно слънчево затъмнение, известно също като \"огнен пръстен\". Хиляди се събраха, за да станат свидетели на необичайното природно явление в редица страни, сред които Шри Ланка, Индонезия, Индия и Саудитска Арабия. Сред туристите има и хора, които са дошли специално за събитието. При пръстеновидното затъмнение Луната покрива центъра на Слънцето, като оставя кръгла ивица във вид на ярък пръстен. Обикновено на Земята има две слънчеви затъмнения всяка година и те се случват, когато Земята е напълно или частично в сянката на Луната. Предишното слънчево затъмнение беше на 2 юли и беше видимо почти само над Южна Америка. Следващото пълно слънчево затъмнение ще бъде на 14 декември 2020 г. и ще бъде видимо в южните части на Чили и Аржентина, както и в Югозападна Африка и Антарктида.", "date": "2019.12.26", "title": "Последното слънчево затъмнение видяха в Азия"}
{"url": "https://www.standartnews.com/sport/sport-i-futbol-po-televiziyata-na-26-dekemvri-410113.html", "text": "Спорт и футбол по телевизията на 26 декември: 14:30 ч „Тотнъм\" - „Брайтън“ Диема спорт 2 17:00 ч „Борнемут“ - „Арсенал“ Диема спорт 17:00 ч „Челси“ - „Саутхемптън“ Диема спорт 2 17:00 ч „Брентфорд“ - „Суонзи“ Нова спорт 17:50 ч Тото, теглене на тиража bTV 18:30 ч Тото, теглене на тиража БНТ 1 19:00 ч Баскетбол, Евролига, ЦСКА - „Олимпия“ MAX sport 2 19:15 ч „Лийдс“ - „Престън“ Нова спорт 19:30 ч „Манчестър Ю“ - „Нюкасъл“ Диема спорт 2 19:30 ч Баскетбол, Евролига, „Анадолу Ефес“ – „Макаби“ MAX sport 1 21:00 ч Баскетбол, Евролига, „Панатинайкос“ – „Реал Мадрид“ MAX sport 2 21:30 ч „Рединг“ - „КПР“ Нова спорт 21:45 ч Баскетбол, Евролига, АСВЕЛ - „Химки“ MAX sport 1 22:00 ч „Лестър“ - „Ливърпул“ Диема спорт 2", "date": "2019.12.26", "title": "Спорт и футбол по телевизията на 26 декември"}
{"url": "https://www.standartnews.com/sport/lindzi-von-predlozhi-brak-na-koleda-410114.html", "text": "Олимпийската шампионка в ските алпийски дисциплини Линдзи Вон избра Коледа, за да предложи брак на приятеля си. За това съобщи самата спортистка в профила си в Twitter, като написа: „На на втората годишнина, откакто сме заедно, направих нетрадиционна стъпка и помолих Пи Кей да се ожени за мен…  И той каза: „Да!” Жените не са единствените, които трябва да получават годежни пръстени\". Връзката й с хокейната звезда Пи Кей Събън започна през 2017 г. Линдзи Вон сложи край на кариерата си в началото на тази година, няколко месеца след като навърши 34 години. Тя е жената с най-много победи за Световната купа – 82.", "date": "2019.12.26", "title": "Линдзи Вон предложи брак на Коледа"}
{"url": "https://www.standartnews.com/sport/sprugata-na-shumi-govori-za-sstoyanieto-mu-410138.html", "text": "Съпругата на Михаел Шумахер – Корина, повдигна по любопитен и завоалиран начин информационната завеса около състоянието на легендарния пилот от Формула 1. На 29 декември се навършват шест години от злополучния инцидент, при който Шуми си удари лошо главата при падане, докато караше ски. След това той известно време беше в кома и претърпя няколко мозъчни операции. Оттогава процесът на лечението на седемкратния световен шампион във Формула 1 се пази в пълна тайна и не се изнася никаква информация за състоянието му. През това лято 50-годишният германец претърпя новаторско лечение в Париж, а това беше разкрито от публикация на в. „Паризиен“. „Големите неща започват с малки крачки. Много малки парченца образуват голяма мозайка. Заедно сме по-силни. Това, заедно с обединените сили на движението „KeepFighting“, окуражава всички“, заяви Корина Шумахер в обръщение към феновете на съпруга си. „KeepFighting“ е името на семейната фондация на Шумахер, която подкрепя жертвите на инциденти и инвестира в мозъчни изследвания и такива на гръбначния стълб. Фенклубът на Михаел Шумахер в Керпен, родният град на легендарния пилот, поиска разрешение да използва слогана „KeepFighting“ в свои инициативи във връзка бившия състезател на Джордан, Бенетон, Ферари и Мерцедес. „За съжаление отново дойде момент, в който да отбележим годишнина от ужасяващия инцидент с Михаел. Шест години таим надежда, че Шумахер един ден отново ще се завърне пред обществото“, коментира президентът на фенклуба Райнер Ферлинг.", "date": "2019.12.26", "title": "Съпругата на Шуми говори за състоянието му"}
{"url": "https://www.standartnews.com/sport/izbrakha-dzhokovich-za-1-na-desetiletieto-410140.html", "text": "Сърбинът Новак Джокович беше определен от АТР за най-добрия тенисист през последното десетилетие. От 4 януари 2010 г. до момента Ноле е записал 630 победи в 730 мача, което е 86,3% успеваемост. \r\n \r\nВтори по този показател е испанецът Рафаел Надал с 84,5% (576 победи от 672 мача). Тройката допълва швейцарецът Роджър Федерер, който е с 83,7% (559 успеха в 668 срещи). \r\n \r\nПрез това десетилетие Джокера е тенисистът с най-много седмици начело на ранглистата на АТР. Той е бил на върха 275 седмици. Втори е Рафа със 158, а Маестрото е трети с 48. \r\n \r\nЛюбопитното е, че тримата са били в Топ 3 на световната ранглиста на 4 януари 2010 г., а сега също са на първите три места. Тогава начело е бил Федерер, следван от Надал и Джокович. В момента първата тройка е следната: Надал, Джокович, Федерер. \r\n \r\nИнтересен е фактът, че в края на всяка година от десетилетието само един тенисист е присъствал неизменно в Топ 10 на световната ранглиста. Това е Рафаел Надал. \r\n \r\nИспанецът е и лидер по спечелени мачове на клей в периода 2010-19 г. За това време той има 255 победи. Джокович е №1 на твърда настилка с 416 успеха, а Федерер е на първото място по победи на трева – 99. \r\n \r\nАмериканецът Джон Иснър е тенисистът с най-много спечелени тайбреци през последните 10 години – 376. Втори е Иво Карлович с 228. Иснър е и лидер в класацията по асове за десетилетието – 10 619. И тук негов подгласник е Карлович с 7804. \r\n \r\nХърватинът обаче взима реванш в класацията по спечелени сервис-геймове. Той има успеваемост от 92,5%, докато Иснър е втори с 92,2%. Милош Раонич е трети с 91%. \r\n \r\nПрочети още на:  \r\n ", "date": "2019.12.26", "title": "Избраха Джокович за №1 на десетилетието"}
{"url": "https://standartnews.com/svyat/sebastian-kurts-stava-kantsler-prez-yanuari-410169.html", "text": "\"Още през януари ще приключим коалиционните преговори\", увери днес вероятният бъдещ канцлер на Австрия Себастиян Курц. Неговата консервативна \"Народна партия\" спечели предсрочните парламентарни избори през септември и води преговори със Зелените за съставяне на кабинет. През януари ще имаме правителство, убеден е Себастиян Курц в интервю за австрийския всекидневник \"Курир\". По думите му нулевият дефицит и борбата с нелегалната миграция не подлежат на дискусия, както и увеличаването на данъците върху доходите. Според Курц преговорите със зелените вървят добре, въпреки че по тези основни за консерваторите теми все още няма постигнато съгласие. След сключване на коалиционен договор между двете партии Партията на зелените трябва да го потвърди и на свой конгрес преди правителството да положи клетва пред президента Александър Ван дер Белен.", "date": "2019.12.26", "title": "Себастиан Курц става канцлер през януари"}
{"url": "https://standartnews.com/svyat/agenti-na-fsb-ubivali-ruski-biznesmeni-410181.html", "text": "Вeтeрaни oт cпeциaлнитe cили нa руcкaтa Фeдeрaлнa cлужбa зa cигурнocт (ФСБ) бяхa aрecтувaни при cъвмecтнa aкция нa някoлкo cилoви cтруктури, прeдaдe Лeнтa.ру. Aкциятa e прoвeдeнa при cъвмecтни дeйcтвия нa Cлeдcтвeния кoмитeт, Рocгвaрдиятa, кaктo и cпeциaлнитe пoдрaздeлeния нa МВР и ФCБ. Тримa на брой cпeцнaзoвe ca aрecтувaни, a други тримa души имaт cтaтут нa cвидeтeли пo дeлoтo. Зaдържaнитe cлужитeли нa ФCБ ca oбвинeни в убийcтвoтo нa мocкoвcки бизнecмeни прeз 2008 и 2012 гoдинa, рaзкри изтoчник. Прeди пoвeчe oт дeceт гoдини eдин oт oбвиняeмитe e cъздaл прecтъпнa групa. Първoтo прecтъплeниe e билo извършeнo прeз 2008 гoдинa в cтoлицaтa Мocквa нa улицa „Дoнcкoй”. Бизнecмeн e бил рaзcтрeлян в aвтoмoбилa cи, в кoйтo e нocил гoлямa cумa пaри. Бизнecмeнът e зaгинaл, кaктo и нeгoвият шoфьoр. Прeз 2012 гoдинa прecтъпнaтa групa нaпaдa друг бизнecмeн, житeл нa Мocквa, и му нaнacя тeжки тeлecни нaрaнявaния, кoитo ce oкaзвaт фaтaлни. Нa зaдържaнитe щe им бъдaт пoвдигнaти oбвинeния – в зaвиcимocт oт рoлятa нa вceки eдин oт тях в убийcтвaтa.", "date": "2019.12.26", "title": "Агенти на ФСБ убивали руски бизнесмени"}
{"url": "https://standartnews.com/svyat/ukrayna-pazaruva-amerikanski-raketni-sistemi-410184.html", "text": "Украинските власти се договориха със САЩ за доставка на втора партида на противотанкови ракетни системи \"Джейвлин\". Това съобщи заместник-министърът на отбраната на Украйна Анатолий Петренко, цитиран от ТАСС. „Министерството на отбраната подписа договор за доставка на втора партида противотанкови ракетни системи \"Джейвлин“, каза той. Говорейки за доставките на оръжия от чужбина, Петренко информира, че през 2019 г. Киев е реализирал два договора с правителството на САЩ по програма за чуждестранни военни продажби, единият е договор с НАТО за поддръжка и доставка. Заместник-министърът каза още, че въоръжените сили на Украйна през тази година са придобили значително количество въоръжения от различен тип.", "date": "2019.12.26", "title": "Украйна пазарува американски ракетни системи"}
{"url": "https://www.standartnews.com/sport/dzhoshua-bi-zaryazal-boksa-za-kinoto-410156.html", "text": "Световният шампион по бокс в тежка категория Антъни Джошуа е готов да смени своята професия. По-рано този месец британецът си върна титлите във версии IBF, IBO, WBA, WBO след победа в реванш срещу Анди Руис в Саудитска Арабия. „Да, определено бих сменил професията. Лесно е да кажеш, че не го можеш, но аз вярвам, че не трябва да си поставяш граници в живота. Ако се появи шанс, то тогава аз вярвам, че всеки трябва да се тества. Ако се появи шанс за ММА или за киното, то аз ще приема, защото живеем само веднъж. Да, определено бих обмислил предложение за боксова среща в Русия\", сподели британецът в интервю за TMZ. „Научих много и благодарение на тези уроци съм това, което съм днес. Добре беше, че победих Руис и доказах на себе си, че го мога. Винаги съм знаел, че ще го победя. Победата беше за моите фенове, които усетиха загубата. Уайлдър има последния пояс и за мен ще бъде перфектен опонент. Готов съм за всеки един от двамата с Фюри“.", "date": "2019.12.26", "title": "Джошуа би зарязал бокса за киното"}
{"url": "https://www.standartnews.com/sport/kde-beshe-ivet-na-koleda-i-kde-shche-e-na-nova-godina-410119.html", "text": "Най-добрата българска атлетка Ивет Лалова-Колио приключи 2019-а с много престижни награди. Декември започна за нея със \"Спортен Икар\" за дълголетие в спорта, после атлетката разбра, че е избрана за \"Модна икона\". Напълно очаквано спринтьорката, която стана най-бързата бяла жена във финала на 200 м от световното в Доха и взе две квоти за олимпиадата в Токио 2020 получи за пети път и наградата \"Атлет на България\". Преди Коледа дойде и голямото признание за нея от спортните журналисти и феновете на спорта. За първи път в кариерата си Ивет влезе в тройката за \"Спортист на годината\". Атлетката остана втора, на малка разлика от победителя Владо Илиев (биатлон) и пред тенис звездата Григор Димитров. Лалова бе избрана за №1 в класацията на \"Спортист на феновете\". За \"Стандарт\" примата на леката ни атлетика направи ретроспекция на годината, а и погледна към 2020. Наградите вече стават отговорност, но са голямо щастие за мен. Изпращам една прекрасна година – трудна, но успешна. Много съм благодарна за всички награди и много щастлива. Изминалите 12 месеца бяха седем месеца много тежка подготовка, пет месеца много състезания. Но изпращам един от най-успешните сезони в моята кариера и не мога да не се радвам за това. Тази част на годината идва като една награда. Всички тези награждавания и събирания, които правим през декември са нещо прекрасно, не само защото се обръща внимание и се говори за българския спорт, но и благодарим едни на други. За мен това лично е една голяма мотивация за следващата година, заяви в интервюто си за \"Стандарт\" атлетката. Тя разкри, че е посрещнала Коледа в Милано, заедно със съпруга си Симоне и неговите родители, а за Нова година двамата ще са в София. \"Балканиадата в Правец е един от най-хубавите спомени от състезание за Ивет за 2019-а. \"Това един от най-хубавите ми спомени, защото бе в къщи и усетих обичта на публиката. Тази благодарност, която видях от хората наистина ме зареди с много положителни емоции\". Цялото интервю с Ивет четете в новия брой на \"Стандарт\".", "date": "2019.12.26", "title": "Къде празнува Ивет Лалова"}
{"url": "https://standartnews.com/svyat/lavina-v-shveytsariya-rani-dvama-410163.html", "text": "Лавина падна на писта за ски край швейцарския град Андермат. Двама души са пострадали. Полицията се опасява, че може да има погребани под снега хора, предаде Асошиейтед прес. Лавината е паднала тази сутрин, докато много хора, възползвали се от почивния ден след Коледа и от слънчевото време, са карали ски на пистата. Говорител на полицията каза, че лавината е била голяма. Той цитира очевидци, според които няколко души са били затрупани от снега, предаде ДПА. Двамата леко ранени са откарани в болница от планинската спасителна служба.", "date": "2019.12.26", "title": "Лавина в Швейцария  рани двама"}
{"url": "https://standartnews.com/svyat/alpinisti-zaginakha-v-italiya-410166.html", "text": "Двама алпинисти загинаха днес в планинската верига Гран Сасо в италианския регион Абруцо, а спасителите откриха тялото на друга алпинистка, която изчезна в същия район в сряда. Починалата двойка катерачи по предварителни данни по време на изкачването са се подхлъзнали в снега и са паднали в долината. Партньорът им е останал невредим и е повикал спасители, съобщава РИА Новости. Тялото на изчезнала в сряда спортистка е намерено на надморска височина от 2500 метра. Причината за смъртта й вероятно е топяща се снежна маса. Известната алпинистка искала да покори най-високия връх на Апенините Корно Гранде.", "date": "2019.12.26", "title": "Алпинисти загинаха в Италия"}
{"url": "https://standartnews.com/svyat/konstitutsionniyat-sd-na-turtsiya-zashchiti-uikipediya-410164.html", "text": "Конституционният съд на Турция реши, че забраната на достъпа до онлайн енциклопедията \"Уикипедия\" в страната представлява нарушение на правото на изразяване, съобщава информационният сайт \"Хабертюрк\". \"Уикипедия\" беше спряна в Турция от април 2017 г. заради статии, в които Турция е обвинена, че поддържа връзки с терористични организации. Решението на съда отваря пътя за отмяна на блокирането на \"Уикипедия\", коментира \"Хабертюрк\".", "date": "2019.12.26", "title": "Конституционният съд на Турция защити Уикипедия"}
{"url": "https://www.standartnews.com/sport/pszh-vdiga-s-milioni-zaplatata-na-mbape-410122.html", "text": "Френският шампион по футбол Пари Сен Жермен ще опита да задържи на всяка цена Калиан Мбапе в състава си с всички средства, разкрива \"Льо Паризиен\". Според медията нападателят е основна трансферна цел за Реал Мадрид, но от френския шампион не са готови да се разделят с него на никаква цена. 21-годишният френски национал има договор с парижани до края на сезон 2021-2022. Поставената му цена за момента е 200 милиона евро. Във Франция наричат \"Анти Мадрид\" офертата от ръководството на Пари Сен Жермен към Мбапе, който със сигурност ще получи с милиони по-висока заплата от настоящата и по-висока клауза за откупуване. \r\nРеал Мадрид ще опита да привлече нападателя през лятото на 2020 година. Мбапе премина от Монако в Пари Сен Жермен през 2017 година, като през първия сезон беше преотстъпен, а след това столичани откупиха правата му.", "date": "2019.12.26", "title": "ПСЖ вдига с милиони заплатата на Мбапе"}
{"url": "https://www.standartnews.com/sport/shchastliva-novina-za-nasko-sirakov-i-iliana-raeva-410157.html", "text": "Илиана Раева сподели публикация на дъщеря си Славея Сиракова със снимки, на които се вижда, че тя очаква първото си дете. \"Хо Хо Хо. Весели празници на всички. Нека топлината на семейното огнище грее в сърцата и домовете ни. Нека следващата година донесе много радост и любов и много сбъднати мечти\", написа Сиракова в публикацията във Facebook.", "date": "2019.12.26", "title": "Щастлива новина за Наско Сираков и Илиана Раева"}
{"url": "https://standartnews.com/svyat/timermans-chuvstvam-se-kato-izostaven-lyubovnik-410186.html", "text": "Бихме искали Великобритания да се върне в Евросъюза след Брекзит,  заяви заместник-председателят на Европейската комисия Франс Тимерманс, цитиран от The Guardian. В свое писмо до британския народ той завил, че се чувства като „стар изоставен любовник“ заради намерението на Лондон да напусне Евросъюза. Тимерманс заявил още, че семейните връзки никога не се разкъсват, затова и по неговото мнение, Великобритания ще си остане част от Европа. Той подчертал, че уважава и дори обеча кралството, но смята, че то много се концентрира върху различията си с европейския континент.  Вие винаги сте се старали да бъдете особени и да държите дистанция с нас, казал Тимерманс. На 20 декември палатата на общините в британския парламент одобри законопроекта за излишза на Великобритания от състава на Евросъюза. Очаква се да бъде окончателно съгласуван и подписан от кралица Елизабет II, така че страната да напусне ЕС в установения срок — до 31 януари 2020 г.      ", "date": "2019.12.26", "title": "Тимерманс: Чувствам се като изоставен любовник"}
{"url": "https://www.standartnews.com/sport/shok-za-chelsi-v-london-nasred-boksing-dey-video-410177.html", "text": "Челси допусна шокираща загуба с 0:2 от Саутхемптън насред \"Стамфорд Бридж\" на Боксинг Дей. Това второ поредно поражение за \"сините\" у дома във Висшата лига след това от Борнемут. \"Светците\" пък постигат втора поредна победа навън след 3:1 над Астън Вила преди няколко дни. Първата част бе по-скоро равностойна, въпреки Челси се опита да наложи натиск. До чисти положения обаче не се стигна. \"Светците\" удариха първи. Хьолберг пусна хубав пас към ирландеца Обафеми, който овладя, напредна и нанесе пронизвашщ удар към вратата на Челси. Кепа бе безпомощен. Саутхемптън продължи със стабилната си игра и през втората част, а тази на Челси бе много хаотична и припряна. Логично се стигна и до втори гол. В 73-ата минута Стюарт Армстронг изведе до чуден начин Нейтън Редмънд, който изпревари Кепа и го прехвърли леко за 2:0. До края Челси така и не създаде чисто положение и заслужено загуби. Поражението оставя Челси на четвърто чясто с 32 точки. Саутхемптън пък има 21 и е на 14-а позиция. Други резултати: Тотнъм - Брайтън 2:1 \r\nАстън Вила - Норич 1:0 \r\nБорнемут - Арсенал 1:1 \r\nКристъл Палас - Уест Хем 2:1 \r\nЕвертън - Бърнли 1:0 \r\nШефийлд Юн - Уотфорд 1:1 \r\n ", "date": "2019.12.26", "title": "Шок за Челси в Лондон насред Боксинг Дей (ВИДЕО)"}
