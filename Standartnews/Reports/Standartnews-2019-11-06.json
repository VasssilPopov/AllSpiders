{"url": "https://standartnews.com/sport/pozhalikha-neymar-za-udar-na-fen-405911.html", "text": "Нападателят на Пари Сен Жермен Неймар ще избегне проблемите със закона, след като удари в лицето фен, според вестник \"Екип\". Съдът е прекратил производството, като бразилецът е получил предупреждение за недопустимост на подобни действия, но няма да бъде наказан. След финалния мач на Купата на Франция по футбол през 2019 г. срещу Рен (2:2, и загуба с дузпи - 5:6) Неймар удари фен в лицето. Пострадалият е привърженик на Рен, който е  обиждал играчите на ПСЖ по време на церемонията по награждаването. \r\nВ последствие въпросното лице съди футболиста. Адвокатът на пострадалия разкритикува решението на съда. Той каза, че ако клиентът му удари Неймар, той ще влезе в затвора.", "date": "2019.11.05", "title": "Пожалиха Неймар за удар на фен"}
{"url": "https://standartnews.com/sport/tadzhikistan-prizova-igrach-na-loko-plovdiv-405917.html", "text": "Футболистът на Локомотив Пловдив Парвизджон Умарбаев получи повиквателна за националния отбор на Таджикистан, съобщи сайтът на отбора. Той попадна в разширения състав на треньора Усмон Тошев за предстоящите световни квалификация Мианмар и Киргизстан. Таджикистан ще гостува и в двата двубоя. На 14 ноември е срещата с Мианмар, а на 19 ноември е двубоя с Киргизстан.", "date": "2019.11.05", "title": "Таджикистан призова играч на Локо Пловдив"}
{"url": "https://standartnews.com/sport/antoni-ivanov-s-popadenie-v-rumniya-video-405920.html", "text": "Отборът на Университатя Крайова се наложи с 4:1 над състава на Динамо Букурещ в двубой от 15-ия кръг на румънската Лига 1, а българинът Антони Иванов се отчете с цял мач и записа името си сред голмайсторите. Иванов откри резултата в 20-ата минута на срещата. Крайова стартира контраатака, при която юношата на ЦСКА получи топката след добро подаване на Кристиан Барбуц от границата на наказателното поле. Българинът засече топката с глава и порази вратата на Рикардо Пишители.  В 31-вата минута \"сините лъвове\" удвоиха аванса си. Андрей Иванслед се възползва от грешка в отбраната на Динамо и излезе сам срещу вратаря, изпращайки топката по земя в долния ляв ъгъл на вратаря.  В добавеното време на първата част Крайова направи резултата класически. С красив прехвърлящ удар Андрей Иван обезкуражи вратаря и отбеляза второто си попадение в срещата. В 57-ата минута Динамо върна едно попадение чрез Дан Нистор. Халфът на \"червените кучета\" набра скорост по левия фланг и матира вратаря Мирко Пиячели с точен удар от малък ъгъл. В заключителните минути на двубоя Валентин Михайла реализира последното попадение в двубоя след като извърши самостоятелен рейд, започнал от левия фланг, и с добър удар оформи крайното 4:1. Това е първи успех за Крайова от три мача насам, като за последно те победиха Виторул Констанца.  След този триумф Крайова е трети в класирането с 27 точки в своя актив, а Динамо Букурещ е на 9-а позиция с 20 пункта.", "date": "2019.11.05", "title": "Антони Иванов с попадение в Румъния (ВИДЕО)"}
{"url": "https://standartnews.com/sport/slaviya-obmislya-razdyala-s-trima-sled-koleda-405919.html", "text": "Ръководството на Славия е започнало работа по зимната селекция. „Белите” вече са набелязали няколко играчи, но преди да пристъпят към действие, ще се разделят с някой от настоящия състав. Според запознати, в „черния” списък са попаднали няколко играчи. Сред тях е Ертам Томбак, както и Давид Муньос. Те може да бъдат освободени. Димитър Велковски ще трябва да промени някои черти в поведението си, ако иска да остане. Левият бек отново не е сред 18-те за мача с Локомотив Пловдив. Новите играчи, които са наблюдавани са предимно чужденци.", "date": "2019.11.05", "title": "Славия обмисля раздяла с трима след Коледа"}
{"url": "https://standartnews.com/sport/ludogorets-razkri-kakvo-shche-pravi-predi-macha-s-espanol-405918.html", "text": "От щаба на Лудогорец обявиха програмата си за мача от груповата фаза на Лига Европа срещу Еспаньол. Българският шампион заминава за Барселона в сряда в 9,10 ч. сутринта с чартърен полет от Варна. Мачът с от група Н е в четвъртък в 21,00 ч. местно време. Отборът ще бъде на летището в морската ни столица около 8,00 ч. Официалната пресконференция на Лудогорец на стадион RCDE същия ден започва в 18,30 ч. местно време, а официалната тренировка половин час по-късно. Групата на Лудогорец се прибира в България веднага след мача с Еспаньол с полет от Барселона до София. Чартърът на тима ще кацне на летището в столицата около 5,00 ч. на 8 ноември. Отборът остава в София до неделя, когато гостува на Витоша Бистрица.", "date": "2019.11.05", "title": "Лудогорец разкри какво ще прави преди мача с Еспаньол"}
{"url": "https://standartnews.com/sport/bayern-vika-na-pozhar-svetoven-shampion-405941.html", "text": "Рекордьорът по отбелязани голове на световни първенства Мирослав Клозе ще бъде втори помощник треньор на Байерн, съобщиха „Шпигел“ и „Шпортбузер“. Клозе, който към момента е наставник на юношите до 17 години, се присъединява към временния наставник Ханзи Флик и първия асистент Херман Герланд. Клозе и Флик имат старо познанство от съвместната им работа в националния отбор на Германия, когато Клозе беше водещ голмайстор, а Флик помощник на Йоахим Льов. Тримата са натоварени със задачата да вдигнат отбора след кризата, в която изпаднаха в последните седмици. Утре те ще имат първа възможност за доказване срещу Олимпиакос (Пирея) в Шампионската лига. Но Клозе все още няма треньорски лиценз за мъжки футбол. В същото време рлезидентът на Байерн Ули Хьонес заяви пред Франс прес, че клубът няма да бърза с назначаването на нов старши треньор и ще прецени внимателно с кого да подпише. „Мисля, че до гостуването ни на Фортуна (на 23 ноември) ще имаме решение за наставника“, прогнозира Хьонес. Германските медии спрягат за поста имената на Масимилиано Алегри, Жозе Моуриньо и Арсен Венгер.", "date": "2019.11.05", "title": "Байерн вика на пожар световен шампион"}
{"url": "https://standartnews.com/sport/sheft-na-skite-poema-zimnite-sportove-v-bok-405943.html", "text": "На заседание на Изпълнителното бюро на Българския олимпийски комитет днес бяха приети отчетите за представянето на българските делегации на Вторите Европейски игри Минск 2019 и на Европейския младежки олимпийски фестивал Баку 2019. \r\nЧленовете на управата бяха информирани за успешно преминалите от 12 до 16 октомври Първи Световни плажни игри на АНОК в Доха, Катар и представянето на българските спортисти в тях, както и за състоялата се непосредствено след игрите генерална асамблея на АНОК. \r\nИзпълнителното бюро на БОК гласува единодушно Цеко Минев за заместник председател на БОК, чийто ресор ще бъдат зимните спортове. От 2003 г Минев е начело на Българската федерация по ски и благодарение на него страната ни взе 9 световни купи в алпийските ски и сноуборда и достигна до Кристален глобус на Радо Янков в сноуборда, световна титла в ски скока при младежите на Владимир Зографски, а също така и Алберт Попов се настани трайно в топ 10 на световната купа при алпийците. Бюрото прие и поканата на МОК за участието на Българския олимпийски комитет в предстоящите Олимпийски игри Токио 2020.", "date": "2019.11.05", "title": "Шефът на ските поема зимните спортове в БОК"}
{"url": "https://standartnews.com/sport/vitosha-otkradna-tochka-vv-vratsa-405950.html", "text": "Последният в класирането на efbet Вига Витоша (Бистрица) успя да спечели точка при гостуването си на Ботев във Враца.Валери Домовчийски откри за домакините от спорна дузпа в края на първото полувреме, а през втората част резервата Запро Динев донесе точка за бистричани. Равенството е първо за Витоша за сезона, като тимът остава последен в таблицата с 4 точки. Ботев Враца има 13 точки и заема 11-о място. Преди почивката домакините бяха по-добрия отбор на терена, но защитата на Витоша действаше много ползотворно. Вратарят на гостите Христият Василев спаси опасни удари на Мечев (16) и Петър Атанасов (21). Звездата на Ботев Валери Божинов също бе близо до гола, но Василев отрази е неговия удар. Секунди преди почивката Котев спъса Мечев и съдията даде дузпа за домакините. Голаджията Домовчийски не сбърка и откри резултата. През второто полувреме Витоша опита да атакува, но така остави повече пространства пред нападателите на Ботев. Божинов и Лясков пак бяха близо до втори гол, но вездесъщия Василев опази мрежата си от нов гол. И когато всички очакваха Ботев да удвои аванса си резервата на гостите Запро Динев изравни в 74-ата минута. Груба грешка на Васев позволи на Атанас Кабов да асистира на непокрития Динев за 1:1. Домакините атакуваха финално за победата, но най-чистото им положение бе в 80-ата минута, когато след удар на Атанасов от голлинията Купленов изчисти.", "date": "2019.11.05", "title": "Витоша открадна точка във Враца"}
{"url": "https://standartnews.com/biznes/rekord-po-poseshchenie-na-ruski-turisti-v-turtsiya-405935.html", "text": "Два милиона българи са посетили Турция и по-конкретно курортите на страната през първите девет месеца на годината, става ясно от данни на турското министерство на туризма. Страната ни се нарежда на четвърто място след Русия – 5,9 млн. души, Германия – 4 млн. и Великобритания – 2,2 млн. Броят на руските туристи, посетили Турция от януари до септември 2019 г., е достигнал рекордни показатели, отбелязват днес московски медии. За първите девет месеца на годината туристическият поток от Русия към Турция е бил с 15 на сто повече от същия период през 2018 г., съобщават от Асоциацията на туроператорите на Русия.", "date": "2019.11.05", "title": "2 млн. българи посетили Турция до октомври"}
{"url": "https://standartnews.com/sport/sestri-stoevi-biyat-na-starta-v-kitay-405930.html", "text": "Българките Габриела и Стефани Стоеви започнаха с убедителна победа участието си на двойки на големия турнир по бадминтон във Фучжоу, Китай, който е от сериите „Супер 750“ и с награден фонд 700 хиляди долара. В първия кръг европейските шампионки от 2018 година се наложиха с 21:10, 21:14 над Сетияна Мапаса и Гроня Съмървил от Австралия. Двубоят продължи 35 минути. На осминафиналите сестри Стоеви ще играят срещу олимпийските шампионки и №4 в схемата Мисаки Мацумото и Аяка Такахаши от Япония. \r\n \r\nЕдинадесетите в ранглистата хасковлийки отстъпват с 2-4 успеха в преките двубои на азиатките, но са спечелили последните две срещи. Габриела и Стефани победиха японките на 24 октомври в Париж с 21:18, 15:21, 21:18.", "date": "2019.11.05", "title": "Сестри Стоеви бият на старта в Китай"}
{"url": "https://standartnews.com/biznes/apple-pay-idva-pri-klientite-na-fibank-405931.html", "text": "Fibank (Първа инвестиционна банка), в сътрудничество с Mastercard, предлага на своите клиенти възможността да ползват услугата Apple Pay. Благодарение на нея всеки клиент на банката, притежаващ дебитна или кредитна карта Mastercard, може да я добави към Apple Wallet и да извършва бързи, удобни и сигурни мобилни плащания. Сигурността и поверителността са в основата на Apple Pay. Когато използвате кредитна или дебитна карта с Apple Pay, действителните номера на карти не се съхраняват на устройството, нито на сървърите на Apple. Вместо това на картата се присвоява уникален номер, който е криптиран и се съхранява в защитения елемент на устройството ви. Всяка трансакция се оторизира с еднократен уникален динамичен код за сигурност. Apple Pay се настройва лесно, като клиентите продължават да ползват всички бонуси и предимства, предлагани от кредитните и дебитни карти. Apple Pay се поддържа от iPhone SE, iPhone 6 и по-нови версии, както и от Apple Watch. Пазаруването в приложения и сайтове, приемащи Apple Pay, е лесно с Touch ID или просто с двукратно натискане на страничния бутон и поглеждане към вашия iPhone X, за да удостоверите плащането с Face ID. С Apple Pay вече не е необходимо да попълвате дълги формуляри, нито многократно да въвеждате информация за плащане и доставка. Когато купувате стоки и услуги чрез приложения или в Safari, Apple Pay работи с iPhone 6 и по-нови версии, iPhone SE, iPad Pro, iPad (5-то поколение), iPad Air 2 и iPad mini 3 и по-нови. Можете също да използвате Apple Pay в Safari на всеки Mac, произведен през 2012 г. и по-късно, работещ с macOS Sierra и да потвърдите плащането с iPhone 6 или по-нова версия, с Apple Watch, или с Touch ID на новия MacBook Pro. Можете да дигитализирате вашата карта през Apple Wallet или през регистрирано мобилно устройство в приложението My Fibank. За повече информация за Apple Pay, посетете: ", "date": "2019.11.05", "title": "Apple Pay идва при клиентите на Fibank"}
{"url": "https://standartnews.com/biznes/a1-predlaga-v-paket-dva-smartfona-ot-motorola-405938.html", "text": " предлага в пакет два от най-новите смартфони на Motorola – One Macro и Е6 Plus. Моделите се позиционират в средния ценови клас, като комбинират отлична функционалност и достъпна цена. Клиентите на телекома могат да купят Motorola One Macro и Motorola Е6 Plus в пакет за 9,99 лева на месец или за 199,99 лева в брой с абонаментен план  . Новият модел от серията Motorola One бе представен в началото на октомври като достъпно устройство с добри характеристики от средния ценови клас. Акцент в смартфона е специалният обектив за макрофотография, който компанията въвежда за първи път в тройната камера на гърба на устройството. Макро камерата е с 2 MP сензор и минимален фокусен диапазон от 2 см, което позволява качествено заснемане на малки обекти отблизо. Основната 13 MP камера с подобрена система за лазерен автофокус и допълнителен сензор за дълбочина увеличават възможностите на Motorola One Macro за отлични снимки с добри детайли. Селфи камерата е 8 MP и разполага с функции за снимане в HDR режим, както и за заснемане на Full HD видео. One Macro е с 6,2-инчов HD IPS LD дисплей. MediaTek Helio P70 процесорът осигурява бърза скорост на работа, а мощната батерия от 4000 mAh допълва хардуера. Смартфонът разполага с 64 GB памет за съхранение и 4 GB оперативна памет. One Macro се предлага от А1 в син цвят. Motorola E6 Plus се появи на пазара през септември, като разшири портфолиото на компанията в бюджетния сегмент. 6,1-инчовият дисплей с IPS LCD матрица и HD+ резолюция пресъздава добри цветове и контраст на изображенията за своя клас. Двойната камера комбинира основен сензор от 13 MP и сензор за дълбочина от 2 MP, позволяващ добавяне на „боке” ефект. Камерата поддържа HDR технология и възможност за снимане на панорамни изображения. Селфи камерата е с 8 MP с опция за снимане на Full HD видео с 30 кадъра в секунда. E6 Plus е с осемядрен процесор, осигуряващ добра производителност. Батерията е с капацитет от 3000 mAh. В базовата си версия моделът разполага с 32 GB памет за съхранение и 2 GB оперативна памет. Е6 Plus се предлага от А1 в сив цвят. И при двата модела има възможност за поставяне на допълнителна карта памет до 512GB. One Macro и E6 Plus работят с версията на Andorid – 9.0 Pie.", "date": "2019.11.05", "title": "А1 предлага в пакет два смартфона от Motorola"}
{"url": "https://standartnews.com/biznes/prezidentt-nagradi-menidzhrt-na-2019-ta-405939.html", "text": "Бизнесът трябва да поеме водещата роля за излизане от социалната криза, призова президентът Румен Радев на церемония, на която бяха отличени финалистите от конкурса „Мениджър на годината – 2019“. Това съобщиха от прессекретариата на държавния глава. Президентът обяви победителя от 12-ото издание на надпреварата за успешни бизнес ръководители, организирано от списание „Мениджър“. Президентът връчи кристалната статуетка на Светла Несторова, главен изпълнителен директор, председател на УС на 3ЕАД \"Булстрад живот Виена иншурънс груп\". По думите на държавния глава развитието на човешкия фактор е от ключово значение за четвъртата индустриална революция. България се нуждае от икономическа среда с високи стандарти и постижения и от пример, с който все повече хора и институции се съобразяват. Президентът открои приноса на компаниите, които инвестират в капитала на българската нация и създават възможности и перспективи за младите хора. Румен Радев напомни, че страната ни е с ограничени природни, човешки, финансови и икономически ресурси, но в същото време с огромни демографски и социални проблеми. Като най-ефективен начин за тяхното решаване, държавният глава посочи развитието на силна икономика и високи, устойчиви и догонващи темпове на растеж. По думите му постигането на тези амбициозни цели изисква личности, които знаят как в една динамична среда да ръководят сложни процеси, бързо да превръщат информацията в знание, а знанието в мъдрост и да гледат към бъдещето.           ", "date": "2019.11.05", "title": "Президентът награди мениджъра на 2019 г."}
{"url": "https://standartnews.com/regionalni/vv-vidinsko-nasrochikha-zasedaniyata-na-novite-obshchinski-sveti-405926.html", "text": "Областният управител на Видин Албена Георгиева определи датите за провеждането на първите заседания, на които ще положат клетва новоизбраните общински съветници, кметове на общини и кметове на кметства в областта. Заседанията на 11-те общински съвета ще се проведат в периода 6-12 ноември 2019г. \r\nПърви ще положат клетва Общински съвет-Грамада. Церемонията ще се състои на 6 ноември от 11,00 ч. в заседателната зала на общината. В 14,30 ч. церемония по полагане на клетва ще се състои в община Бойница. На 8 ноември от 9,30 ч. ще се проведе първото заседание на новообразувания Общински съвет –Ружинци. Същия ден клетвен лист ще подпишат новоизбраните представители на местното самоуправление в община Макреш - от 13,00 ч, и в община Брегово - от 15,30 ч.   На 11 ноември първото си заседание ще проведе Общински съвет–Кула от 9,30 ч. Тържественото заседание на Общински съвет–Видин ще се състои от 12,00 ч., а на Общински съвет–Белоградчик – от 15,00 ч. На 12 ноември церемонии по полагането на клетва ще се състоят последователно в общинските съвети на Димово – от 10,00 ч, на Чупрене – от 12,30 ч и на Ново село – от 15,30 ч.  ", "date": "2019.11.05", "title": "Във Видинско насрочиха заседанията на новите общински съвети"}
{"url": "https://standartnews.com/kultura/zlaten-vek-za-krasimira-koldamova-405936.html", "text": "С най-високата награда на Министерството на културата - „Златен век“ – огърлие и грамота, за изключителен принос в развитието и популяризирането на родното изкуство и по повод Деня на народните будители, бяха наградени примабалерината Красимира Колдамова, професор Мирослав Попсавов – диригент  на църковния хор при катедралния храм „Света Неделя“, професор Дора Христова – създател и диригент на „Мистерия на българските гласове“, оперната певица Красимира Стоянова, Кирил Чирпанлиев – фолклорист, дългогодишен ръководител на „Балкан“, професор Милчо Василев – ректор на Академията за музикално и танцово изкуство в Пловдив.  „За мен е голяма чест да поощрим съвременните народни будители - те са хората, които ни водят напред“, каза министър Боил Банов на церемонията в галерия „Средец”, на която над 40 дейци и институции получиха награди. Със „Златен век“ – звезда и грамота, бяха отличени  Ценко Минкин – композитор и музикант, Огнян Тодоров – директор на Регионален природонаучен музей в Пловдив, Геновева Василева – киновед и филмов критик, доцент Петко Христов – етнограф, Институт за етнология и фолклористика с етнографски музей при БАН, професор Любомир Стойков – културолог и изкуствовед, Николай Дойнов – председател на Съюза на народните читалища, професор Анастас Герджиков – ректор на Софийския университет „Свети Климент Охридски“.  „Тази година отличихме много читалищни дейци, преводачи, библиотекари, хора, които са важни за духа на нацията“, коментира още Банов и пожела на всички здраве и да бъдат горди с това, което правят за нацията. Председателят на Съюза на народните читалища Николай Дойнов благодари специално на министъра на културата за осигурените 2 милиона лева за книги за българските читалища.  ", "date": "2019.11.05", "title": "„Златен век“ за Красимира Колдамова"}
{"url": "https://standartnews.com/biznes/lilyana-pavlova-stana-zam-shef-na-eib-405962.html", "text": "Бившият министър Лиляна Павлова встъпи в длъжност като вицепрезидент и член на Управителния комитет на Европейската инвестиционна банка (ЕИБ), съобщиха от Министерството на финансите. Павлова е първият вицепрезидент на Банката от България, като мандатът за длъжността е три години. Управителният комитет на Европейската инвестиционна банка е колегиален постоянно действащ изпълнителен орган на банката, състоящ се от председател (президент) и осем заместник-председатели (вицепрезиденти), назначавани от Съвета на гуверньорите по предложение на Съвета на директорите. Съгласно Устава на ЕИБ, представителството на държавите-членки в управителните органи на Банката се осигурява чрез разпределение в избирателни групи. В избирателната група, в която е България, са включени още Хърватия, Кипър, Чехия, Унгария, Малта, Полша, Словакия и Словения. Ротацията на съответните постове в Съвета на директорите, Управляващия комитет и Одитния комитет на Банката са уредени с Временно споразумение, подписано от министрите на финансите на страните в групата, в качеството им на членовете на Съвета на гуверньорите на Банката.", "date": "2019.11.05", "title": "Лиляна Павлова стана зам.-шеф на ЕИБ"}
{"url": "https://standartnews.com/biznes/narastvat-seriozno-ipotechnite-krediti-na-blgarite-405961.html", "text": "Очертава се тенденция на покачване на ръста на ипотечните кредити у нас.  Причините са различни, но  сред  най-значимите са увеличаване на цените на имотите, както и усиленото търсене на по-големи жилища от купувачите. Очевидно и този начин на финансиране започва да става все по-предпочитан на пазара. От банковия сектор са регистрирали нарастване на искането на жилищен кредит с цели 44 процента спрямо първите девет месеца наминалата година. Желаещите да теглят ипотечен кредит са във възрастовия диапазон от 30 - 40 години, предимно със семейства. Положителната тенденция също е, че потребителите правят сметка на своите възможности и се съобразяват с тях, подчертаха банкови експерти в тази област. Според профилите на кандидатите средният им месечен доход започва от 900 лева. Нарастват и случаите, в които при сключването на договора за кредит има и собствено финансиране от порядъка на 30 процента. Вече са доста факторите, които определят търсенето на жилища. Запазва се тенденцията в последно време те да са тристайни с площ от 90-100 кв.м. Заедно с това обаче потребителите проучват и  други сериозни фактори като зелена зона в близост да жилището, както и инфраструктурата, показва проучване на Gemius България.  ", "date": "2019.11.05", "title": "Нарастват сериозно ипотечните кредити на българите"}
{"url": "https://standartnews.com/kultura/edelina-kneva-pee-yubileyno-405947.html", "text": "Еделина Кънева - една от водещите солистки на Музикалния театър, ще отбележи 30 години на неговата сцена с концерта „Всичките мои мъже“ на 23 ноември от 19 часа. „Посвещавам моя юбилеен концерт на партньорството. В подобен спектакъл човек излива душата си, а пред очите на хората минава целият му живот”, споделя звездата. Тя ще бъде в компанията на господата, с които е била най-често под прожекторите в Оперетата - Марчо Апостолов, Александър Мутафчийски, Пеньо Пирозов, Христо Сарафов и Богомил Спиров. Специални гости са другите й сценични партньори от последните години - Орлин Горанов, Орлин Павлов и Тончо Токмакчиев. Ще звучат арии и дуети от „Веселата вдовица” и „Графиня Марица”, където Еделина Кънева прави коронните си роли. Тя ще получи овации и за другите жанрове, в които блести - не само в оперетата и операта, но и в мюзикъла, джаза и попа. Ще има хитове от „Уестсайдска история”, както и парчета, написани специално за Еделина и нейните кавалери. В шоуто ще участват солисти, хор и оркестър на Музикалния театър с диригент Юли Дамянов. Гост-диригент е Любомир Денев. Ето и няколко щрихи за родената в София и завършила Консерваторията Еделина. Прави дебюта си в операта в Бургас, следват 3 сезона в храма на класиката в Лайпциг. Репертоарът ѝ включва централните партии в \"Трубадур\", \"Тоска\", \"Сватбата на Фигаро\", \"Дон Жуан\", в \"Прилепът\", \"Цигански барон\", \"Графиня Марица\", \"Страната на усмивките\", \"Царицата на чардаша\", \"Великата неизвестна\", в мюзикълите „Котки“, ‘’Някои го предпочитат горещо“,  „Уестсайдска история“, “Вълкът и седемте козлета’’. Еделина е музикален продуцент на Коледни концерти за БНТ и БНТ 2, инициатор и участник на проекти в джаз и поп музиката, от 2012-а е преподавател в Музикалното училище „Любомир Пипков“ - специалност „Поп и джаз пеене”, а от 2017-а е музикален режисьор в „Александра аудио”. Гастролирала е с успех в Япония, Германия, Франция, Испания, Израел и други. От 2000 до 2010-а е постоянен гост-солист на Teatro Lirico D’ Europa и  Mozart Festival Opera в САЩ. През 2018-а влезе “Мамма миа“ в Операта като Дона Шеридан.  ", "date": "2019.11.05", "title": "Еделина Кънева пее юбилейно"}
{"url": "https://standartnews.com/kultura/skrovishcha-ot-veliki-preslav-pokazvat-v-sofiya-405960.html", "text": "Накити и други съкровища от периода на възход и величие на втората българска средновековна столица Велики Преслав ще бъдат показани на изложба в София. Тя ще бъде открита тази вечер в Националния археологически институт с музей при БАН. Изложбата „До портите на княжеския двор. Съкровища от Велики Преслав” се посвещава на 150-годишнината от основаването на Българската академия на науките. Посетителите ще могат да видят експонатите от 6 ноември до 26 януари. Председателят на БАН акад. Юлиан Ревалски ще открие изложбата от 18.00 часа в НАИМ-БАН, на площад \"Атанас Буров\" 1. Основен акцент в изложбата е Преславското съкровище, открито през 1978 г. в местността Кастана, северозападно от външния град на Велики Преслав. През последните две години в рамките на международен научен проект, в който участват НАИМ-БАН, Археологическият музей \"Велики Преслав\" и Римско-германският централен музей в Майнц, Германия, е направено ново техническо и технологично проучване, както и стилов анализ на съкровището. Почистени са и всички предмети от съкровището. Ще бъде представено и откритото през 1972 г., в каменен тайник в Дворцовия комплекс на Велики Преслав, съкровище от 13-и век. Други акценти в изложбата са преславската рисувана белоглинена керамика, печатите на владетелите и на висшите административни служители, находки, продукт на средновековната металопластика, ювелирство, обработка на кост, производство на керамика и обработка на камък. Изложбата е организирана от НАИМ-БАН в партньорство с Археологическия музей \"Велики Преслав\" и с Националния исторически музей.", "date": "2019.11.05", "title": "Съкровища от Велики Преслав показват в София"}
{"url": "https://standartnews.com/kultura/kiss-razbivat-sofiya-na-18-yuli-dogodina-405970.html", "text": "Групата KISS ще свири в София на 18 юли 2020 г. На 3 ноември рок легендите обявиха първите 75 дати от последното си световно турне, което носи името End Of The Road (\"Краят на пътя\"), съобщи UltimateClassicRock.com, цитиран от българския Metal Hangar 18. На този етап България е единствената спирка на групата на Балканския полуостров и едва третата страна в Източна Европа - наред с Унгария и Полша. Два дни преди София KISS ще изнесе шоу в Будапеща, а три дни след концерта в столицата ни - в Женева. Засега липсва официално потвърждение от българска страна. На сайта на групата тече таймер, който отбелязва оставащото време преди края на турнето. Там е изобразено и следното типично послание. \"Краят е близо... Искахте най-доброто. Получихте най-доброто! Последният концерт на KISS на турнето \"Краят на пътя\".", "date": "2019.11.05", "title": "KISS разбиват София на 18 юли догодина"}
{"url": "https://standartnews.com/kultura/chinari-gostuvat-v-kitay-405959.html", "text": "Ансамбъл „Чинари“ ще представя страната ни на Форум за културно сътрудничество в Пекин от 10 до 16 ноември. Срещата е между Китай и 17 държави  от Централна и Източна Европа. Българската култура и традиции ще бъдат представени от Любомира Павлова от ансамбъла - млада, талантлива и амбициозна, тя е един от ангелските гласове на трио „Булгарина“, най-новият формат към „Чинари“, чиято дебютна песен „Химера“ стремително върви към върха в музикалните класации в страната.  Именно момичетата от трио „Булгарина“ - Любомира Павлова, Радостина Николова и Деница Стойкова - впечатлиха с таланта и излъчването си представителите на всички държави от Европа и Китай на срещата в София миналата година. Любомира Павлова е и основният вокал на група „Етнотикс“ – първата етно-рок група в България с женски квартет гъдулки. Всички те - заедно с прекрасните танцьори от „Чинари“, ще участват в „Магията на танца“ на 12 декември в НДК.  ", "date": "2019.11.05", "title": "„Чинари“ гостуват в Китай"}
{"url": "https://standartnews.com/regionalni/parnoto-v-sofiya-trgva-ot-dnes-405927.html", "text": "От днес \"Топлофикация София\" започва включването на отоплението в столицата. Първо то ще бъде включено в детските градини, учебните и здравните заведения, след тях жилищните сгради и накрая административните сгради и стопанските потребители. \"Напомняме на клиентите да отворят на максимална степен вентилите на радиаторите си, за да не се налага допълнително обезвъздушаване на отоплителните тела след пускане на отоплението, както и да проверят електронните си уреди за дялово разпределение. В случай, че дисплеят им е угаснал, клиентите трябва незабавно да потърсят съдействие от обслужващата ги фирма – топлинен счетоводител\", напомнят от столичната \"Топлофикация\". Там, където вътрешната инсталация не е запълнена, отоплението няма да бъде включено, защото това означава, че в някое жилище ремонтът още не е приключил. \"Топлофикация София” дава възможност на клиентите, които желаят включване на отоплението в сградата на по-късен етап, да подадат в обслужващия ги топлорайон заявление и подписано за целта решение от общото събрание на етажната собственост. За допълнителна информация във връзка с началото на отоплителния сезон и за въпроси, свързани с топлоподаването, клиентите могат да се свържат с кол центъра на компанията на тел. 0700 11 111.", "date": "2019.11.05", "title": "Парното в София тръгва от днес"}
{"url": "https://standartnews.com/regionalni/kmett-na-silistra-zatvarya-grada-za-tir-ovete-405955.html", "text": "Кметът на Силистра доктор Юлиян Найденов, който ще управлява града трети мандат, счита за свой основен приоритет решаването на проблема с ТИР-овете. През 2018 година през ГКПП с Румъния са преминали 187 000 МПС-та. Тежките камиони, които пресичат града на път за границата, създават проблеми в движението и са заплаха и за шофьори, и за пешеходци, напомни  градоначалникът. През последните няколко години местните хора  организираха серия от граждански протести с искания да се променят правилата на автомобилното движение в града. Те блокираха пътища с настояване да се забрани  преминаването на тежки камиони през градските улици и трафикът да бъде изведен по обходни маршрути извън урбанизираната тертория. Според доктор Найденов има две възможни решения на проблема. Първото е да се премести ГКПП и за това вече се водят разговори с румънските  власти. Вторият вариант предвижда възстановяване работата на речния ферибот край Силистра, който не се експлоатира повече от 10 години. Двама румънски превозвачи са заявили интерес към възобновяването на дейността му, но българска фирма, готова да оперира от нашия бряг, още няма, съобщи кметът на крайдунавската община.  ", "date": "2019.11.05", "title": "Кметът на Силистра затваря града за ТИР-овете"}
{"url": "https://standartnews.com/regionalni/kmett-na-razgrad-na-reyd-v-universitetite-za-mladi-kadri-405954.html", "text": "Още в началота на мандата си ще обходя университетите в страната, за да търся сред студентите там нови попълнения за общинската администрация в Разград. Това обяви на първата си пресконференция новоизбраният кмет на Разград Денчо Бояджиев, който след 4-годишно прекъсване се връща на поста си за четвърти мандат. Общината ще отпуска стипендии на студенти по специалности, от които местната управа има нужда. Ще се осигуряват жилища за висококвалифицирани млади кадри, готови да работят в общината, обясни Бояджиев. Макар да не е поел официално властта, новоизбраният кмет е насясно с трудностите, които го очакват. „Преди 4 години оставих в общинската хазна 20 млн. лева и 10 спечелени проекта. Голяма част от разработките на моя екип останаха нереализирани, а за други, които са изпълнени с евросредства, на общината са наложени санкции за некачествена работа. Има и  неразплатени услуги към доставчици”, съобщи в аванс новоизбраният стар градоначалник. Бояджиев, който все още е депутат от БСП, ще напусне парламента. На негово място в 44-то НС ще влезе 40-годишният архитект от Кубрат Мартин Обрешков. Бъдещият парламентарист обяви, че  задържането на младите хора в Лудогорието ще бъде и негов основен приоритет. Важна задача  за арх. Обрешков като депутат ще бъде и  ремонтирането на разбитите пътища в региона и обновяването на ифрасткуткурата в областта.  ", "date": "2019.11.05", "title": "Кметът на Разград на рейд в университетите за млади кадри"}
{"url": "https://standartnews.com/regionalni/nezagasena-tsigara-podpalila-sotsialniya-dom-v-dimitrovgrad-405932.html", "text": "Първоначалната версия за възникването на пожара в общинското общежитие за социално слаби в Димитровград е незагасена цигара. Това каза кметът на Община Димитровград Иво Димов за \"Фокус\". \r\n\"Предполага се, че пожарът е предизвикан от непредпазливост на един от обитателите в общежитието. Охраната е успяла да изведе всички от общежитието. Двама са обгазени и една жена е с леки изгаряния. Изгоряла е част от покрива на общежитието, както и няколко стаи. От утре започва ремонтът му, като общината ще предприеме необходимите действия да възстанови сградата. Още днес комисия е направила оглед и от утре започват ремонтни аварийни дейности\", обясни Димов. \"Надявам се в рамките на месец да отстраним всички поражения. Хората са настанени в източното крило и няма опасност някой от тях да остане на улицата“, допълни той.", "date": "2019.11.05", "title": "Незагасена цигара подпалила социалния дом в Димитровград"}
{"url": "https://standartnews.com/kultura/zvezdi-ot-teatra-peyat-v-bulevardt-405958.html", "text": "Звезди от театъра подготвят страхотни изненади за супер концерта „Булевардът“ на 8 ноември в зала номер едно на НДК.  Мишо Белчев, който навръх именния си ден вдъхновява и продуцира спектакъла, посветен на София, е поканил някои от най-ярките имена на родния „Бродуей“. Те ще излязат с корифеи в поп музиката, за да докажат, че за българския артист няма граници в жанровете. Бардът на България, който е завършил режисура в академията на Санкт Петербург, е предоставил постановката на Ники Априлов, а самият той се кани да записва нови хитове. Но докато това се случи, ще напълни душата на познавачите с „Булевардът“ и „Не остарявай, любов“. Кристина Белчева, която е отличничка от класа на професор Филип Филипов във ВИТИЗ, ще излезе не само за култовите дуети със съпруга си като „Късна любов“, но и за премиерната си балада „Лудост“ – по текст на покойната поетеса от Стара Загора Венета Вълева и ноти на Асен Масларски. Дони и Нети ще хванат микрофоните за „Целуни ме“ и „Не бързай още“. Теодора Духовникова ще влезе в роля-символ на самата София с текстове, писани през различни години за вековния град.  Сред арт знаменитостите е и формацията на Мариан Бачев, наречена „Моя любов“. В нея са той, Жени Лечева от „Зад канала“, Елена Атанасова и Мишо Сървански от Сатирата, Борислав Веженов от операта на Варна и Николай Дограмаджиев. Те ще изпълнят едноименния евъргрийн по лириката на Мишо Белчев и музиката на Стефан Димитров. Тони Димитрова, която вече извая образите на Едит Пиаф и Джуди Гарланд, ще наелектризира публиката с „Изгубени“ и „Две сълзи“. Нели Рангелова, Мими Иванова, Ваня Костова, Милица Божинова, Росица Кирилова, Джина Иванова са другите дами от първа класа.  Георги Христов ще разтърси почитателите на БГ музите с „Майчице“ по стиховете на Мишо Белчев. „Фондацията“ също ще получи аплодисменти за два от мега шлагерите с изповедалните емоции на барда – „Ще се срещнем след 10 години“, посветена на загинал приятел, останал на „една далечна гара“, и „Пак ще се прегърнем“ – „Мен ми стига. Ти си тук. Имаш още мойто рамо. Стига ми, че без звук пак се  прегръщаме...“ Драго Драганов също ще просълзява - със „Заклинание“ на покойния Петър Чернев по Миряна Башева. Йордан Караджов ще излезе със „Сляп ден“ – друга творба на Белчев. Асен Масларски и Георги Денков ще се разпишат в неповторимия си стил. Стефан Илчев и Константин Белчев с неговия бенд пък са избраните сред най-младата генерация. Софийският духов оркестър ще вдигне адреналина на ценителите. „Идеята на целия спектакъл е не само да се поклоним на София – аз се гордея, че съм нейн син, но и да се обединим духовно: с голямата поезия, със стойностната музика. Още има какво да се изпее, още има какво да се напише, още има време за творчество – изкуството, ценностите трябва да са над бита и дребнотемието. Иначе животът губи смисъла си“, коментира Михаил Белчев.", "date": "2019.11.05", "title": "Звезди от театъра пеят в „Булевардът“"}
{"url": "https://standartnews.com/svyat/v-istanbul-shche-stane-li-sveta-sofiya-dzhamiya-405975.html", "text": "Проправителственият турски вестник „Йени Сафак” пише, че предстоящо решение на правителството на страната би дало възможност музеите, които са действали като джамии през османско време, отново да станат мюсюлмански места за поклонение съобщи „Катимерини”. В момента се очаква решение на Върховния административен съд в Турция дали Музеят на Чора в истанбулския квартал „Едирнекапъ”, който е бивша византийска църква, ще бъде използван като джамия. Положителното решение на съда може да проправи пътя за подобно решение и за гръцката православна катедрала „Света София”, коментира турското издание. Няколко пъти Анкара заплаши, че ще превърне византийската катедрала в джамия. През март президентът на Турция Реджеп Тайип Ердоган заяви, че е възможно да се „промени името от музей в джамия „Света София“. Предложението на Ердоган предизвика недоволство в Гърция, тъй като построената през VI век катедрала е била седалище на гръцката православна църква. Тя остава такава до 1453 г., когато е превърната в джамия след превземането на Константинопол от османските войски. Основателят на светска Турция Мустафа Кемал Ататюрк през 1935 г. обявява храма за музей, който всяка година привлича милиони туристи.", "date": "2019.11.05", "title": "В Истанбул: Ще стане ли \"Света София\" джамия"}
{"url": "https://standartnews.com/svyat/ministr-angelkova-e-v-london-za-world-travel-market-405981.html", "text": "Министърът на туризма Николина Ангелкова проведе работна среща в Лондон с председателя на борда на директорите на Саудитската комисия по туризъм и национално наследство Ахмед Ал Хатииб в рамките на туристическото изложение World Travel Market (WTM), което се провежда за 40-и път в британската столица, съобщи пресслужбата на МТ. Кралство Саудитска Арабия е изключително важен партньор за България и се стремим да развиваме добри отношения в области, които са от стратегическо значение за нашите страни, поясни министър Ангелкова. Тя благодари за топлото посрещане по време на миналогодишното посещение в столицата Рияд и добави, че България предлага както много добри условия за туризъм, така и за инвестиции. Ангелкова отправи покана към Ал Хатииб за участие във втория международен инвестиционен форум, който ще се организира през 2020 година у нас, обсъдено бе и предложение за провеждане на двустранен бизнес форум. Министър Ангелкова разговаря и с президента на Полската туристическа организация Роберт Анджейчик. Министър Ангелкова се включи и в срещата на високо ниво, организирана от Световната организация по туризъм (СОТ) към ООН \"Технология за развитие на селските райони\" като част от програмата на World Travel Market (WTM). Акцент на форума бяха политиките в туризма и селското стопанство, които дават възможност на общностите да се развиват чрез иновации.", "date": "2019.11.05", "title": "Министър Ангелкова е в Лондон за World Travel Market"}
{"url": "https://standartnews.com/regionalni/nevzrivil-se-boepripas-otkrikha-v-plovdivsko-405977.html", "text": "Специализиран екип от Сухопътните войски изпълни успешно задача по обезвреждане на боеприпас, открит в землището на с. Брестник, област Пловдив, съобщиха от пресцентъра на Министерството на отбраната. Операцията е извършена от военнослужещи от 91-ви инженерен батальон от състава на Сухопътните войски. При огледа е установено, че намереният боеприпас е корозирал 122 мм артилерийски снаряд с взривател. При спазване на всички мерки за безопасност военнослужещите транспортираха артилерийския снаряд и утре той ще бъде унищожен.", "date": "2019.11.05", "title": "Невзривил се боеприпас откриха в Пловдивско"}
{"url": "https://standartnews.com/svyat/stachka-na-luftkhanza-promenya-grafika-na-poletite-405967.html", "text": "Пилотите и стюардесите на авиокомпанията „Луфтханза“ започват ефективна стачка в 01.00 ч. на 7 ноември (четвъртък), която ще продължи до 24.00 ч. на 8 ноември (петък). Ще бъдат засегнати всички полети на компанията – национални и международни, съобщават от Министерство на външните работи. Оттам препоръчват на всички пътуващи да следят сайта на „Луфтханза“ за актуална информация, както и мобилното приложение „Miles & More“. „Луфтханза“ работи по изготвяне на алтернативен летателен план за полетите на 7 и 8 ноември 2019 г., който ще бъде обявен в сряда. При необходимост от съдействие българските граждани могат да се свържат с дипломатическите ни представителства във Федерална Република Германия на следните телефони: Посолство Берлин: +49 30 201 0922. Дежурен телефон само за спешни случаи и извънредни ситуации в извънработно време: +49 176 122 99 190 Генерално консулство в Мюнхен: +49 89 171 176 14; +49 89 171 176 15. Дежурен телефон в извънработно време: +49 172 888 10 56 Генерално консулство във Франкфурт: +49 69 509 278 13 10; +49 69 509 278 132", "date": "2019.11.05", "title": "Двудневна стачка в Луфтханза отменя купища полети"}
{"url": "https://standartnews.com/svyat/39-i-blgarski-kontingent-v-misiyata-na-nato-v-afganistan-405976.html", "text": "Военнослужещите от 39-ия български контингент встъпиха в изпълнение на своите задължения в мисията на НАТО в Афганистан \"Решителна подкрепа\", съобщиха от пресцентъра на Министерството на отбраната. На тържествената церемония, която се проведе в база KAF в Кандахар, Афганистан, командирите на 38-и и 39-и контингент полковник Иван Иванов и полковник Красимир Горанов подписаха акта за сдаване и приемане на длъжността национален командир на контингента в присъствието на комисия по ротацията от Съвместното командване на силите. Председателят на комисията полковник Димитър Андонов, началник на сектор в отдел КИС на Съвместното командване на силите, изказа благодарността на командването към 38-ия контингент за отличното изпълнение на задачите. Той изрази увереност, че военнослужещите от 39-ия контингент ще проявят висок воински дух и професионализъм по време на участието си мисията на НАТО \"Решителна подкрепа\". Националният командир на 38-и контингент полковник Иван Иванов награди военнослужещи от контингента за проявен висок професионализъм и отговорност при изпълнение на поставените задачи. Всички вoeннocлужeщи от контингента получиха медали зa учacтиeто си в миcията на НАТО в Афганистан. На церемонията присъстваха командирът на база KAF полковник Селърс, националният командир на румънския контингент полковник Кожухару, военнослужещи от контингентите на страните коалиционни партньори, които са взаимодействали с българския контингент при изпълнение на задачите. 39-ият военен контингент е с общ състав до 160 военнослужещи със структура национален елемент, рота за охрана, екип от съветници и щабни офицери. В мисията на НАТО в Афганистан в продължение на 6 месеца българските военнослужещи ще изпълняват задачи, свързани основно с организирането на контролно-пропускателния режим на автомобилния и пешеходния трафик на летището в Кандахар, както и с обучението и методическото подпомагане на формирования от Афганистанската национална армия. Национален командир на контингента е полковник Красимир Горанов.", "date": "2019.11.05", "title": "39-и български контингент в мисията на НАТО в Афганистан"}
{"url": "https://standartnews.com/biznes/iskame-ot-es-poveche-pari-za-kokheziya-i-zemedelie-405942.html", "text": "\"Амбициите на ЕС да бъде глобален лидер следва да бъдат подкрепени с необходимите средства. Това означава и осигуряване на адекватно финансиране на Кохезионната и Общата селскостопанска политика, които най-добре демонстрират резултатите от европейските инвестиции\", заяви министър-председателят Бойко Борисов по време на пленарната сесия на Срещата на високо равнище на групата \"Приятели на кохезията\", която се провежда в Прага, съобщи правителствената пресслужба. В чешката столица се събраха лидерите на 17-те държави-членки на ЕС, които формират групата, за да изпратят силно послание за значимостта на Кохезионната политика с оглед на наближаването на последната фаза от преговорите на Многогодишната финансова рамка (МФР) за периода 2021-2027 г. Българският премиер Бойко Борисов бе категоричен, че Кохезионната и Общата селскостопанска политика имат доказана добавена стойност, а техните резултати са видими и осезаеми за европейските граждани. \"За Кохезионната политика е важно да се гарантира не само достатъчно финансиране, но и справедливо разпределение на средствата, така че да се преодолеят неравенствата между различните региони и изостаналостта\", подчерта министър-председателят Борисов. По думите му е необходим специфичен фокус към развитието на най-бедните, изоставащи европейски региони. \"Такива региони, с БВП под 50 процента от средното за ЕС, има не само в България и считам, че е от общ интерес те да бъдат подкрепени\", изтъкна премиерът Борисов пред останалите лидери в Прага. Борисов допълни, че правилата както за Кохезионната, така и за Общата селскостопанска политика трябва да не водят до допълнителни административни и финансови тежести за националните бюджети, което крие риск за изпълнението на програмите и за инвестициите, особено в по-слабо развитите региони. В изявлението си министър-председателят Бойко Борисов посочи, че лидерите от групата следва да насочат усилията си в няколко направления. \"Важно е да се противопоставим на разделението между нетни получатели и нетни донори. Ползите от двете политики са за всички европейски граждани\", посочи българският премиер. Той акцентира също, че не трябва да се допуска налагане на разделение между нови и стари приоритети за ЕС. \"За нас са важни и традиционните политики, и науката и иновациите, и миграцията и сигурността, и борбата с климатичните промени. Именно затова настояваме за амбициозен бюджет на ЕС, който да ни позволи да съхраним постигнатото до момента и да отговорим на многобройните предизвикателства\", подчерта министър-председателят Бойко Борисов. Според българския премиер групата \"Приятели на кохезията\" трябва да се стреми не просто да ребалансира призивите за съкращения в бюджета на ЕС, а да има активна роля за отстояването на един надежден европейски бюджет в полза на всички европейски граждани. В края на срещата на върха в Прага лидерите ще приемат Декларация на групата, в която да бъдат потвърдени споделените позиции на държавите с оглед на развитието на преговорите по МФР и с основен фокус върху важността на Кохезионната политика. „Кохезионната политика представлява ключов инструмент за инвестиции на ЕС. Тя подпомага реалното сближаване на регионите и държавите членки в Общността, както и функционирането на вътрешния пазар, увеличаването на растежа, конкурентоспособността, създава заетост, улеснява преминаването към нисковъглеродна икономика“, записаха в декларацията Борисов и останалите 16 лидери на държавите от групата „Приятели на кохезията“. В документа се изтъква, че Кохезионната политика трябва да продължи да се базира на целите, както са посочени в Договора за функционирането на ЕС, като в същото време тя е важно средство за справяне с новите предизвикателства - включително климатичните промени, индустриалната трансформация и демографските въпроси. Поради това е от жизнено важно значение да се запази нивото на финансиране на Кохезионната политика до размерите от Многогодишната финансова рамка (МФР) 2014-2020 г. в реално изражение, се акцентира в Декларацията от Прага. Според лидерите на 17-те държави от ЕС, които я подписаха, значителните съкращения в бюджета, включени в предложението за МФР 2021-2027 г., крият риск да се попречи на изпълнението на важните за ЕС цели. В този контекст се подчертава, че гъвкавостта във фазите на програмиране и прилагане е предпоставка за гарантиране на гладкото, ефективно и ефикасно протичане на Кохезионната политика. В документа се посочва също, че трябва да се осигуряват едновременно благоприятна среда за бенефициентите и адекватна степен на гъвкавост, за да могат регионите и държавите членки да изпълнят своите приоритети. Така те ще могат и да отговорят на нуждите си от инвестиции като се отчитат различните им икономически условия. Този подход трябва да бъде отразен в прилагането на целите на Европейския семестър в рамките на Кохезионната политика, се изтъква в Декларацията. „Призоваваме всички лидери и институции на ЕС да се стремят към приключване на преговорите и към постигане на съгласие по един честен и балансиран компромис по МФР за периода 2021-2027 г.“, се заключава в Декларацията от Прага. Срещата е в рамките на чешкото председателство на държавите от Вишеградската четворка.", "date": "2019.11.05", "title": "Искаме от ЕС повече пари за кохезия и земеделие"}
{"url": "https://standartnews.com/svyat/rusnatsite-ludi-po-profesiyata-razuznavach-405953.html", "text": "Една пета от руснаците, участвали в анкета, заявяват, че биха искали децата или внуците им да станат разузнавачи. Това става ясно от публикувани днес данни от проучване на центъра ВЦИОМ, предаде ТАСС. Руските въоръжени сили честват днес Деня на военния разузнавач, установен с президентски указ през 2006 г., посочва агенцията. Резултатът от допитването сочи, че професията разузнавач е на почит в Русия. Уважението към нейните представители в обществото достига според оценки на участниците 4,32 точки от 5 възможни, доходите и трудовото възнаграждение са оценени с 4,10 точки, влиятелността - с 4,02 точки. Най-известният в Русия филм за разузнавачи е \"Седемнайсет мига от пролетта\", посочен от 43 процента запитани, на втора позиция с едва 5 процента е \"Щит и меч\", а филмите за Джеймс Бонд например са споменали само 2 на сто. Близо 30 процента не са успели да си припомнят нито един шпионски филм. Като най-известни представители на професията участниците са посочили съветския разузнавач Рихард Зорге (15 на сто), Максим Исаев (Щирлиц) - героя в \"Седемнайсет мига от пролетта\" (8 на сто), Николай Кузнецов - разузнавач и партизанин в окупираните от нацистки войски съветски територии (5 процента), а на четвърто място - президента Владимир Путин, бивш офицер от КГБ (4 на сто от запитаните). Около 69 на сто не са могли да назоват нито един разузнавач.", "date": "2019.11.05", "title": "Руснаците луди по професията разузнавач"}
{"url": "https://standartnews.com/biznes/frantsiya-udrya-tesla-na-ikonomicheskite-migranti-405963.html", "text": "От следващата година Франция започва въвеждането на квоти за работници мигранти, обяви днес министърът на труда, докато правителството на Еманюел Макрон се опитва да втвърди миграционните политик в отговор на критики от крайната десница, предаде АФП. От 2020 г. властите заедно с работодателите ще решат кои индустрии изпитват липса на квалифицирани кандидати и ще облекчат наемането на чужденци за запълване на празнината, заяви министър Мюриел Пенико. „Става въпрос Франция да наема на база на нуждите си. Това е нов подход, сходен на канадския или австралийския“, отбеляза тя в тв интервю. В момента работодателите трябва да обясняват защо френски гражданин не може да бъде нает в сложна административна процедури, която доведе до издаването на визи на около 33 000 икономически мигранти миналата година. Строителство, хотели, ресторанти и част от сектора на продажбите на дребно отдавна се оплакват от липса на хора, които искат да заемат често нископлатените позиции. Информационните технологии и инженерните индустрии пък казват, че Франция не произвежда достатъчно квалифицирани кандидати. Пенико не уточни колко чуждестранни работници ще могат да получат визи, нито дали националността на кандидатите ще има значение, предложение, озвучено от премиера Едуар Филип миналия месец. Филип е начело на усилията на Макрон за втвърдяване на миграционните правила в опит за привличане на крайнодесните гласоподаватели, които обвиняват кабинета, че е допуснал твърде много чужденци, въпреки безработицата от 8,5 процента във второто тримесечие. Според анализатори основният политически противник на Макрон преди изборите през 2022 г. остава крайнодесният Национален сбор на Марин льо Пен. Миналата седмица Макрон си навлече гнева на българското правителство, след като заяви в интервю, че предпочита мигранти от Гвинея или Кот д‘Ивоар, които работят легално, преди „нелегалните български и украински мрежи“, припомня АФП.", "date": "2019.11.05", "title": "Франция удря тесла на икономическите мигранти"}
{"url": "https://standartnews.com/biznes/do-tri-praseta-v-lichnite-stopanstva-405985.html", "text": "До три, а не до 5 прасета, както беше досега, ще могат да се  отглеждат в личните стопанства. Това предвижда изменение в Закона за ветеринарномедицинската дейност, който е подготвен от земеделското министерство и предоставен за обществено обсъждане, заяви министъът на земеделието, храните и горите Десислава Танева пред Канал 3. Промените са свързани с въвеждане на по-високи нива на биосигурност, предвид АЧП. Ще се акцентира върху това нито един стопански двор, да не бъде оставен без ветеринарен надзор и в тези промени сме написали с каква честота ще е необходимо да се извършва този контрол за всяко населено място, поясни тя. Отговорността е на кметовете, те ще приемат документите и ще поемат контрола върху стопанствата. Това е ново заболяване, опасно, което нанася огромни щети, заяви тя. Танева каза, че препоръката за промяната е на Центъра за управление на риска, но е консултирана още със специализираните университети, както и с БАН.   Животните трябва да оградени, да има мяссто за фуража, стопаните да си сменят обувките когато хранят животните, това са рутинни навици, които трябва да се спазват, каза още министърът. Тя заяви, че още по-завишени ще са мерките за фамилните стопанства, а също и за индустриалните ферми. Голямата пречката е самосъзнанието и разбирането, че това ще ни спаси от щетите на вируса, който не е изкоренен, заяви още Танева.", "date": "2019.11.05", "title": "До три прасета в  личните стопанства"}
{"url": "https://standartnews.com/sport/cherno-more-se-izdni-vkshchi-405983.html", "text": "Черно море загуби вкъщи от ЦСКА-София с 0:2 в мач от 15-ия кръг на efbet Лига. \"Червените\" стигнаха до успеха минути преди края на мача. Първо се разписа резервата Кристиян Малинов в 88-та минута, а Али Соу в 90+2 минути фиксира крайното 2:0 за гостите. Двата отбора изиграха слабо първо полувреме и почти не успяха да създадат чисти голови положения. В 25-та минута домакините направиха принудителна смята и на мястото на Патрик Андраде, който бе изнесен с носилка, влезе Емил Янчев. Първият точен удар в мача бе в 34-та минута, когато Тиаго Родригес стреля от пряк свободен удар, но топката попадна право в ръцете на вратаря на Черно море Миодраг Митрович. Секунди преди почивката гостите можеха да отбележат гол, но след удара на Рубен Пинто от повече от 20 метра, топката се отби в страничната греда. В 68-та минута на срещата Брадли Мазику опита далечен изстрел, но топката премина над вратата на домакините. В 73-та минута ЦСКА-София можеше да открие резултата, но след удара на Рубен Пинто от 20-тина метра вратарят на домакините Митрович показа класа и успя да спаси. В 80-та минута отново стражът на Черно море успя да предотварти сигурен гол, след като успя да избие топката след изстрел с глава на Раул Албентоса. В 88-та минута Кристиян Малинов бе изведен от Рубен Пинто в чудесна позиция в ляво в наказателното поле на домакините и с прецизен удар по земя вкара гол за ЦСКА-София. Малко по-късно Черно море пропиля най-доброто си положение, когато Жордао проби от дясно и п усна към границата на малкия пеналт, откъдето Исмаил Иса триково отклони към вратата, но Густаво Бусато изби с една ръка. Във втората минута на добавеното време Али Соу оформи с прецизен удар крайното 2:0 след контраатака.", "date": "2019.11.05", "title": "Черно море се издъни вкъщи"}
{"url": "https://standartnews.com/sport/slaviya-i-loko-plovdiv-podelikha-tochki-i-duzpite-video-405972.html", "text": "Отборите на Славия и Локомотив Пловдив преустановиха победните си серии в efbet Лига, след като направиха равенство – 1:1, помежду си в мач, игран на стадион „Славия” в София. Двата гола паднаха след почивката, като и двете попадения бяха от дузпи. Първо в 74-ата Димитър Илиев реализира, след като малко по-рано Петър Витанов бе препънат от Венцислав Бенгюзов, за да може в 80-ата минута Славчо Шоколаров да бъде фаулиран от Йосип Томашевич и да има дузпа за „белите”. На повторенията не се потвърди достоверността за това къде точно е нарушението срещу халфа на „белите”, но в крайна сметка Галин Иванов изравни резултата, след като бе точен от наказателния удар. Така Локомотив Пловдив се изкачи временно на второто място с 33 точки, една повече от третия Левски (32), докато Славия остана пети с 23 точки, на две зад четвърти ЦСКА, който е и с мач по-малко преди изиграването на дуела на „червените” с Черно море по-късно в следобеда на вторник.", "date": "2019.11.05", "title": "Славия и Локо Пловдив поделиха точки и дузпите (ВИДЕО)"}
{"url": "https://standartnews.com/sport/trenort-na-botev-vr-khvrli-krpata-405984.html", "text": "Ботев (Вр) остана без треньор след като Сашо Ангелов хвърли оставка. Това стана часове след като врачани направиха вкъщи 1:1 с последния в класирането Витоша. \"Сашо Ангелов изрази желание да напусне Ботев Враца след поредния незадоволителен резултат. Утре сутрин ще обявим решението си по казуса\", съобщиха от клуба. Специалистът заяви веднага след мача, че скоро ще обяви дали ще подаде оставката си. \"Ще има реакция от моя страна в близките часове. Дали ще подам оставка, ще обявя до един-два часа\", каза той.", "date": "2019.11.05", "title": "Треньорът на Ботев (Вр) хвърли кърпата"}
{"url": "https://www.standartnews.com/sport/ludogorets-razkri-kakvo-shche-pravi-predi-macha-s-espanol-405918.html", "text": "От щаба на Лудогорец обявиха програмата си за мача от груповата фаза на Лига Европа срещу Еспаньол. Българският шампион заминава за Барселона в сряда в 9,10 ч. сутринта с чартърен полет от Варна. Мачът с от група Н е в четвъртък в 21,00 ч. местно време. Отборът ще бъде на летището в морската ни столица около 8,00 ч. Официалната пресконференция на Лудогорец на стадион RCDE същия ден започва в 18,30 ч. местно време, а официалната тренировка половин час по-късно. Групата на Лудогорец се прибира в България веднага след мача с Еспаньол с полет от Барселона до София. Чартърът на тима ще кацне на летището в столицата около 5,00 ч. на 8 ноември. Отборът остава в София до неделя, когато гостува на Витоша Бистрица.", "date": "2019.11.05", "title": "Лудогорец разкри какво ще прави преди мача с Еспаньол"}
{"url": "https://www.standartnews.com/sport/tadzhikistan-prizova-igrach-na-loko-plovdiv-405917.html", "text": "Футболистът на Локомотив Пловдив Парвизджон Умарбаев получи повиквателна за националния отбор на Таджикистан, съобщи сайтът на отбора. Той попадна в разширения състав на треньора Усмон Тошев за предстоящите световни квалификация Мианмар и Киргизстан. Таджикистан ще гостува и в двата двубоя. На 14 ноември е срещата с Мианмар, а на 19 ноември е двубоя с Киргизстан.", "date": "2019.11.05", "title": "Таджикистан призова играч на Локо Пловдив"}
{"url": "https://www.standartnews.com/sport/pozhalikha-neymar-za-udar-na-fen-405911.html", "text": "Нападателят на Пари Сен Жермен Неймар ще избегне проблемите със закона, след като удари в лицето фен, според вестник \"Екип\". Съдът е прекратил производството, като бразилецът е получил предупреждение за недопустимост на подобни действия, но няма да бъде наказан. След финалния мач на Купата на Франция по футбол през 2019 г. срещу Рен (2:2, и загуба с дузпи - 5:6) Неймар удари фен в лицето. Пострадалият е привърженик на Рен, който е  обиждал играчите на ПСЖ по време на церемонията по награждаването. \r\nВ последствие въпросното лице съди футболиста. Адвокатът на пострадалия разкритикува решението на съда. Той каза, че ако клиентът му удари Неймар, той ще влезе в затвора.", "date": "2019.11.05", "title": "Пожалиха Неймар за удар на фен"}
{"url": "https://www.standartnews.com/sport/antoni-ivanov-s-popadenie-v-rumniya-video-405920.html", "text": "Отборът на Университатя Крайова се наложи с 4:1 над състава на Динамо Букурещ в двубой от 15-ия кръг на румънската Лига 1, а българинът Антони Иванов се отчете с цял мач и записа името си сред голмайсторите. Иванов откри резултата в 20-ата минута на срещата. Крайова стартира контраатака, при която юношата на ЦСКА получи топката след добро подаване на Кристиан Барбуц от границата на наказателното поле. Българинът засече топката с глава и порази вратата на Рикардо Пишители.  В 31-вата минута \"сините лъвове\" удвоиха аванса си. Андрей Иванслед се възползва от грешка в отбраната на Динамо и излезе сам срещу вратаря, изпращайки топката по земя в долния ляв ъгъл на вратаря.  В добавеното време на първата част Крайова направи резултата класически. С красив прехвърлящ удар Андрей Иван обезкуражи вратаря и отбеляза второто си попадение в срещата. В 57-ата минута Динамо върна едно попадение чрез Дан Нистор. Халфът на \"червените кучета\" набра скорост по левия фланг и матира вратаря Мирко Пиячели с точен удар от малък ъгъл. В заключителните минути на двубоя Валентин Михайла реализира последното попадение в двубоя след като извърши самостоятелен рейд, започнал от левия фланг, и с добър удар оформи крайното 4:1. Това е първи успех за Крайова от три мача насам, като за последно те победиха Виторул Констанца.  След този триумф Крайова е трети в класирането с 27 точки в своя актив, а Динамо Букурещ е на 9-а позиция с 20 пункта.", "date": "2019.11.05", "title": "Антони Иванов с попадение в Румъния (ВИДЕО)"}
{"url": "https://www.standartnews.com/sport/sheft-na-skite-poema-zimnite-sportove-v-bok-405943.html", "text": "На заседание на Изпълнителното бюро на Българския олимпийски комитет днес бяха приети отчетите за представянето на българските делегации на Вторите Европейски игри Минск 2019 и на Европейския младежки олимпийски фестивал Баку 2019. \r\nЧленовете на управата бяха информирани за успешно преминалите от 12 до 16 октомври Първи Световни плажни игри на АНОК в Доха, Катар и представянето на българските спортисти в тях, както и за състоялата се непосредствено след игрите генерална асамблея на АНОК. \r\nИзпълнителното бюро на БОК гласува единодушно Цеко Минев за заместник председател на БОК, чийто ресор ще бъдат зимните спортове. От 2003 г Минев е начело на Българската федерация по ски и благодарение на него страната ни взе 9 световни купи в алпийските ски и сноуборда и достигна до Кристален глобус на Радо Янков в сноуборда, световна титла в ски скока при младежите на Владимир Зографски, а също така и Алберт Попов се настани трайно в топ 10 на световната купа при алпийците. Бюрото прие и поканата на МОК за участието на Българския олимпийски комитет в предстоящите Олимпийски игри Токио 2020.", "date": "2019.11.05", "title": "Шефът на ските поема зимните спортове в БОК"}
{"url": "https://www.standartnews.com/sport/vitosha-otkradna-tochka-vv-vratsa-405950.html", "text": "Последният в класирането на efbet Вига Витоша (Бистрица) успя да спечели точка при гостуването си на Ботев във Враца.Валери Домовчийски откри за домакините от спорна дузпа в края на първото полувреме, а през втората част резервата Запро Динев донесе точка за бистричани. Равенството е първо за Витоша за сезона, като тимът остава последен в таблицата с 4 точки. Ботев Враца има 13 точки и заема 11-о място. Преди почивката домакините бяха по-добрия отбор на терена, но защитата на Витоша действаше много ползотворно. Вратарят на гостите Христият Василев спаси опасни удари на Мечев (16) и Петър Атанасов (21). Звездата на Ботев Валери Божинов също бе близо до гола, но Василев отрази е неговия удар. Секунди преди почивката Котев спъса Мечев и съдията даде дузпа за домакините. Голаджията Домовчийски не сбърка и откри резултата. През второто полувреме Витоша опита да атакува, но така остави повече пространства пред нападателите на Ботев. Божинов и Лясков пак бяха близо до втори гол, но вездесъщия Василев опази мрежата си от нов гол. И когато всички очакваха Ботев да удвои аванса си резервата на гостите Запро Динев изравни в 74-ата минута. Груба грешка на Васев позволи на Атанас Кабов да асистира на непокрития Динев за 1:1. Домакините атакуваха финално за победата, но най-чистото им положение бе в 80-ата минута, когато след удар на Атанасов от голлинията Купленов изчисти.", "date": "2019.11.05", "title": "Витоша открадна точка във Враца"}
{"url": "https://www.standartnews.com/sport/slaviya-i-loko-plovdiv-podelikha-tochki-i-duzpite-video-405972.html", "text": "Отборите на Славия и Локомотив Пловдив преустановиха победните си серии в efbet Лига, след като направиха равенство – 1:1, помежду си в мач, игран на стадион „Славия” в София. Двата гола паднаха след почивката, като и двете попадения бяха от дузпи. Първо в 74-ата Димитър Илиев реализира, след като малко по-рано Петър Витанов бе препънат от Венцислав Бенгюзов, за да може в 80-ата минута Славчо Шоколаров да бъде фаулиран от Йосип Томашевич и да има дузпа за „белите”. На повторенията не се потвърди достоверността за това къде точно е нарушението срещу халфа на „белите”, но в крайна сметка Галин Иванов изравни резултата, след като бе точен от наказателния удар. Така Локомотив Пловдив се изкачи временно на второто място с 33 точки, една повече от третия Левски (32), докато Славия остана пети с 23 точки, на две зад четвърти ЦСКА, който е и с мач по-малко преди изиграването на дуела на „червените” с Черно море по-късно в следобеда на вторник.", "date": "2019.11.05", "title": "Славия и Локо Пловдив поделиха точки и дузпите (ВИДЕО)"}
{"url": "https://www.standartnews.com/sport/slaviya-obmislya-razdyala-s-trima-sled-koleda-405919.html", "text": "Ръководството на Славия е започнало работа по зимната селекция. „Белите” вече са набелязали няколко играчи, но преди да пристъпят към действие, ще се разделят с някой от настоящия състав. Според запознати, в „черния” списък са попаднали няколко играчи. Сред тях е Ертам Томбак, както и Давид Муньос. Те може да бъдат освободени. Димитър Велковски ще трябва да промени някои черти в поведението си, ако иска да остане. Левият бек отново не е сред 18-те за мача с Локомотив Пловдив. Новите играчи, които са наблюдавани са предимно чужденци.", "date": "2019.11.05", "title": "Славия обмисля раздяла с трима след Коледа"}
{"url": "https://www.standartnews.com/sport/sestri-stoevi-biyat-na-starta-v-kitay-405930.html", "text": "Българките Габриела и Стефани Стоеви започнаха с убедителна победа участието си на двойки на големия турнир по бадминтон във Фучжоу, Китай, който е от сериите „Супер 750“ и с награден фонд 700 хиляди долара. В първия кръг европейските шампионки от 2018 година се наложиха с 21:10, 21:14 над Сетияна Мапаса и Гроня Съмървил от Австралия. Двубоят продължи 35 минути. На осминафиналите сестри Стоеви ще играят срещу олимпийските шампионки и №4 в схемата Мисаки Мацумото и Аяка Такахаши от Япония. \r\n \r\nЕдинадесетите в ранглистата хасковлийки отстъпват с 2-4 успеха в преките двубои на азиатките, но са спечелили последните две срещи. Габриела и Стефани победиха японките на 24 октомври в Париж с 21:18, 15:21, 21:18.", "date": "2019.11.05", "title": "Сестри Стоеви бият на старта в Китай"}
{"url": "https://www.standartnews.com/sport/bayern-vika-na-pozhar-svetoven-shampion-405941.html", "text": "Рекордьорът по отбелязани голове на световни първенства Мирослав Клозе ще бъде втори помощник треньор на Байерн, съобщиха „Шпигел“ и „Шпортбузер“. Клозе, който към момента е наставник на юношите до 17 години, се присъединява към временния наставник Ханзи Флик и първия асистент Херман Герланд. Клозе и Флик имат старо познанство от съвместната им работа в националния отбор на Германия, когато Клозе беше водещ голмайстор, а Флик помощник на Йоахим Льов. Тримата са натоварени със задачата да вдигнат отбора след кризата, в която изпаднаха в последните седмици. Утре те ще имат първа възможност за доказване срещу Олимпиакос (Пирея) в Шампионската лига. Но Клозе все още няма треньорски лиценз за мъжки футбол. В същото време рлезидентът на Байерн Ули Хьонес заяви пред Франс прес, че клубът няма да бърза с назначаването на нов старши треньор и ще прецени внимателно с кого да подпише. „Мисля, че до гостуването ни на Фортуна (на 23 ноември) ще имаме решение за наставника“, прогнозира Хьонес. Германските медии спрягат за поста имената на Масимилиано Алегри, Жозе Моуриньо и Арсен Венгер.", "date": "2019.11.05", "title": "Байерн вика на пожар световен шампион"}
{"url": "https://www.standartnews.com/sport/trenort-na-botev-vr-khvrli-krpata-405984.html", "text": "Ботев (Вр) остана без треньор след като Сашо Ангелов хвърли оставка. Това стана часове след като врачани направиха вкъщи 1:1 с последния в класирането Витоша. \"Сашо Ангелов изрази желание да напусне Ботев Враца след поредния незадоволителен резултат. Утре сутрин ще обявим решението си по казуса\", съобщиха от клуба. Специалистът заяви веднага след мача, че скоро ще обяви дали ще подаде оставката си. \"Ще има реакция от моя страна в близките часове. Дали ще подам оставка, ще обявя до един-два часа\", каза той.", "date": "2019.11.05", "title": "Треньорът на Ботев (Вр) хвърли кърпата"}
{"url": "https://www.standartnews.com/sport/cherno-more-se-izdni-vkshchi-405983.html", "text": "Черно море загуби вкъщи от ЦСКА-София с 0:2 в мач от 15-ия кръг на efbet Лига. \"Червените\" стигнаха до успеха минути преди края на мача. Първо се разписа резервата Кристиян Малинов в 88-та минута, а Али Соу в 90+2 минути фиксира крайното 2:0 за гостите. Двата отбора изиграха слабо първо полувреме и почти не успяха да създадат чисти голови положения. В 25-та минута домакините направиха принудителна смята и на мястото на Патрик Андраде, който бе изнесен с носилка, влезе Емил Янчев. Първият точен удар в мача бе в 34-та минута, когато Тиаго Родригес стреля от пряк свободен удар, но топката попадна право в ръцете на вратаря на Черно море Миодраг Митрович. Секунди преди почивката гостите можеха да отбележат гол, но след удара на Рубен Пинто от повече от 20 метра, топката се отби в страничната греда. В 68-та минута на срещата Брадли Мазику опита далечен изстрел, но топката премина над вратата на домакините. В 73-та минута ЦСКА-София можеше да открие резултата, но след удара на Рубен Пинто от 20-тина метра вратарят на домакините Митрович показа класа и успя да спаси. В 80-та минута отново стражът на Черно море успя да предотварти сигурен гол, след като успя да избие топката след изстрел с глава на Раул Албентоса. В 88-та минута Кристиян Малинов бе изведен от Рубен Пинто в чудесна позиция в ляво в наказателното поле на домакините и с прецизен удар по земя вкара гол за ЦСКА-София. Малко по-късно Черно море пропиля най-доброто си положение, когато Жордао проби от дясно и п усна към границата на малкия пеналт, откъдето Исмаил Иса триково отклони към вратата, но Густаво Бусато изби с една ръка. Във втората минута на добавеното време Али Соу оформи с прецизен удар крайното 2:0 след контраатака.", "date": "2019.11.05", "title": "Черно море се издъни вкъщи"}
