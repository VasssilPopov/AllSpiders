{"url": "https://www.standartnews.com/kultura/smyakh-na-sboguvane-v-satirata-379560.html", "text": "Четири жени побъркват младок на камерната сцена в Сатирата, където се случва поредната премиера от афиша в храма на комиците - „Смях на сбогуване“ от Пол Елиът. Росица Александрова, Йорданка Стефанова, Добрина Гецова, Рада Кайрякова и Мартин Христов се вихрят в спектакъла на Андрей Аврамов. „Добрата комедия се отличава от \"просто смешната пиеса\" с това, че в основата й винаги лежи сериозен проблем. А когато в драматургията има и няколко чудесни женски роли (рядко се среща), това е истинска находка. Пол Елиът е създал стойностна творба, в която темата за смъртта на близък е интерпретирана със средствата на хумора, но не \"черния“. Напротив, комедията е за истинското приятелство, за толерантността и радостта от живота. Нашите героини преодоляват скръбта от загубата чрез смях, алкохол и малко сълзи и сякаш ни отправят послание: изживейте пълноценно всеки ден, правете нещата, които винаги сте искали да правите, прегърнете живота – от вас зависи да го превърнете в чудесно приключение. Животът ни се дава веднъж, живейте го, не отлагайте, защото болест или неочаквана случка може внезапно да го прекрати. Проста истина, но може би си струва да си я припомняме по-често“, коментира Андрей Аврамов.  \"Смях на сбогуване\" от Пол Елиът – автор и режисьор от киното, сцената и телевизията - печели конкурса за нови пиеси на Асоциацията на Американските общински театри за 2014 година и вече има над 20 постановки в САЩ и в Европа.", "date": "2018.11.30", "title": "„Смях на сбогуване“ в  Сатирата"}
{"url": "https://www.standartnews.com/kultura/magosnikt-ot-oz-bez-konkurentsiya-379612.html", "text": "Италиански учени математици са използвали специален алгоритъм, за да изчислят кои са най-влиятелните филми в историята на седмото изкуство.  Резултатът е публикуван в Applied Network Science. На първо място е „Магьосникът от Оз“ на Виктор Флеминг от 1939-а.  Фентъзито, което е от стартовите цветни продукции, и досега остава най-касовото от екранизациите по Франк Баум.  Приказният сюжет за момиченцето Дороти получава шест номинации за „Оскар“, но получава само две статуетки – за най-добра музика на Херберт Стотхарт и за най-добра оригинална песен – култовата „Over the Rainbow“ на Харолд Арлен. Втората позиция е за „Междузвездни войни: Нова надежда“ на Джордж Лукас от 1977. Година по-късно космическата сага завоюва седем „Оскара“. В топ 3 е и „Психо“ на Алфред Хичкок от 1960 по едноименния роман на американския писател Робърт Блох. Хичкок получава правата анонимно – само за 9000 долара. Режисьорът изкупува всички открити от него и близките му екземпляри на книгата, за да запази максимално продължително време в тайна финала на откачената история.  През 1961 „Психо“ получава четири номинации за „Оскар“, а Джанет Лий получава „Златен глобус“ за подържаща роля. В първата десятка са още „Раждането на една нация“ от 1915, „Метрополис“ на Фриц Ланга (1927), екранизацията „Франкенщайн“ на Джеймс Уейл (1931), „Кинг-Конг“ (1933), „Снежанка и седемте джуджета“ (1937), „Гражданинът Кейн“ на Орсън Уелс (1941) и „2001: Космическа одисея“ на Стенли Кубрик (1968). Списъкът затваря „Броненосецът Потьомкин“ на Сергей Айзенщайн от 1925. Изследователите определят още като най-влиятелните режисьори Алфред Хичкок, Стивън Спилбърг и Брайън де Палма. Според математиците най-влиятелни сред актьорите са Самюел Л. Джаксън, Клинт Истууд и Том Круз, Лойс Максуел, Кари Фишър и Морийн О'Съливан. „Ние не използваме данни от бокс офисите, за да оценим качеството на филма, а много други фактори. Най-важният между тях е буквално влиянието на конкретна продукция, което може да се разчете в други ленти след нея“, коментират авторите на алгоритъма.", "date": "2018.11.30", "title": "„Магьосникът от Оз“ – без конкуренция"}
{"url": "https://www.standartnews.com/kultura/zvezdno-trio-v-bdeshch-khit-na-narodniya-teatr-379557.html", "text": "Звездно трио започна репетиции на бъдещ хит в Народния театър. Мария Стефанова, Емануела Шкодрева и Михаил Билалов са героите в пиесата от прочутия драматург Израел Хоровиц „Моята скъпа лейди“.  Режисьор е първокласният Стилиян Петров, а премиерата е на 17 февруари на сцена „Апостол Карамитев“. Това е втората творба на Хоровиц, която влиза в афиша на академичната трупа след  нашумялата постановка „Някъде в този живот“ с Емануела Шкодрева и Стоян Алексиев и вторият спектакъл с легендарната Мария Стефанова, завърнала се на първата ни сцена с „Три високи жени“ от Едуард Олби. Преводът е на Харалампи Аничкин, художници са Венелин Шурелов и Елица Георгиева, музиката е на Михаил Шишков.  Историята е изключително интересна и напълно в стила на Хоровиц, чиито персонажи винаги се движат между комедията и драмата, между любовта и загадката, между случайността и предопределеността. Всичко се случва в Париж – и страстите са съвсем по френски, въпреки че е намесена и американска връзка.", "date": "2018.11.30", "title": "Звездно трио в бъдещ хит на Народния театър"}
{"url": "https://www.standartnews.com/kultura/vzkrsvat-mrtvi-v-igra-na-tronove-379604.html", "text": "Мъртви герои в „Игра на тронове“ ще  възкръснат в специален епизод, който влиза в уникална селекция за колекционери. Тя ще се появи след излъчването на финалния осми сезон на сагата, чиято премиера е през април на 2019. Според Entertainment Weekly кадрите за извънредната серия, заснети в Белфаст, няма да се завъртят в ефир, нито ще бъдат монтирани към заключителния екшън. Те ще се превърнат в хитови моменти от нарочния тираж за феновете. Акцията е започнала да се разплита, след като Шон Бийн и Джейсън Момоа са били засечени в Белфаст, където от доста време нямат работа на терен, защото героите им, Едуард Старк и Дрого бяха умъртвени и отдавна излязоха от поредицата. Актьорите обаче са отказали да коментират какво правят сред декорите. Да припомним, че макар и вече загинали, Старк и Дрого продължаваха да се появяват из сериите на HBO, но като персонажи в спомените на живите.", "date": "2018.11.30", "title": "Мъртви възкръсват в „Игра на тронове“"}
{"url": "https://www.standartnews.com/svyat/zemetresenie-s-magnitud-58-raztrsi-indoneziya-379502.html", "text": "Земетресение с магнитуд 5.8 разлюля крайбрежието на Индонезия, съобщи Европейският сеизмологичен институт. Епицентърът на труса е разположен на 254 км от град Сиболга на остров Суматра и е на дълбочина от 30 км. Има информация за нанесени имуществени щети и за отнети животи, но не беше обявена тревога за цунами. ", "date": "2018.11.30", "title": "Земетресение с магнитуд 5.8 разтърси Индонезия"}
{"url": "https://www.standartnews.com/biznes/pravim-razplashchaniya-za-sekundi-v-tsyala-evropa-379616.html", "text": "Европейската централна банка (ЕЦБ) стартира нова система, която ще позволява на различните банки да обработват плащания мигновено в цяла Европа, съобщи Reuters. Така институциите ще могат да се конкурират с PayPal и други световни технологични гиганти. Разработена за малко повече от година, системата TARGET Instant Payment Settlement (TIPS) на ЕЦБ ще позволи както на компаниите, така и на отделните потребители, в Европа да прехвърлят суми помежду си за секунди, без значение от работното време на банката в тяхната страна.  В момента американските фирми PayPal, Google, Facebook и Amazon, както и китайските Alibaba и Tencent, доминират тези услуги на европейския пазар. Именно тази доминация беше причина за безпокойство сред европейските политици след серия кибератаки срещу финансовата инфраструктура. Засега обаче само 8 средни и малки банки от Испания, Германия и Франция са се присъединили към новата европейска система. \r\n ", "date": "2018.11.30", "title": "Правим разплащания за секунди в цяла Европа"}
{"url": "https://www.standartnews.com/svyat/sashch-kanada-i-meksiko-podpisakha-novoto-trgovsko-sporazumenie-379614.html", "text": "  Американският президент Доналд Тръмп, мексиканският му колега Енрике Пеня Нието и канадският премиер Джъстин Трюдо подписаха ново търговско споразумение между трите страни USMCA. Церемонията бе излъчена на живо от сайта на Белия дом в кулоарите на Г-20 в Буенос Айрес, Аржентина, съобщи money.bg.  Споразумението USMCА (United States-Mexico-Canada Agreement) определя параметрите на най-големия междудържавен търговски блок и замени Северноамериканската зона за свободна търговия (NAFTA). Досегашното споразумение бе предоговорено с нови компромисни условия по настояване на президента на САЩ Доналд Тръмп. \"Споразумението предполага по-всеобхватно сътрудничество, което отговаря на интересите на нашите общества\", заяви президентът на Мексико на церемонията по подписването.  Тръмп отбеляза, че споразумението ще помогне да се предотврати преместването на работни места в чужбина и да се върнат загубените работни места. Той нарече документа исторически, а преговорите за него - \"истинска битка\".  Сега документът трябва да бъде ратифициран от парламентите на трите страни, включително Конгреса на САЩ. \r\n ", "date": "2018.11.30", "title": "САЩ, Канада и Мексико подписаха новото търговско споразумение"}
{"url": "https://www.standartnews.com/kultura/at-the-gates-raztrsvat-sofiya-379546.html", "text": "Шведските титани At The Gates ще свирят за първи път у нас на 3 декември по покана на BGTSC. Мело-дет групата ще разтърси столичния клуб Mixtape 5 в понеделник от 19 часа. At The Gates са едни от основателите на Гьотеборгската метъл сцена и на мелодичния дет метъл като жанр. Групата първоначално е активна от 1990 до 1996. За това време те пуска 4 албума, от които и легендарният Slaughter of the Soul от 1995-а – епохалният запис, с който музикантите се прочуват. Тавата е приета за най-доброто предложение на групата от каталога й и един от най-важните албуми, които оформят и прославят жанра. Заедно с колегите си от In Flames и Dark Tranquillity са смятани за „Големите 3“ на мелодичния дет метъл. Групата не е активна между 1996 и 2007. През периода 2007 – 2008 музикантите се събират за серия изпълнения на живо, след което отново се разделят. През 2011-а те се събират за постоянно -след 19-годишна творческа пауза пускат албума At War with Reality на 28 октомври 2014-а. Последният им албум To Drink from the Night Itself излезе през изминалия май. Българските фенове могат да очакват в понеделник както нови, така и стари парчета от репертоара на At The Gates. Подгряващи групи ще бъдат родните Hecktic и Eufobia, класирала се за фестивала Wacken в Германия.", "date": "2018.11.30", "title": "At The Gates разтърсват София"}
{"url": "https://www.standartnews.com/svyat/zapochva-sreshchata-na-stranite-ot-g-20-v-buenos-ayres-379510.html", "text": "Извънредни мерки за сигурност са въведени в аржентинската столица Буенос Айрес заради започващата среща на Г-20. Лидерите на 19-те най-влиятелни държави и на Европейския съюз се събират, за да обсъждат горещи теми като търговията и климата. За охрана на събитието са мобилизирани повече от 22 хиляди полицаи. Срещата се очертава изключително напрегната заради разрасналия се конфликт между Русия и Украйна. Заради инцидента в Керченския проток, Доналд Тръмп обяви, че отменя планираната двустранна среща с Владимир Путин.", "date": "2018.11.30", "title": "Започва срещата на страните от Г-20 в Буенос Айрес"}
{"url": "https://www.standartnews.com/svyat/merkel-e-bila-na-kosm-ot-razbivane-379531.html", "text": ", след като правителственият самолет излетя от Берлин. Над Холандия обаче и бил забелязан \"безпрецедентен срив на комуникациите\", заради което се наложи той да се върне и да кацне принудително в Кьолн. Резервоарите са били пълни, заради което летищните власти мобилизираха куп пожарни машини, които да посрещнат самолета на пистата. Към настоящия момент е ясно, че след кацането уплашената Ангела Меркел е разговаряла с министъра на отбраната Урсула фон дер Лайен.", "date": "2018.11.30", "title": "Меркел е била на косъм от разбиване"}
{"url": "https://www.standartnews.com/svyat/vtori-den-obiski-v-deutsche-bank-379607.html", "text": "  \r\n  \r\nОбиските в централата и други офиси на Deutsche Bank продължават втори ден. Те се провеждат във връзка с разследване за пране на пари, свързано с т. нар. Панамски досиета, съобщи говорителка на франкфуртската прокуратура, цитирана от БТА. Голям обем материали са прегледани, което означава, че претърсването продължава, уточни прокуратурата, като добави, че са включени и офиси на членове на съвета на директорите. Повече подробности не бяха дадени.  Говорител на Deutsche Bank отказа коментар за продължаващите обиски. Вчера от най-голямата германска банка казаха, че сътрудничат на разследването. Акциите на Deutsche Bank поевтиняват с 3,2% минути след 16 ч. българско време, продължавайки спада си с 3,4 процента от вчера. Книжата на банката са изгубили 48 процента от стойността си от началото на годината, пише investor.bg. Разследва се дейността на два неназовани банкови служители на 46 и 50 години, които, както се твърди, помагали на клиенти на банката да създават офшорни фирми, за да перат пари, съобщи прокуратурата. Оттам допълниха, че разследването може да се разшири. То е съсредоточено върху събития от 2013 до 2018 година. Прокуратурата уточни, че разследването е започнато, след като разследващите са проучили информацията в Панамските досиета, където има милиони документи от панамската правна кантора Mossack Fonseca, изтекли към медиите през април 2016 година, посочва още БТА. Около 170 полицаи, прокурори и данъчни инспектори започнаха обиска вчера, като иззеха писмени документи и документи на електронни носители.  \r\n ", "date": "2018.11.30", "title": "Втори ден обиски в Deutsche Bank "}
{"url": "https://www.standartnews.com/sport/cherno-more-udari-etr-379618.html", "text": "Черно море успя да надвие с 1:0 Етър (Велико Търново) в първи мач от 17-ия кръг на Първа лига. Попадението реализира Радослав Василев секунди след като се появи в игра в средата на втората част. Лошите условия на \"Тича\" и студа във Варна затрудниха двата отбора и срещата не предложи особено много интригуващи мигове. Все пак “моряците” бяха по-активният тима на терена. Освен попадението на два пъти те нацелиха и гредите зад Христо Иванов. \r\nПървата опасност в срещата дойде чак в 25-ата минута. Аристот Ндонгала пробва мерника си, а топката бе закачена от Иванов, за да се отбие в гредата и да излезе извън терена. До края на полувремето обаче това беше и единствената по-интересна ситуация. \r\nВтората част започна със същото мудно темпо. Резултатът бе открит от домакините в 63-ата минута. Мартин Минчев проби по лявото крило и след като се освободи от Иван Скерлев, центрира отлично към Василев, който се бе появил в игра само минута по-рано, и засече кълбото в мрежата. Десетина минути по-късно Жоржиньо напредна през центъра на терена и стреля, но топката рикошира в лявата греда на Иванов преди да излезе в аут. В края на мача гостите погледнаха по-смело към вратата на \"моряците\", но стигнаха едва до един удар на Флорент Боджадж, който бе отразен от  . \r\nТака двата отбора се изравниха по точки в класирането. И двата тима са с по 24 точки и се борят за място в топ 6. В момента Черно море е на място над чертата за горната част на таблицата, докато Етър е седми. \r\n ", "date": "2018.11.30", "title": "Черно море удари Етър"}
{"url": "https://www.standartnews.com/svyat/ukrayna-zabrani-vlizaneto-v-stranata-na-rusnatsi-379537.html", "text": "Граничната служба на Украйна и. Това съобщи шефът на ведомството Петро Цигикал, предаде ТАСС. \r\n\"На ГКПП са въведени засилени мерки за контрол. Към днешна дата е ограничено влизането на чужденци, на първо място граждани на Руската федерация. \r\nЗабранено е да се пускат граждани на Русия на възраст от 16 до 60 години - лица от мъжки пол\", заяви Цигикал на съвещание при президента на Украйна Петро Порошенко.", "date": "2018.11.30", "title": "Украйна забрани влизането в страната на руснаци"}
{"url": "https://www.standartnews.com/svyat/byagstvo-na-poveche-ot-110-zatvornitsi-v-indoneziya-379540.html", "text": "Най-малко 113 затворници са избягали от затвора, намиращ се на индонезийския остров Суматра. Това съобщи агенция Синхуа, цитирана от БГНЕС. Според индонезийското правосъдно министерство бягството се е случило в резултат на бунт в затвора. Затворниците са успели да разбият решетките на прозорците в килиите и да се измъкнат през тях, предаде АФП. Представителят на министерството Аде Кузманто заяви, че са заловени 23 затворници, а търсенето на останалите бегълци продължава. През октомври най-малко хиляда затворници избягаха от три индонезийски затвора след земетресение с магнитуд 7,4 в провинция Централно Сулавеси.", "date": "2018.11.30", "title": "Бягство на повече от 110 затворници в Индонезия"}
{"url": "https://www.standartnews.com/sport/uefa-razsledva-tsska-m-379513.html", "text": "УЕФА започна дисциплинарно производство срещу руския гранд ЦСКА (Москва). Причината са безредиците възникнали се след края на двубоя с \"Виктория\" (Пилзен) от Шампионската лига на 27 ноември. Вторият мач между двата състава в най-престижния европейски клубен турнир се игра на стадион ,,Лужники“ в руската столица и завърши с победа 2:1 за чехите. ,,Дисциплинарното производство бе започнато след края на двубоя от Шампионската лига между ЦСКА Москва и Виктория Пилзен, завършил при резултат 1:2 на 27 ноември в Русия“, съобщиха от Европейската централа. От там поясниха още, че обвиненията срещу руския клуб са за хвърлени предмети и нахлуване на привърженици на терена. Окончателно решение за наказанието на московчани ще бъде взето на 13 декември.", "date": "2018.11.30", "title": "УЕФА разследва ЦСКА (М)"}
{"url": "https://www.standartnews.com/regionalni/namerikha-mrtvi-kucheta-v-smolyan-379569.html", "text": "Бeзcтoпaнcтвeни ĸyчeтa ca нaмepeни мъpтви в Cмoлян, cъoбщиxa oт пoлициятa. След подаден сигнал в районното управление в Смолян полицаите са открили мъртви безстопанствени кучета от различни породи на ул. \"Студенец\" в града.  Причината за смъртта на животните се изяснява, извършен е оглед на местопроизшествието. Образувано е досъдебно производство. Това е поредният случай на убити животни в кв. \"Каптажа\". Вероятно кучетата са били отровени.", "date": "2018.11.30", "title": "Намериха мъртви кучета в Смолян"}
{"url": "https://www.standartnews.com/regionalni/preustroyvat-neobitaemi-sgradi-v-selski-klubove-379571.html", "text": "Стари и необитаеми сгради в селата Жегларци и Коларци са преустроени в селски клубове за разнобразна дейност. Това съобщиха днес от община Тервел.  \r\n Обновяването на постройките е със средства от общинския бюджет и е ствувало над 500 000 лева за двата клуба. \r\nКлубът в Коларци разполага с две зали за  различни културни събития, кухня, сервизно и складово помещение и дворно място.  \r\n С две помещения за масови  културни прояви, , склад и външна тераса разполагат и жителите на Жегларци. При откриването на новите придобивки  жителите от двете села получиха много необходими подаръци зо обзавеждането на клубовете – телевизори, машини за чай и за кафе,сервизи. Детски и женски певчески групи пък превърнаха в радостни събития откриването на клубовете в навечерието на празниците. \r\n ", "date": "2018.11.30", "title": "Преустройват необитаеми сгради   в селски клубове"}
{"url": "https://www.standartnews.com/regionalni/v-bansko-naznachikha-bezrabotni-litsa-s-uvrezhdaniya-379574.html", "text": "Двадесет неактивни и безработни лица бяха назначени в Банско за срок от две години по проект „Обучение и заетост”. Местната администрация е с одобрена кандидатура по програмата, изпълнявана от Агенцията по заетостта. Одобрените кандидати са хора с трайни увреждания, на възраст над 29 годишна възраст, като за период от 2 години, те ще изпълняват длъжността „портиери” на пълен работен ден в обществените сгради и институции в планинската община.", "date": "2018.11.30", "title": "В Банско назначиха безработни лица с увреждания"}
{"url": "https://www.standartnews.com/regionalni/mechkite-v-belitsa-zaspakha-zimniya-si-sn-379580.html", "text": "В парка за танцуващи мечки в Белица вече всички мечки заспаха зимен сън. Скоро паркът ще затвори врати за посетители. Мечокът Рику изкопа бърлогата на мечката Габриела, в която тя спи в момента. Габриела е с три лапи. Едната предна лапа й е била ампутирана в пловдивската зоологическа градина. За Рику също има три свободни изкуствени бърлоги и две естествени. Миналата година само той не спа зимен сън, но сега и него го обори сънят. Мецаните ще спят цяла зима. Паркът ще отвори отново врати за посетитли на 1 април 2019 година.", "date": "2018.11.30", "title": "Мечките в Белица заспаха зимния си сън"}
{"url": "https://www.standartnews.com/svyat/kreml-putin-i-trmp-shche-se-sreshchat-na-krak-379613.html", "text": "Държавният глава на Руската федерация Владимир Путин и американският президент Доналд Тръмп все пак ще проведат среща в кулоарите на тридневния форум на върха в аржентинската столица Буенос Айрес, но тя ще бъде \"на крак\". Това съобщи говорителят на Кремъл Дмитрий Песков пред РИА Новости. \"На крак, разбира се, всички участници ще се засичат така\", уточни Песков.  Тръмп отмени планираните си преговори с Путин, след като се запозна с доклад за инцидента в Керченския пролив.  Кремъл посрещна \"със съжаление\" решението от американска страна да се отмени срещата между двамата президенти. Говорителят на руския лидер Дмитрий Песков увери, че както и преди, Путин остава готов за нови контакти със своя американски колега. Вътрешнополитическата ситуация в САЩ е основната причина за решението на президента Доналд Тръмп да отмени срещата с руския му колега Владимир Путин, която трябваше да се състои в кулоарите на форума на върха на Г-20 в аржентинската столица Буенос Айрес, подчерта на свой ред говорителят на Министерството на външните работи на Руската федерация Мария Захарова. \"Дали именно провокацията на Украйна в Керченския проток е реалният повод за отменянето на срещата? Чухме публично именно такова обяснение и го взехме за сведение\", каза Захарова, цитирана от ТАСС и ДПА, и добави: \"Струва ми се, че отговорите трябва да се търсят във вътрешнополитическата ситуация в САЩ, която е доминираща при вземането на решението\". \"Това, което се случва във Вашингтон, е доста трудно да се анализира, тъй като стратегията на политическите елити се променя там \"всяка минута, всяка секунда\", но в световен мащаб това е трудна борба, която също води до \"усложняване на американските отношения с различни страни\",  добави Захарова. Президентът Владимир Путин кацна на летището в Буенос Айрес с руския лайнер Ил-96 и веднага след това се качи на новата руска лимузина \"Aурус\". Колата бе доставена предварително в Буенос Айрес, предаде vesti.ru. След това той се срещна с колеги от страните от БРИКС (Бразилия, Русия, Индия, Китай, Южна Африка). \r\n ", "date": "2018.11.30", "title": "Кремъл: Путин и Тръмп ще се срещат \"на крак\" "}
{"url": "https://www.standartnews.com/regionalni/razbikha-nelegalna-fabrika-za-tyutyun-v-kubratsko-379582.html", "text": "Нелегална фабрика за тютюн разби полицията в Разград. Акцията започнала в четвъртък, след като униформените открили в автомобила на 30 годишния Е.Ф. от кубратското село Медовене 15 килограма нарязан тютюн, без бандерол. Следите отвели криминалистите в къща в село Каменово, стопанисвана от съпругата на заловения с контрабандната стока мъж. Оказало се че там работи цех за обработка и пакетиране на тютюн. Четирима работници, трима от които доведени в Лудогорието от района на Гоце Делчев и един от родното село на стопанина, приготвяли нелегалната стока за пласмент. Те работели в къщата , без да излизат на открито. Били им създадени условия за хранене и почивка, така че никой да не разбира за тайната фабрика. Задържани са петима от участниците в незаконното производство на акцизни стоки. По искане на районната прокуратура в Кубрат те ще останат в ареста за 72 часа, като е възможно мярката им за неотклонение да бъде изменена в постоянна. Срещу тях вече се води разследване по чл. 234 от НК. Това е вторият удар върху контрабандистите на тютюн в региона през последния месец. В началото на ноември полицията задържа 22 годишен мъж от разградското село Осенец, докато превозвал с автомобила си 30 килограма готов за продан нелегално обработен тютюн, напомнят от пресцентъра на ОД на МВР в Разград.", "date": "2018.11.30", "title": "Разбиха нелегална фабрика за тютюн в кубратско"}
{"url": "https://www.standartnews.com/regionalni/leydis-klub-kyustendil-dari-vip-staya-za-rodilki-379585.html", "text": "Родилното отделение в Кюстендил вече разполага с модерна ВИП стая. Тя бе ремонтирана и оборудвана с помощта на дарение от Лейдис клуб- Кюстендил. “Искам да благодаря на Лейдис клуб за съдействието. Направихме една модерна и изпипана във всяко отношение стая, която да задоволи изискванията на младите майки, разполага и с нова баня. Има две нови анатомични легла, нови матраци и детски легла, телевизор, мини бар. Подът е със специално антибактериално покритие, за което благодарим на г- н Малинов и фирма \"Рила\". Разполагаме с удобства за всяка млада майка, приличащи на домашни, без да се притеснява, че е в болница”, каза пред Дарик началникът на Акушеро- гинекологичното отделение на кюстендилската болница д- р Валери Томов. Той уточни, че документите за всички разходи ще бъдат предадени на Лейдис клуб. Част от дарената сума, която още не е изразходвана, ще бъде използвана за пребоядисване и на другите стаи в Родилно отделение. \r\n  \r\n“Видях стаята и съм много доволна и от изпълнението, и от качеството. Като представител на Лейдис клуб искам да кажа защо решихме да дарим събраните средства от последния ни бал на АГ-отделението. Няма нищо по- високо от хляба и децата. Децата, които са бъдещето на България. Поканихме на Лейдис бала съпричастни хора и сме доволни, че това дарение става на нашата 10- годишнина, която ще празнуваме на 1- ви декември. Благодаря на всички съпричастни, участници в бала и специално на собственика на \"Френдс\" - Станислав Георгиев, който се отказа от парите за кетъринга и ги дари за тази стая за млади майки в болницата”, каза пред Дарик Зорка Златева, която от името на Лейдис клуб провери как е използвано дарението .", "date": "2018.11.30", "title": "Лейдис-клуб Кюстендил дари ВИП-стая за родилки"}
{"url": "https://www.standartnews.com/svyat/sblstsi-mezhdu-politsiyata-i-zhltite-zhiletki-v-bryuksel-379602.html", "text": "Водно оръдие и сълзотворен газ използва полицията в Брюксел срещу протестиращи. Няколко стотици \"жълти жилетки\", събрали се в протест срещу бедността, влязоха в сблъсък с униформените, предаде БТА. Местни медии уточняват от мястото на събитието, че протестиращите първи са проявили агресия, като са замервали служителите по сигурността с камъни, пиратки и димки. Досега са задържани около 60 души - заради носенето на забранени предмети, но и на очила за ски. Мащабът на протеста обаче е скромен, тъй като мнозина от поддръжниците на \"жълтите жилетки\" се въздържаха да пътуват днес до столицата от опасения, че в него може да се намесят анархисти. Говорител на полицията днес съобщи, че премиерът Шарл Мишел е готов да приеме представители на протестиращите. Час по-късно това бе опровергано от кабинета на премиера. Репортери съобщават, че протестиращите се движат из центъра на града сякаш безцелно. В предишните дни бе изяснено, че първоначално един от организаторите на протестите на \"жълтите жилетки\" в страната е поискал разрешение от властите за шествие днес. По-късно той оттегли заявката си, а властите отмениха издаденото разрешение. По силата на закона днешният протест в Брюксел е неразрешен. В различни съобщения в медиите се отбелязва, че протестиращите възразяват не само срещу цената на горивата, както досега, но и срещу ниските доходи, данъчната политика, работата на медиите. \"Жълтите жилетки\" в последните дни станаха повод за саморазправа с телевизионен екип, за задържането на журналист от полицията, за уволнението на дългогодишен политически наблюдател в най-гледаната френскоезична телевизия в страната. Протестиращи са на мнение, че медиите поддържат нездравословно близки отношения с политиците и не отразяват професионално протестите. По-рано тази седмица белгийски медии съобщиха, че протестът на \"жълтите жилетки\" е постигнал целта си и цената на дизела е достигнала равнищата от август. \r\n ", "date": "2018.11.30", "title": "Сблъсъци между полицията и \"жълтите жилетки\" в Брюксел"}
{"url": "https://www.standartnews.com/sport/trenort-na-ludogorets-rezultatt-e-spravedliv-379534.html", "text": "Старши треньорът на \"Лудогорец\" Антони Здравков беше доволен от своя отбор, макар и да изрази съжаление за крайното 1:1 на \"БайАрена\" в Германия в мача от Лига Европа. \"Смятам, че изиграхме един равностоен мач. Имаше добро прегрупиране, движение в двете фази. Момчетата добре се движеха по терена и подсигуряваха . През първото полувреме ни липсваше по-бързото разигравмане и прегрупиране. Опитахме да използваме свободните пространства, но не стана. През второто полувреме нещата се коригираха и се получиха някои неща, което ме кара да мисля, че сме изиграли общо взето добър мач\", каза наставникът. \"Ние сменихме схемата на игра днес, което наложи и промени в състава, като имаме предвид контузени и наказани- ясни преди мача и появили се в последния момент. Но футболистите, които излязоха на терена влязоха с добро желание, с мотивация. Видяхте, че трябваше да направя една смяна, която не исках да я правя, но се наложи Антон Недялков да влезе и да покрие офанзивните хора на противника в тази зона. Така Лукас Саша се придвижи по-напред, а после там влезе и Димо Бакалов. \r\nОчаквахме след гола домакините да тръгнат по-напред, силово в атака и да упражнят преса, което се и получи. Ситуацията, от която вкараха техния гол изглеждаше такава, че не заслужаваха да отбележат. Но после имаха едно положение, което беше по-чисто, така че резултатът е справедлив. Класата на Марселиньо не подлежи на съмнение, тя е доказана. Не само днес показа какво може. Просто когато се налага да влезе, направи го и помогна\", завърши Здравков.", "date": "2018.11.30", "title": "Треньорът на Лудогорец: Резултатът е справедлив"}
{"url": "https://www.standartnews.com/sport/baloteli-mozhe-da-zaigrae-v-sashch-379549.html", "text": "Марио Балотели може да продължи кариерата си САЩ. Супер Марио е получил изгодна оферта от Филаделфия Юниън. Източници разкриват, че за него е предложена сума между 5 и 6,5 млн. долара. Контрактът на Балотели с Ница изтича през идното лятото, а преговори с него не се водят. Преди началото на сезона се очакваше италианецът да премине в Олимпик Марсилия, но сделката се провали. За престоя си в Ница, стартирал през 2016 година, нападателят има 43 гола в 74 мача. Във тима от МЛС се надяват, че с идването на звездата отборът ще се превърне в реален претендент за титлата. Юниън от много време търси доказан реализатор и ръководството на клуба смята, че бившият играч на Интер, Милан, Ливърпул и Манчестър Сити, ще се справи със задачата. Привличането на Балотели обаче ще изисква сериозно финансово усилие от страна на американците.", "date": "2018.11.30", "title": "Балотели може да заиграе в САЩ"}
{"url": "https://www.standartnews.com/sport/rivr-otkazva-da-igrae-na-santiago-bernabeu-379555.html", "text": "След като стана ясно, че втория финал за Копа Либертадорес между Ривър Плейт и Бока Хуниорс ще се играе на \"Сантиаго Бернабеу\", домакините споделиха, че ще настояват по законен ред мачът реванш да се играе на “Монументал”, тъй като първата среща е била на “Ла Бомбонера” (2:2). Вчера бе обявено, че срещата е преместена за 9 декември на мадридския стадион , но “милионерите” ще настояват двубоят да се проведе на техен терен. Също така от клуба реагираха, че ще обжалват наложената от КОНМЕБОЛ санкция за инцидентите в Буенос Айрес на 24 ноември.", "date": "2018.11.30", "title": "Ривър отказва да играе на \"Сантиаго Бернабеу\""}
{"url": "https://www.standartnews.com/sport/berbatov-pokhvali-rabotata-na-balkov-vv-etr-379547.html", "text": "Димитър Бербатов похвали Красимир Балъков за работата му в Етър (Велико Търново). Той посети старата столица за представянето на своята автобиография „По моя начин“. Почти три часа Бербо разказва за себе си, за книгата си и раздаде стотици автографи на феновете си, сред които имаше и много деца. Бившият играч на Манчестър Юнайтед получи специален подарък от председателят на Националния фенклуб на \"червените дяволи\" Емил Йорданов, който му поднесе рисувана за него картина на художника Христо Панев. \"Така се случиха нещата, че никога в кариерата си не съм идвал да играя във Велико Търново. Но сега гледам Етър как се справя заради Краси Балъков и им желая само успехи“, заяви бившият голмайстор във Висшата лига. „Едва ли има нещо, което не е казвано за Балъков. Аз съм играл с него, няма да забравя, че той беше човекът, който ми центрира за гола, който вкарах на Петер Шмайхел. Краси винаги се е държал много добре с абсолютно всички в националния отбор. Продължавам да поддържам контакт с него и когато се видим, винаги ми е готино. Следя изявите му като треньор в момента и се радвам много, желая му успех в треньорската работа“, заяви още Бербатов. „Посрещането ви беше фантастично. Наистина се чувствам поласкан от начина, по който ме посрещнахте и сърдечно ви благодаря!”, завърши той.", "date": "2018.11.30", "title": "Бербатов похвали работата на Балъков в Етър"}
{"url": "https://www.standartnews.com/sport/kamen-zlatkov-s-rekord-v-evropeyskata-kupa-po-ski-379589.html", "text": "Камен Златков с рекорд в Европейската купа Рекордно класиране в кариерата си в Европейската купа постигна днес националът в алпийските ски Камен Златков. На слалома в Леви (Финл) 21-годишният софиянец зае 11-о място с време 1:47,94 мин. В първия манш Камен бе 23-и, а с осмо време във втория завърши на 1,08 сек от победителя Алекс Винатцер (Ит). Втори с 1:47,48 мин е Линус Щрасер (Гер), а трети с 1:47,51 мин е Александър Хорошилов (Рус). Осми на 0,10 сек пред Камен е олимпийския шампион в слалома от Ванкувър 2010 Джулиано Рацоли (Ит). Досега в кариерата си Златков имаше като най-добро представяне в Европейската купа - 19-о място на слалома в Берхтесгаден    (Гер) на 11 март 2018-а година. Общо до момента Камен има вече 5 влизания в първите 30 за Европейската купа. От Леви националът лети утре за Китай, където в Уанглонг (4-7 декември) и после в Тайуу (10-13-и декември) ще кара в 4 гигантски и 4 слалома за Континеталната купа, която с ранга на Европейската купа.", "date": "2018.11.30", "title": "Камен Златков с рекорд в Европейската купа по ски"}
{"url": "https://www.standartnews.com/sport/oshche-spernitsi-za-milan-i-yuventus-v-panagyurishche-379599.html", "text": "Поради силния интерес към Международния детски футболен турнир „Проф. д-р Л. Цоцорков“, ФК „Оборище“, Панагюрище и ФК „Кронос“, Пловдив също се присъединяват, като по този начин детските футболни отбори, които ще участват в турнира стават общо 10. Те ще се изправят заедно с други български клубове срещу школите на Милан и Ювентус. Повече от 150 състезатели, и над 500 гости се очаква да има на мястото на събитието. В рамките на турнира ще гостуват италианските футболни легенди Салваторе Скилачи, Франко Барези, Стефано Еранио, Стефано Такони, Морено Торичели и Диего Фикара. Те ще се изправят в приятелски „Мач на звездите“ срещу изявените бивши български футболисти Георги Иванов – Гонзо, Наско Сираков, Даниел Боримиров, Цанко Цветанов, Йордан Господинов, Асен Караславов, Бончо Генчев, Емил Костадинов, Дончо Донев, Георги Славчев. Приятелският мач ще ознаменува финала и награждаваното на Международния детски футболен турнир, като целта му е да се превърне в традиционен, за да амбицира все повече деца в професионалния и масовия спорт. Турнирът ще покаже, че в една неголяма българска община, каквато е Панагюрище, могат да се реализират проекти на световно ниво. Той ще представи на италианските гости възможностите на спортната зала Арена Асарел за събития от същия ранг. Стадионът в Панагюрище, плувният комплекс в хотел Каменград и Парк Хотел Асарел могат да привлекат много професионални отбори, които да осъществяват подготовките си за състезания в страната ни. През първия ден от турнира ще се играят мачове в групите от 2 полувремена по 20 минути. Входът за първия ден е безплатен, а за втория , когато ще се играят полуфиналите, финалите и „Мача на звездите“, билети се продават на символична стойност от 5 лв., 10 лв. - семеен билет за двама възрастни и 2 деца. Билети за Международния детски футболен турнир се продават в Ивентим за 5 декември 2018 г., а за първия ден каним всички желаещи да го посетят и подкрепят българските участници. Жителите на Панагюрище могат да закупят своите билети на Хотелска Рецепция Каменград Хотел & СПА. Заповядайте на 4 декември 2018 г. от 9.00 до 18.00 ч. и на 5 декември от 9.00 до 20.30 ч. на ул. „Кръстю Гешанов“ в Панагюрище, зала Арена Асарел на 1-ия Международен детски футболен турнир „Проф. Д-р Лъчезар Цоцорков“! Програмата на събитието е изключително интересна!", "date": "2018.11.30", "title": "Още съперници за Милан и Ювентус в Панагюрище"}
{"url": "https://www.standartnews.com/sport/rkovodstvoto-na-levski-glasuva-plno-doverie-km-stoyanovich-379545.html", "text": "Ръководството на Левски гласува пълно доверие на Славиша Стоянович. Колкото до играчите с изтичащи договори от Управителният съвет на \"сините\" съобщиха, че се водят преговори с тях. Така чрез открито писмо, публикувано в официалния уебсайт, от \"Герена\" се противопоставят на \"фалшивите новини\", които бяха провокирани след пораженията от Черно море и (Ботев Враца). \r\n\"На вниманието на цялата \"синя\" общественост. \r\nУважаеми привърженици, обръщаме се към Вас директно и открито в този момент, защото бихме искали да знаете какво се случва в любимия Ви клуб, а в последните седмици и особено дни атаките и фалшивите новини не спират да валят. Сигурни сме, че самите Вие сте наясно къде информацията е отговаря на истината и къде е чисто и просто целенасочена измислица. В никакъв случай не искаме това да звучи като някакво извинение за негативните резултати на терена в последните мачове. Но именно тези загуби подействаха като катализатор за негативни новини, което си е предвидимо последствие. Първо, защото в такава атмосфера се четат и разпространяват светкавично и второ, защото е удобно да се влияе по този начин върху Вас и върху настроението в отбора. \r\nВ този ред на мисли бихме искали да уточним няколко неща, за да не се спекулира и Вие да се чудите това или онова дали е така или не е така. \r\nПърво бихме искали да подчертаем дебело, че старши треньор на отбора е Славиша Стоянович. Той има пълна и безрезервна подкрепа на цялото ръководство на клуба и неговото бъдеще начело на отбора не подлежи на каквото и да е разискване. Фактът, че за малкото време начело на тима г-н Стоянович много бързо разбра философията за игра на Левски, идеята Левски, очевидно не се приема никак добре и натискът върху него да си тръгне е огромен. Затова не приемайте за вярно нито едно твърдение или новина за евентуална смяна на наставника. Това би била откровена лъжа. \r\nДруга \"любима\" тема за гръмки новини са играчите, чиито договори изтичат в края на сезона. След успешно завършилите преговори с  , ръководството на клуба е в преговори и с останалите футболисти в подобна ситуация - Яблонски, Цветкович и Кабрал, което е съвсем нормален процес. Всички играчи с изтичащи договори ясно са запознати с намерението и предложението на клуба към тях. Нищо драматично не се е случило. Съвсем целенасочено обаче се създава изкуствен смут. \r\nКато цяло в последните две години клубът бавно, но сигурно се изправя на краката си. Основата беше поставена, а политиката, която следваме, е дългосрочна, а не от ден до пладне. В една такава подобна стратегия е необходимо време, за да може и отборът, и целият клуб да заработят на пълни обороти.  \r\nСмятаме, че положителното развитие е видно за всички. Обявените промени в ръководството на клуба са именно част от продължаващото развитие в положителна посока. До извършването на тези промени спортен директор няма да се назначава и всички циркулиращи в медиите имена са само жълти новини. \r\nНакрая бихме искали да Ви благодарим за изключителната подкрепа от началото на сезона и пълните трибуни и на \"Герена\" и при гостуванията. \r\nВие сте Левски!\"", "date": "2018.11.30", "title": "Ръководството на Левски гласува пълно доверие към Стоянович"}
{"url": "https://www.standartnews.com/regionalni/kmet-pozdravi-s-praznika-im-khorata-s-uvrezhdaniya-379587.html", "text": "Кметът на Разград доктор Валентин Василев отиде с торта на тържество на хората с увреждания , които в навечерието на 3 декември отбелязаха в ресторант „Лес” международния си празник. Доктор Василев напомни, че Международният ден на хората с увреждания е посветен на онази част от обществото, която среща трудности в ежедневието и се нуждае от нашата подкрепа. Затова община Разград развива и обогатява пакета от социални услуги, които помагат на хората с увреждания да живеят пълноценно, да общуват, да се развиват и да се забавляват. Кметът поздрави солистите и художествените формации, съставени от хора с увруждания, които представят Разград в много фестивали и печелят награди със сценичните си изяви. Той обяви че тортата е неговият символичен подаръ к за всички, които независимо от трудностите намират сили да изяват себе си.", "date": "2018.11.30", "title": "Кмет поздрави с празника им хората с увреждания"}
{"url": "https://www.standartnews.com/regionalni/zaradi-snega-trstenik-ostava-bez-khlyab-379586.html", "text": "Заради натрупания сняг по улиците една от фирмите, която доставя хляб в русенското село Тръстеник, вече втори ден не снабдява магазините, а болни пропускали жизнено важни  процедури. За това са алармирали днес жители на селото в местната телевизия ТВН. Фелдшерът на селото също не бил на работа. Улиците са непочистени, а под снега се е образувала ледена пързалка, която затруднявала, както автомобилите, така и на пешеходците.  \r\n Според местните хора в селото снегорин минавал само по главната улица. Останалите улички са потънали  сняг и особено по-възрастните хора не можели да отидат дори до магазина. \r\n \"Основните улици в селото са почистени и са проходими при зимни условия, само една от фирмите, по неизвестни за нас причини, не доставя хляб в селото\",опонират на недовлството на хората от кметството в Тръстеник. \r\n ", "date": "2018.11.30", "title": "Заради снега Тръстеник остава без хляб"}
{"url": "https://www.standartnews.com/sport/marselino-vkara-gol-100-za-ludogorets-v-evropa-379514.html", "text": "Бразилският плеймейкър на Лудогорец Марселиньо, който вкара попадението за 1:1 срещу Байер (Леверкузен) в Германия, обяви, че е много щастлив от този факт, защото голът е под номер 100 за Лудогорец в Европа. Разградчани достигнаха до тази впечатляваща бройка след само седем сезона в евротурнирите. \r\n“През първите 15 минути те контролираха мача, а ние мислехме много за тактиката. Защитавахме се добре. През второто полувреме влязох да помогна на отбора и вкарах гол. Много съм щастлив от това, но накрая ни изравниха и стана лошо. \r\nНе съм уморен, но вече съм на 34 години и когато има възможност, трябва да си почина. Преди две седмици си говорехме с треньора, че ако тук получа картон, няма да играя срещу Цюрих. А ние искаме да вземем победа срещу тях в последния двубой. \r\nСъжалявам, че не победихме, защото не направихме лош мач. Не уникален, както всички чакат от Лудогорец, но имахме повече шансове от тях. \r\nСлед гола ни пресираха. Нормално е, защото играят вкъщи и са голям отбор, но нямахме късмет и те вкараха за 1:1. \r\nФутболистите на Лудогорец имаме интелект и можем да играем в схема 3-5-2. Днес не победихме, но се получи добре. В тази схема играхме и срещу   преди година. \r\nЩастлив съм, че вкарах стотния гол за Лудогорец в Европа. Това е моята история в клуба. Трябва да продължа така и да вкарвам колкото се може повече, защото това е нещо уникално”, каза Марселиньо по повод юбилейното попадение за разградчани в Европа.", "date": "2018.11.30", "title": "Марселиньо вкара гол №100 за Лудогорец в Европа"}
{"url": "https://www.standartnews.com/sport/mok-zamrazi-podgotovkata-za-boksoviya-turnir-v-tokio-2020-379606.html", "text": "Международният олимпийски комитет (МОК) замрази подготовката за боксовия турнир на Игрите през 2020 г. в Токио и започна разследване срещу управляващото тяло при аматьорите - АИБА, информира БНР.  Заради съмнения в корупция и финансови измами Комитетът може да отнеме правата на АИБА да организира турнира. Президентът на боксовата федерация Гафур Рахимов е свързван с участие в организирана престъпна група според Департамента на финансите към САЩ и въпреки че той отрича, МОК неколкократно изрази своите притеснения. Спортният директор на МОК Кит Макконъл заяви, че квалификационният процес в бокса е \"замразен\" и не се знае дали изобщо ще има турнир. \"Няма да има квалификационни мачове докато тече разследването. Не мисля, че такова нещо се е случвало преди\", отчете Макконъл.  Отношенията между МОК и АИБА се влошиха след Игрите в Рио през 2016 г., когато 36 официални лица, сред които и рефери на мачове, бяха наказани заради обвинения в уреждане на боеве.", "date": "2018.11.30", "title": "МОК замрази подготовката за боксовия турнир в Токио 2020"}
{"url": "https://www.standartnews.com/regionalni/emo-etr-startira-uchilishche-za-koledari-379591.html", "text": "  Част от екипа на ЕМО „Етър” представя „Училище за Коледари” пред ученици от Габрово. Могат да се включат само момчета, каквато е българската традиция. Коледарите са момчета, които след коледуването могат да се женят. \r\n Любомира Иванова, педагог в музея и информаторите Анна Александрова и Елена Минсковска посетиха през тази седмица различни класове от Национална Априловска гимназия, за да разкажат за „Училището за коледари”, което се провежда всяка година през декември в ЕМО „Етър”. \r\n Момчетата се обучават в продължение на няколко седмици, след което правят генерална репетиция – обикновено на Игнажден. \r\n На 26 декември участниците в „Училището за коледари” ще пресъздадат обичая в Етнографски музей на открито „Етър”.", "date": "2018.11.30", "title": "ЕМО \"Етър\" стартира \"Училище за коледари\""}
{"url": "https://www.standartnews.com/regionalni/dobrovoltsi-pomagat-na-plevenchani-v-nuzhda-379597.html", "text": "Акция за помощ и подкрепа на плевенчани, изпаднали в нужда, започнаха от фейсбук групата „Доброволци за Плевен”. Идеята е да се събират всеки ден хранителни продукти и такива от първа нужда, които след това да бъдат предоставяни на хора в неравностойно положение. „Искало ли Ви се е да помогнете на някого? Сега имате възможност, докато пазарувате за Вас да го направите.”, казват организаторите на акцията. В някои магазини вече са поставени кашони с надписи на кампанията „Подай ръка, направи добро”, където всеки може да сложи закупена от него храна или тоалетни принадлежности. Пари не се събират. Събраните провизии се сортират и възможно в най-кратко време се предоставят на човек в нужда като всичко се записва. От „Доброволци за Плевен” са провели и среща с кмета Георг Спартански, който им е предоставил списък с хора в неравностойно положение, за да бъдат улеснени в достигането си до нуждаещите.", "date": "2018.11.30", "title": "Доброволци помагат на плевенчани в нужда"}
{"url": "https://www.standartnews.com/regionalni/mladi-chervenokrsttsi-ot-momchilgrad-s-antispin-kampaniya-379609.html", "text": "Антиспин кампания проведоха в Момчилград ученици от Младежката организация на БЧК към професионалната гимназия по хранително-вкусова промишленост. Акцията си младите червеноскръсци започнаха от сградата на община Момчилград, където се срещнаха с кмета Сунай Хасан. \r\nПо-късно доброволците проведоха разяснителна кампания, като изнесоха лекции в училищата и раздаваха информационни материали Поводът за акцията е Световният ден за борба със СПИН , който ежегодно се отбелязва на 1 декември и е посветен на повишаване осведомеността за СПИН-пандемията, причинена от разпространяването на вируса ХИВ.", "date": "2018.11.30", "title": "Млади червенокръстци от Момчилград с антиспин кампания"}
{"url": "https://www.standartnews.com/regionalni/mrazoteka-sbira-malki-i-golemi-v-shumen-379610.html", "text": " Ледена пързалка  ще радва и тази зима малки и големи в Шумен. Тя е 420 кв. м, разположена върху мултифункционално игрищ в парк „Студентски, с естествен лед от 10 см, има и трибуна за зрители с 90 места“, представи днес ледения парк в ефира на Радио Шумен мениджърът Константин Димитров. Първото голяма събитие, което ще събъре любителите на ледените спортове е наречено \"Мразотека\". В перспектива организаторите искат да привлекат деца, които имат желание да упражняват фигурно пързаляне и балет на лед и постепенно да създадат детска школа. Имало идея и за създаване на  аматьорски клуб за хокей на лед.  Ледената пързалка разполага с кънки под наем, но всеки можел да ползва и свои. Трима инструктори пък ще помагат на начинаещите на деца и възрастни да се пързалят. \r\nПързалката ще функционипа до края на март догодина. Ще работи всеки ден от 10 до 22 ч Официалното откриване е утре привечер.", "date": "2018.11.30", "title": "Мразотека събира малки и големи в Шумен"}
{"url": "https://www.standartnews.com/regionalni/v-ardino-obyavikha-konkurs-za-nay-khubava-survachka-379605.html", "text": "С конкурс за най–хубава сурвачка започват проявите от общинската програма на Ардино по случай Коледните и Новогодишните празници. В надпреварата могат да участват деца и ученици от 6 до 18-годишна възраст. Условието е сурвачките да бъдат изработени от естествени материали. За конкурса могат да бъдат изработени и поздравителни картички. Крайният срок за представяне на творбите е 12-ти декември – Спиридоновден – празникът на занаятите . Изложба–базар с най–хубавите сурвачки и картички ще бъде открита ден преди Игнажден в залата на детския комплекс. Тогава ще бъдат наградени и талантливите малки майстори.", "date": "2018.11.30", "title": "В Ардино обявиха конкурс за най-хубава сурвачка"}
{"url": "https://www.standartnews.com/regionalni/gabrovski-proekt-s-nagrada-ot-es-379592.html", "text": "Проектът на община Габрово „Приеми ме на село“ получи наградата за превенция на наркотиците за 2018 г. на групата „Помпиду“ на Съвета на Европа за сътрудничество в борбата срещу злоупотребата и незаконния трафик на дрога.това съобщиха от общинската администрация. Габровският проект е  бил отличен от 7-членно младежко жури заедно с още два проекта от Гърция и Турция в конкуренцията на 18 кандидати. Той е модел за универсална превенция чрез иновативен подход - събиране на  възрастни хора и младежи , които живеят и работят заедно на село. \r\n През 2013 г.е създадено първото приемно село – Новаковци, приело първите 10 младежи със зависимости. С всяка година интересът се увеличавал и досега 320 младежи от страната и чужбина са били част от инициативата.  Плакетът, дипломата и чек за 5 000 евро са били връчени на габровката Вероника Йосифова, автор на идеята и доброволец в Младежкия съвет по наркотични вещества, по време на 17-ата министерска конференция на групата „Помпиду“. в норвежкия град Ставангер.  \r\n „Вярвам, че едно от най-важните неща за изграждането на света е общуването между хората. Като доброволец знам, че един от основните фактори за рисковото поведение на младите хора е липсата на адекватна ценностна система, на социални модели за подражание и на принадлежност към общност\" – казва Вероника  по време на награждаването.  \r\nСредствата от тазгодишната награда ще подкрепят изпълнението на дейностите през 2019 г. \r\n ", "date": "2018.11.30", "title": "Габровски проект с награда от ЕС"}
{"url": "https://www.standartnews.com/regionalni/sdyat-starozagorets-za-ubiystvo-na-kuche-379601.html", "text": "Старозагорец, на 56-години,ще бъде съден за убийство на куче.Обвиняемият бил на терасата на жилището си в областния град и оттам стрелял с въздушната пушка по безпризорно куче, съобщи за любопитното дело днес електронинят сайт stz2. Песът бил ранен в задните лапи, опитал се да се изправи и да избяга от мястото, но безуспешно. Свидетели на инцидента, който е станал миналата година, се опитали да помогнат  на раненото животно. Обадили се в полицията и откарали страдащото куче във ветеринарна клиника. Въпреки усилията на ветеринарите протреляното куче е починало. При направената аутопсия от трупа му били извадени 4 броя сачми.  \r\n По образуваното съдебно дело вече са били извършени разпити на свидетелии иззети са веществени доказателства.Приети са били заключенията от назначените експертизи. \r\n ", "date": "2018.11.30", "title": "Съдят старозагорец за убийство на куче"}
{"url": "https://www.standartnews.com/biznes/prognoza-po-niski-tseni-na-gorivata-za-nova-godina-379518.html", "text": "Цените на горивата не са паднали заради протестите, а заради цените на суровия петрол - това коментира шефът на Петролната и газовата асоциация Валентин Златев. Вчера той за пръв път след началото на недоволството обяви публично, че разбира протестиращите, но цените случайно са паднали толкова рязко в последно време. Какви са прогнозите оттук нататък, след протестите, след спада на цените - сега Велина Сашева ще ни каже с нейния събеседник - изпълнителният директор на Петролната асоциация Андрей Делчев. Как стана така, че цените на горивата спаднаха с около 30 стотинки за литър бензин и с около 15-20 стотинки за литър дизел? Суровият петрол поевтиня, респективно цените на дизела и бензина ги последваха, тоест това е чисто пазарно поведение на горивата, което няма нищо общо с протестите. Съчувстваме на всички тези, които излизат и изразяват общественото и социалното си недоволство, но истината е, че ако петролът вървеше нагоре, то и цените по бензиностанциите щяха да вървят нагоре. Тоест тези цени, които в последните 2-3 седмици са поставени по бензиностанциите, не са резултат от протестите. Обикновено цените на горивата „закъсняват” с няколко дни спрямо цените на суровия петрол – и когато цената се увеличава, и когато намалява. Делчев даде пример, че при цена на дизела от 2,34 лв/л, себестойността на горивото е 2,29 лева, а печалбата на производителите е 0,04 лв./л. Той обаче обясни, че при големи обороти производители и търговци могат да си осигурят добра печалба. Производителите казват, че при сегашните нива на акцизите и ДДС, търговци, които продават гориво на цена от 1,80 лв./л, би трябвало да работят на загуба, освен ако не са в сивия сектор.  Делчев прогнозира, че ако тенденцията за поевтиняване на петрола се запази, ще посрещнем Нова година с още по-ниски цени.", "date": "2018.11.30", "title": "ПРОГНОЗА: По-ниски цени на горивата за Нова година"}
{"url": "https://www.standartnews.com/chudesata_na_balgariya/v-petbchniya-standart-tsyala-kazashka-flotiliya-na-morskoto-ni-dno-379590.html", "text": "\r\n\"Корабът на Марко Поло\" и пиратски гемии лежат почти непокътнати край бреговете ни  Дълбините на морето край България е може най-големият подводен музей в света. Поредното доказателство стана откритият на 1110 метра под водата огромен търговски кораб от ХІV век, чиято конструкция се счита за прототип на този на Марко Поло. Вероятно става въпрос за италианска търговска гемия от Генуа от около 1300 г., от типа, който е използвал прочутият мореплавател. Въпреки, че железните крепителни планки са паднали на морското дъно, платформата на кърмата е запазена. Нейните кормила са непокътнати. Всичко това стана ясно на пресконференция в Националния археологически музей, където бяха представени резултатите от Black Sea MAP, най-големият и най-високотехнологичен проект за подводна археология, реализиран в света досега. Той продължи три години и приключи в края на това лято и е сто процента успешен, твърдят специалисти. Никога досега българската акватория на Черно море не е изследвана в толкова голям мащаб. С помощта на най-модерни технологии, използвани досега само за индустриални цели, проектът Black Sea Maritime Archaeology Project (Black Sea MAP) е изследвал над 2000 квадратни метра от морското дъно.  Проучени са 65 корабокрушения от всички исторически епохи  лежащи на дълбочини между 80 и 2100 м., потънали преди векове. Откритията \r\nпоставиха България на картата на морските изследвания, категорични са учените. Малко и изключително редки са подобен тип находки, и те не могат да бъдат намерени на други места, каза директорът на Центъра за подводна археология в Созопол д-р Калин Димитров. Според него причината за това е в аноксидните (безкислородни) и солени води на Черно море,  които предотвратяват разпадането на дървения материал на древните кораби.  \r\nНякои от древните гемии са потънали, когато Византийската империя е била в разцвета си преди 1000 години, а някои са от по-новите османски времена. А някои са потънали през 13-ти век, когато Марко Поло е търгувал в целия свят. Повечето други останки от тези периоди са били открити в много по-плитки води, където са разядени до скелет. \r\nНай-старинните плавателни съдове, открити от експедицията, са от античността. Единият е най-вероятно от времето на гръцката колонизация от 4-5 век преди н.е. Другият е от римското присъствие по нашите земи от около I -II в. н.е от флотата на императорите Траян или Адриан. Толкова добре е запазен, че на първите снимки учените го приемат за съвременен. Скоро след това намират и с 400 години по-стар, полегнал на единия си борд търговски кораб, напомнящ рисунките по керамичните вази от класическа Гърция.  Проф. Адамс и колегите му предполагат, че може би е бил пиратски  Идентичен пиратски кораб е изобразен върху съд от епохата в Британския музей. Изследователите открили и потънала при буря ескадра от 15-16 еднакви лодки. За тях се смята, че са били казашка флотилия, каквито често предприемали набези срещу османските кораби през ХVІІІ век. Най-късните открити корабокрушения са от 19 век.  \r\nДнес няма как да бъдат извадени тези кораби, категорични за изследователите. \"Те почти нямат механична здравина. Ако искате да извадите някои, трябва да стане парче по парче. От гледна точка на културното наследство, е по-добре корабите да останат там, където са\", твърди директорът на центъра за морска археология в Саутхемптън проф. Джон Адамс. \r\nИнтересни открития за вулканична дейност са открити на дъното на морето. Проф. Адамс каза, че при изследванията са взети сондажни проби, които учените наричат ядки, и те са били изследвани в Университета Саутхемптън. Сред откритията са вулканични материали от два периода. Има вулканично изригване от преди 22 500 години, както и по-късно от 3500 години. Според проф. Адамс второто изригване е предизвикало срива на минойската цивилизация. \"Не очаквахме да намерим информация за изригването толкова далеч на север\", коментира той.   \r\nИма доказателства че нивото на Черно море  е било със 110 метра по-ниско отколкото е днес а бреговете му са се намирали на 70-80 км навътре от сегашния бряг, твърдят учените. В изследването обаче не са намерени доказателства за катастрофално заливане на Черно море, категорични са специалистите. \r\nВ рамките на експедицията бяха открити и уникални бактерии, които живеят в суровата безкислородна среда на дъното на Черно море. \r\n\"Преди 10-15 години една от големите сензации на биологията беше, че бяха открити бактерии в Тихия океан, които имат изцяло различен метаболизъм на изхранване без кислород. Те се изхранват от сярата на вулканичните изригвания на дъното на морето. Това е образец как би изглеждал животът на друга планета, на която няма кислород\", заяви Калин Димитров. \r\nДо няколко седмици в столичния Музейко гостите ще разглеждат корабите, открити край Созопол, с очила за виртуална реалност. Доц. Людмил Вагалински посочи, че има идея да се създаде музей за морска история и археология. В него може да се представи с компютърни технологии, виртуална реалност и артефакти историята на морето. Една от идеите е това да стане на остров свети Кирик, където някога е имало военноморска база и сградите са в добро състояние. \"Този имот е прехвърлен на Министерство на културата именно с цел създаване на морски музей. Въпрос на друг проект е за набиране на средства за създаването на този музей\", категоричен е Калин Димитров.  ", "date": "2018.11.30", "title": "В ПЕТЪЧНИЯ СТАНДАРТ: Цяла казашка флотилия на морското ни дъно "}
{"url": "https://www.standartnews.com/biznes/benzinostantsiite-gubyat-24-27-st-na-litr-benzin-379562.html", "text": "В Българската петролна и газова асоциация сме изчислили, че разходите за продажба на горива по бензиностанции са между 24 и 27 стотинки на литър гориво и не знам защо Веселин Марешки твърди, че тези разходи са между 3 и 7 стотинки на литър. Това каза Валентин Златев, председател на БПГА, по време на работна среща на Българската петролна и газова асоциация в Стара Загора. По наши данни за продажбата на един литър гориво плащаме между 6 и 8 стотинки за амортизации, осем стотинки за заплати, 6 стотинки разходи за бензиностанциите; 3 - 4 стотинки транспортни разходи и по една стотинка за нефтобазите, посочи Златев. Бих искал да знам как фирмите на Веселин Марешки успяват да вместят тези разходи в рамките на 3 - 7 стотинки, че и да му остане една печалба от литър гориво. Нашите бензиностанции работят средно с 14 души персонал, нека неговите да са с по пет души и разходите му за труд да са четири стотинки на литър, но и тогава сметката не излиза, посочи още Валентин Златев. Ако Марешки доставя горива на по-ниски цени ние сме готови да ползваме същите доставчици, каза Златев.", "date": "2018.11.30", "title": "Бензиностанциите губят 24-27 ст. на литър бензин"}
{"url": "https://www.standartnews.com/biznes/v-petbchniya-standart-azovskata-burya-udari-biznesa-ni-379570.html", "text": "Военноморският сблъсък в Керченския пролив, който нагорещи до червено напрежението между Русия и Украйна, отново постави България между наковалнята и чука на Великите сили. Докато Киев и Москва се обвиняват взаимно в провокации, а целият свят гадае как Западът ще реши да наказва Русия, у нас бизнесът вече понесе първите щети от разменените шамари край Азовско море. Въведеното от Украйна военно положение вече сериозно се отразява на българо-руските търговски отношения и конкретно на транспортните ни връзки. Няколкостотин български камиона са блокирани на територията на Русия и не могат да се завърнат у нас. Това съобщи за \"Стандарт\" Георги Минчев, председател на УС на Българо-руската търговско промишлена палата. Тировете са минали през Украйна и са разтоварили българските стоки в Русия, но на обратния път срещат съвършено нов военновременен режим на пропускане през границата. още- четете във вестник \"Стандарт\"", "date": "2018.11.30", "title": "В ПЕТЪЧНИЯ СТАНДАРТ: Азовската буря  удари бизнеса ни"}
{"url": "https://www.standartnews.com/regionalni/snegorin-premaza-vodacha-si-379611.html", "text": "Служител на снегопочистваща фирма, на 59-години е  починал по време на работа, информираха днес от Областната дирекция на МВР – Търговище.  \r\n Инцидентът е станал около 6 ч. тази сутрин по третокласен път, на 1 км преди поповското село Ломци. Водачът на снегорина го  спрял за проверка на опесъчителя. Машината обаче потеглила по наклона и го прегазила фатално. Пострадалият е бил откаран в МБАЛ-Търговище, където по-късно е починал.  \r\nПо случая е образувано досъдебно производство \r\n ", "date": "2018.11.30", "title": "Снегорин премаза водача си"}
{"url": "https://www.standartnews.com/biznes/ns-podkrepi-promenite-v-energiynata-strategiya-379553.html", "text": "Парламентът подкрепи промени в енергийната стратегия, според които България ще предоговори ангажиментите си с „Газпром” за доставка на газ през новостроящата се тръба на „Турски поток”. Предвижда се Русия да спре да подава синьо гориво през тръбопровода, който минава през Украйна, и до 2020 г. да го пренасочи през България. Дотогава обаче България трябва да изгради инфраструктура, по която горивото да може да стигне у нас. Този месец изданието „Комерсант” публикува информация, според която компанията „Газпром” е потвърдила окончателно избора си, а именно европейското трасе на „Турски поток” да се припокрива с маршрута на спрения „Южен поток”.", "date": "2018.11.30", "title": "НС подкрепи промените в енергийната стратегия"}
{"url": "https://www.standartnews.com/biznes/pet-trika-s-koito-da-spestite-pari-tazi-koleda-379595.html", "text": "Остават броени седмици до Коледа и скоро ще започне празничното пазаруване. Време, в което се улисваме с харчовете в стремежа си да купим идеалните подаръци за своите близки. Има обаче няколко трика, които могат да ви помогнат да спестите пари, да разпределите правилно средствата, предназначени за подаръци и почивка, и практично да напазарувате за всички. Ако ги приложите, можем да ви уверим, че след коледните и новогодишни празници няма да броите дните до заплатата през януари, нито семейният ви бюджет ще е претърпял погром. Може да ви звучи тривиално, но наистина помага. В списъка освен имената на вашите близки и приятели, включете и максималната сума, която сте готови да отделите за всеки. Помислете добре, какво може да подарите, колкото се може по-рано. Така, имате шанс да напазарувате от „Черния петък”, който традиционно се провежда последната седмица на ноември или от друга предколедна разпродажба и да спестите пари. Освен това, доставката ще е в нормални срокове и няма да има оскъпяване, а вие ще сте спокойни, че подаръкът ще дойде навреме. Запишете разходите, които планирате да направите по празниците в бюджета си. Ако направите тази стъпка по-рано и прецените, че финансово трудно ще се справите – отделяйте малка сума, когато получите заплатата си всеки месец. Така ще имате нещо като фонд „Празници”, който по Коледа и Нова година ще ви осигури спокойното им посрещане. Можете да откриете депозит, в който да съхранявате и увеличавате парите за празниците. Уверете се, че ще ви е по-лесно да внасяте парите в депозита, отколкотo да ги теглите. Така ще си сложите „спирачка” да не посягате към тези средства в различни ситуации. Отдавна кредитните карти са се превърнали в разумен начин да си осигурим финансово спокойствие. При револвиращите кредитни карти картодържателите имат възможност да внасят минимална погасителна вноска като разполагат с гратисен период. Това е периодът от време, през който клиентът, заплащайки натрупаните задължения, е освободен от лихва върху тях. За повечето кредитните карти, издавани в страната, гратисният период е около месец – месец и половина. Дайнърс клуб България АД, част от Fibank, например представиха в края на септември ново поколение кредитни карти Еvolve, чиито гратисен период е до 45 дни. Хубавото е, че такъв тип карта ви дават възможност да пазарувате спокойно, без да се притеснявате за лихвата и дори да печелите пари при всяка покупка. Причината е, че револвиращата карта дава предимството отново да се използва вече погасената част от кредитния лимит. Освен това новият продукт е включен в cashback програмата на Дайнърс клуб България, която позволява възстановяване на 1% от реализирания оборот при търговци. При картите Evolve притежателите на продукта получават редица привилегии като: възможност за безплатен достъп и консумация в над 850 летищни салона в цял свят, включване във всички наградни програми, включително и Priceless програмата на Mastercard® за помощ при организиране на пътувания и резервации чрез Concierge програма, безплатна застраховка при пътуване в чужбина и множество регионални и международни програми за отстъпки. Улеснението идва и от това, че една карта ви дава двойно повече възможности, съчетаваща в себе си предимствата на две финансови системи – Diners Club International и Mastercard. Картата се издава безплатно от Дайнърс клуб България и позволява безконтактни плащания в търговски обекти в България и чужбина, както и сигурност на плащанията в интернет чрез използване на еднократна 3D парола. Времето е пари. Освен, че можете да се възползвате от предколедни намаления у нас и по света, удачно ще бъде и да резервирате евентуални почивки около празниците няколко месеца по-рано. Така няма да останете неприятно изненадани, че няма места за желаната дестинация, а и ще ви излезе доста по-евтино. Тук ще ви дадем и още една хрумка, която може да се окаже полезна за портфейла ви. Може да си купите ядки, сладки, алкохолни и безалкохолни напитки за празничните вечери преди декември, защото традиционно тези стоки поскъпват преди празниците, а в крайна сметка консумацията им може да бъде отложена във времето. Ако не сте го правили досега, може да ви се стори забавно и ще се учудите колко неочаквани средства ще влязат в джоба ви. За целта обаче е добре да направите разчистване у дома, да снимате ненужните си вещи, като неизползвани подаръци или веднъж прочетени книги, маса, която не ви влиза в употреба, колело, на което не сте се качвали и т.н. и да ги качите в сайт за онлайн пазаруване. Така не само ще се отървете от ненужните вещи, но ще се сдобиете с повече средства за подаръци и празненство.", "date": "2018.11.30", "title": "Пет трика, с които да спестите пари тази Коледа!"}
{"url": "https://www.standartnews.com/mneniya/dukhovnikova-mzht-mi-smyata-za-obidni-aktorskite-zaplati-u-nas-379578.html", "text": "============================== \r\n- За разлика от много други професии актьорското майсторство не е работа, за която можеш да спреш да мислиш - за някоя роля, представление или филм, веднага, след като приключи репетицията, снимачния ден или се спусне завесата след края на спектакъла. И именно това е по-особеното и дори по-изморителното на нашата професия, особено когато си в процес на създаване на нещо ново - нова роля в нов спектакъл или в нов филм. Каквото и да правиш през целия ден - на улицата, вкъщи, а особено тежко е когато си легнеш и докато заспиш - случвало се е понякога да заспивам чак призори - непрекъснато си мислиш: какво се е случило по време на репетиция или на снимки, за това, което трябва да се случи, какъв трябва да е образът, който изграждаш и пр. Така че  В този смисъл ние непрекъснато сме си в някаква пиеса или филм. \r\nНо това пък далеч не значи, че като свърши, например, \"Лисичета\", аз продължавам да си бъда Регина, някаква луда, амбицирана за пари жена, която убива дори собствения си мъж! Това е патологичен образ, така че много бързо се излиза от такава роля, но не винаги е така. По-скоро артистът е обсебен от новите роли, които изгражда, отколкото от тези, които вече играе. \r\n- Не, не се държиш като човека, когото си играл, след като свърши спектакълът. Напротив, дори ми се струва, че аз изобщо не играя вкъщи или сред приятелите. Понякога обаче се случва приятелите да ме молят: \"Изиграй нещо\" или \"Разсмей ни с нещо\", а това е последното нещо, от което има нужда един актьор. \r\n- Да, случвало се е, но винаги - съвсем съзнателно, нарочно и откровено. Обикновено хората, които имат потребност да играят, са тези, на които това им липсва или които така се мъчат да компенсират някакви неща, докато ние, артистите, толкова много играем, до гуша ни е дошло, така че във всеки момент, в който имаме възможност да не играем - не го правим. \r\nВ този смисъл, да се върна на първия въпрос - как живея извън театъра: докато преди много обичах нощния живот, напоследък особено обичам съвсем тихо и спокойно да живея и да се срещам само с хора, които не ме натоварват, за да мога да си почивам, вътрешно да заредя. \r\n- Много обичаме да си говорим за нещата, които се случват в България.  не обсъждаме новините - това е доста досадно. Той е доста запален по история и особено по историята на България от началото на ХХ в., когато страната ни е била една от най-европейските. \r\n- Често си говорим за онази епоха, сравнявайки я с това, което се случва днес около нас. Говорим си за децата, за нас си. Но ние не живеем много стандартно и битови теми в разговорите ни почти не присъстват. Обсъждаме сериалите, а ние много обичаме да гледаме европейски сериали, проблеми, които имаме. \r\n- Преди много се карахме, за всичко можехме да се скараме - ей така, от въздуха, без да разберем дори защо се караме, мисля дори, че  Сега вече така сме свикнали един с друг, че много по-трудно може да ни се случи да се скараме. \r\n- Не. Но на съпруга ми му е много странно заплащането в моята професия, особено когато играеш в Народния театър, снимаш много филми и сериали. Той много се обижда и не може да приеме, че това е ситуацията в България. Даже понякога сме се карали на тази тема. Той е искал, примерно, да откажа дадена роля, а пък аз съм му казвала, че все пак това е моята професия и че не мога да го направя. Случвало се е дори да ми предложи да ми даде парите, които са ми предлагали за да играя дадена роля, за да не приема такова обидно заплащане, което на свой ред пък мене много ме обижда. \r\nА иначе, когато сме имали някакви финансови затруднения, много лесно сме намирали начин от кое временно да се лишим, за да се справим. \r\n- Неговият бизнес е много труден. И въобще - на нас като семейство ни е много трудно. Всъщност ние сме едно истинско семейство от средната класа. Нито сме наследили някакви имоти, никой нищо не ни е подарил и не разчитаме абсолютно на никого. Всичко, което сме постигнали, се държи на нашите усилия и не се оплакваме, защото имаме силите и уменията да се борим и успяваме. \r\n- Именно. Той е имал предложения да работи за силни хора, но винаги е отказвал именно заради това, заради което пък аз много го уважавам! \r\n- Конкретно за бизнеса на Стефан се налага да ползваме кредити и други банкови услуги. Като цяло семейството ни ползва услугите на Банка Пиреос, от които сме изключително доволни. Лично аз съм възхитена от това, дори бих казала - прекрасно отношение, което служителите имат към нас и нашите нужди, при това съобразявайки се с нашия темперамент. Случвало ми се е да нахлувам в офис на банката в едно, меко казано, невъзможно състояние, но  \r\n- Лично аз си мечтая хората около мене да живеят, растат (децата ни), и остаряват (родителите ни, а и ние самите) здрави и при запазване на своето човешко достойнство. Което, осъзнавам, е много голяма мечта. \r\n- Да, защото не всичко зависи от нас. Всичко останало е нормално. Никога нищо не ни е било лесно и не сме свикнали да ни е лесно. Затова, мисля си, че ако сме здрави и достойни хора - бихме могли да се справим и с всичко останало. \r\n- Когато се запознах със съпруга си той не живееше в България. Беше от първата вълна емигранти и се беше установил в Канада, при това - вече доста добре. И преди да вземем решение да живеем заедно аз живях една година при него в Монреал. После преценихме, че ще се пробваме тук и след това никога не сме съжалявали, че сме останали тук. Общо взето за нито едно от решенията, които сме вземали, не сме съжалявали, като цяло никога не гледаме назад, а само в настоящия момент и - напред. \r\nЛично аз възпитавам и децата ни в родолюбие, Стефан - не толкова, даже понякога направо ми се чуди, но за мене това е изключително важно.  ", "date": "2018.11.30", "title": "ДУХОВНИКОВА: Мъжът ми смята за обидни актьорските заплати у нас "}
{"url": "https://www.standartnews.com/biznes/pet-trika-s-koito-da-spestite-pari-po-koleda-379600.html", "text": "Остават броени седмици до Коледа и скоро ще започне празничното пазаруване. Време, в което се улисваме с харчовете в стремежа си да купим идеалните подаръци за своите близки. Има обаче няколко трика, които могат да ви помогнат да спестите пари, да разпределите правилно средствата, предназначени за подаръци и почивка и практично да напазарувате за всички. Ако ги приложите, можем да ви уверим, че след коледните и новогодишни празници няма да броите дните до заплатата през януари, нито семейният ви бюджет ще е претърпял погром. Може да ви звучи тривиално, но наистина помага. В списъка освен имената на вашите близки и приятели, включете и максималната сума, която сте готови да отделите за всеки. Помислете добре какво може да подарите, колкото се може по-рано. Така имате шанс да напазарувате от някоя предколедна разпродажба и да спестите пари. Освен това доставката ще е в нормални срокове и няма да има оскъпяване, а вие ще сте спокойни, че подаръкът ще дойде навреме. Запишете разходите, които планирате да направите по празниците в бюджета си. Ако направите тази стъпка по-рано и прецените, че финансово трудно ще се справите – отделяйте малка сума, когато получите заплатата си всеки месец. Така ще имате нещо като фонд „Празници”, който по Коледа и Нова година ще ви осигури спокойното им посрещане. Можете да откриете депозит, в който да съхранявате и увеличавате парите за празниците. Уверете се, че ще ви е по-лесно да внасяте парите в депозита, отколкотo да ги теглите. Така ще си сложите „спирачка” да не посягате към тези средства в различни ситуации.  Отдавна кредитните карти са се превърнали в разумен начин да си осигурим финансово спокойствие. При револвиращите кредитни карти картодържателите имат възможност да внасят минимална погасителна вноска като разполагат с гратисен период. Това е периодът от време, през който клиентът, заплащайки натрупаните задължения, е освободен от лихва върху тях. За повечето кредитните карти, издавани в страната, гратисният период е около месец – месец и половина.  \r\nДайнърс клуб България АД, част от Fibank, например представиха в края на септември ново поколение кредитни карти Еvolve, чиито гратисен период е до 45 дни. Хубавото е, че такъв тип карта ви дават възможност да пазарувате спокойно, без да се притеснявате за лихвата и дори да печелите пари при всяка покупка. Причината е, че револвиращата карта дава предимството отново да се използва вече погасената част от кредитния лимит. Освен това новият продукт е включен в cashback програмата на Дайнърс клуб България, която позволява възстановяване на 1% от реализирания оборот при търговци.  При картите Evolve притежателите на продукта получават редица привилегии като: възможност за безплатен достъп и консумация в над 850 летищни салона в цял свят, включване във всички наградни програми, включително и Priceless програмата на Mastercard® за помощ при организиране на пътувания и резервации чрез Concierge програма, безплатна застраховка при пътуване в чужбина и множество регионални и международни програми за отстъпки.  \r\nУлеснението идва и от това, че една карта ви дава двойно повече възможности, съчетаваща в себе си предимствата на две финансови системи – Diners Club International и Mastercard. Картата се издава безплатно от Дайнърс клуб България и позволява безконтактни плащания в търговски обекти в България и чужбина, както и сигурност на плащанията в интернет чрез използване на еднократна 3D парола.  Времето е пари. Освен, че можете да се възползвате от предколедни намаления у нас и по света, удачно ще бъде и да резервирате евентуални почивки около празниците няколко месеца по-рано. Така няма да останете неприятно изненадани, че няма места за желаната дестинация, а и ще ви излезе доста по-евтино.  Тук ще ви дадем и още една хрумка, която може да се окаже полезна за портфейла ви. Може да си купите ядки, сладки, алкохолни и безалкохолни напитки за празничните вечери преди декември, защото традиционно тези стоки поскъпват преди празниците, а в крайна сметка консумацията им може да бъде отложена във времето. Ако не сте го правили досега, може да ви се стори забавно и ще се учудите колко неочаквани средства ще влязат в джоба ви. За целта обаче е добре да направите разчистване у дома, да снимате ненужните си вещи, като неизползвани подаръци или веднъж прочетени книги, маса, която не ви влиза в употреба, колело, на което не сте се качвали и т.н. и да ги качите в сайт за онлайн пазаруване. Така не само ще се отървете от ненужните вещи, но ще се сдобиете с повече средства за подаръци и празненство.  \r\n    \r\n ", "date": "2018.11.30", "title": "Пет трика, с които да спестите пари по Коледа"}
{"url": "https://www.standartnews.com/biznes/gazprom-reshi-turski-potok-shche-mine-prez-blgariya-379572.html", "text": "Втората тръба на „Турски поток“ ще мине през България. Това обяви министърът на енергетиката Теменужка Петкова на брифинг в Народното събрание. „Газпром“ пусна официално съобщение, че проява интерес и ще участва в третата обвързваща фаза на пазарния тест, който „Булгарстрансгаз“ ще обяви в началото на декември, свързан с реализацията на проекта за разширение на газопреносната инфраструктура в България“, заяви Петкова. „Европейските регламенти в областта на енергетиката предвиждат много ясно какви правила трябва да бъдат спазени ,за да се изгради инфраструктура в областта на природния газ. Според тях трябва да се проведе пазарен тест, за да се разбере дали е налице сигурност и финансова устойчивост“, каза още тя. Енергийният министър посочи, че втората тръба на „Турски поток“ ще мине през България. „Оттук нататък следва стриктно спазване на европейските правила, за да елиминираме всички грешки от „Южен поток“. Условията, които обяви „Булгарстрансгаз“ в третата обвързваща фаза, ще стане ясно кой резервира капацитет, в какви количества и за колко години“, заяви Петкова.", "date": "2018.11.30", "title": "Газпром реши: Турски поток ще мине през България"}
{"url": "https://www.standartnews.com/biznes/iznost-ni-prez-2018-g-stignal-18-mlrd-evro-379567.html", "text": "България е изнесла стоки и продукти за близо 18 млрд. евро през първите осем месеца на 2018 г. Това  е съобщил заместник-министърът на икономиката Александър Манолев по време на Дискусионен форум на тема: \"Дигитални предизвикателства пред съвременните компании\", съобщиха от министерството. Събитието се организира от Българската-търговско промишлена палата и сдружение Национална бизнес мрежа, а в неговото откриване са участвали Мария Габриел, еврокомисар по цифрова икономика и цифрово общество, Цветан Симеонов, председател на УС на БТПП и Десислава Иванова, председател на УС на сдружението. Няма по-лесен и достъпен инструмент за подкрепа на българския експорт от дигитализирането на малките и средните предприятия и увеличаване на дела на електронната търговия, е казали Александър Манолев. Министерството на икономиката се стреми активно да си партнира с бизнеса и с глобалните лидери в сферата на информационните и комуникационни технологии. Икономическият заместник-министър е дал пример за съвместните обучения организирани с Google в рамките, на които са били обучени над 26 000 души в областта на цифровите умения. Според представената от него статистика за последните 10 години чрез ОП \"Конкурентоспособност\" и ОП \"Иновации и конкурентоспособност\" са инвестирани над 1 млрд. евро в подкрепа на малките и средните предприятия. Голяма част от тези средства са били именно за внедряване на иновации и технологични решения, е казал зам.-министър Манолев. Той обърна внимание и на предимствата, които страната ни има като е акцентирал, че добавената стойност от сектора, обхващащ от компоненти до софтуерни продукти, възлиза на над 1.4 млрд. евро и нараства с 22 на сто през 2016 г. Според Евростат около 65 хил. души работят като специалисти в него, а всяка година над 4 хил. студенти се дипломират в такива специалности в българските висши учебни заведения.", "date": "2018.11.30", "title": "Износът ни през 2018 г. стигнал 18 млрд. евро"}
{"url": "https://www.standartnews.com/biznes/v-petbchniya-standart-shche-spre-li-kerchenskiyat-boy-turski-potok-379581.html", "text": "Проф. Атанас Тасев: Брюксел вече отпусна много средства за хъб \"Балкан\" и за интерконектора с Гърция Богомил Манчев: Енергийните проекти вече не са пряко свързани с Русия Ще се забави ли с една година газопроводът?        ", "date": "2018.11.30", "title": "В ПЕТЪЧНИЯ СТАНДАРТ: Ще спре ли Керченският бой \"Турски поток\"? "}
