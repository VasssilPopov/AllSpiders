{"url": "https://standartnews.com/sport/tri-nashi-kluba-sa-v-top-100-na-uefa-409938.html", "text": "Три български клуба попаднаха в Топ 100 на УЕФА за най-успешните клубове участвали в КЕШ/ШЛ. Това бе обявено днес в сайта на централата. Статистиката включва участията на отборите в най-комерсиалния европейски клубен турнир от 1955-а до 2019-а година. Тя е базирана на спечелени точки (б.а. за победа се дават 2, а за равенство 1). Най-предно класираният български отбор е ЦСКА, който заема 42-ата позиция. „Армейците” са спечелили 98 точки от 98 мача. Трябва да се отбележи, че „червените” изпреварват тимове като Манчестър Сити, ЦСКА Москва, Фенербахче, Спортинг Лисабон, Тотнъм, Севиля, Наполи, Зенит и Фейенорд. Левски е следващият класиран, като „сините” заемат 82-ата позиция в класацията. Те са спечелили 44 точки от 58 мача. На 87-о място е Лудогорец, който е завоювал 39 пункта в 44 двубоя. Но трябва да се отбележи, че това се случи само в осем участия. Безспорният №1 е Реал Мадрид, следван от Байерн (Мюнхен), Барселона, Манчестър (Юнайтед), Ювентус, Милан, Ливърпул, Бенфика, Порто и Аякс. В индивидуалните класации Христо Стоичков е българинът с най-много попадения в турнира. Камата, който е единственият роден играч триумфирал с Шампионската лига, има на сметката си 18 гола. Той ги е реализирал в 37 мача с екипите на ЦСКА и Барселона. След него се нарежда Димитър Бербатов. Нападателят има 15 гола в 62 мача. Трети е Цветан Йончев. Бившият футболист на „армейците” има 11 попадения. След него се нареждат Емил Костадинов, Вандерсон и Марселиньо с по 10 гола.", "date": "2019.12.23", "title": "Три наши клуба са в Топ 100 на УЕФА"}
{"url": "https://standartnews.com/sport/sportist-1-si-poluchi-nagradata-409941.html", "text": "Избраният за Спортист номер 1 на България за 2019 година Владимир Илиев се завърна в България след кръга за Световната купа по биатлон във Франция и говори пред медиите. \r\n \r\n\"Всеки гони първото място и се стреми към световната титла. През тази година вижданията ми са различни, но има два отбора, които превъзхождат всички от гледна точка на екипировка - Норвегия и Франция. Нямаме какво да направим, защото те имат много големи възможности. Показаха, че превъзхождат дори държави като Русия и Германия. За всички други остана да правим анализи и мисля, че през новата година преимуществото няма да бъде такова. Те винаги са измисляли по нещо ново и в момента наистина имат много голяма преднина. Вчера особено всички останали стояха и гледаха. Трябва да минат още две-три купи, но всяко класиране в топ 8 означава много за мен и останалите. Както съм казвал и преди обаче, всеки изстрел може да те изпрати от трето на 20-о място\", започна Илиев. \"Видя се разликата още в Хохфилцен, където времето бе добро, зимно. Сега във Франция си пролича още повече, защото в такива условия ските са ключови. Хубаво е, че съм сред първите от останалите, което говори достатъчно за работата, която вършим с моя екип. Догодина за първи път световното първенство ще бъде преди европейското и това е хубаво. Не че европейското пречеше, но големите отбори си имат първи и втори състави, а ние караме и на двете. Сега ще можем да се подготвим по-добре за световното. То е в Италия, а веднага след него е европейското в Естония. То ще бъде на височина и това ми пасва. Обичам да бъде максимално високо и трудно за бягане, защото това е близко до условията, в които тренираме\", каза световният вицешампион. \r\n \r\n\"До олимпийските игри със сигурност ще остана (през 2022 г. - бел. ред), но след това трудно нещо може да ме убеди да продължа. Засега се чувствам добре и знам къде са ми проблемите. За да се развивам, през следващите две години трябва да усъвършенствам стрелбата ми. Няма накъдето толкова да се развивам иначе\", заяви Илиев, който бе 22-и в спринта на 10 км във Франция, 18-и в преследването на 12.5 км и 20-и в масовия старт на 15 км. \r\n \r\nОтносно самата церемония в четвъртък, Илиев обясни, че не я е гледал: \"Където бяхме, нямах интернет и не следих реакциите. Доволен съм, че спечелих наградата, защото тя ще ми вдъхне увереност и сила. Така и изминалият сезон придобива добър завършек, защото \"Спортист на годината\" е чест за всеки\".", "date": "2019.12.23", "title": "Спортист №1 си получи наградата"}
{"url": "https://standartnews.com/sport/pcheli-napadnakha-futbolisti-po-vreme-na-mach-video-409937.html", "text": "Мачът за Купата на независимостта на Танзания между отборите на Йънг и Иринга Юнайтед бе прекъснат заради нападение на рояк пчели. По време на мача над стадиона преминали огромно количество пчели, които атакували футболистите, съдиите и зрителите. Инцидентът се случил в началото на второто полувреме и участниците били принудени да напуснат терена, за да се укрият от насекомите. След известно време срещата била подновена, а Йънг спечели с 4:0.", "date": "2019.12.23", "title": "Пчели нападнаха футболисти по време на мач (ВИДЕО)"}
{"url": "https://standartnews.com/sport/bez-valo-bratoev-v-olimpiyskata-kvalifikatsiya-409947.html", "text": "Валентин Братоев обяви, че няма да се връща в родината, за да се присъедини в сряда към лагера на мъжкия ни национален отбор по волейбол. Посрещачът обясни пред dsport.bg своите причини да не иска да се подготвя и да бъде част от олимпийската квалификация от 5 до 10 януари в Берлин. Както Вальо, така и брат му Георги, заедно с Николай Николов, не попаднаха в състава на Силвано Пранди за предишната олимпийска квалификация, но влязоха в разширения избор от 28 играчи на селекционера. Предстои обаче да се разбере до часове точният избор от 15 човека на Пранди за лагера в София и турнира в Берлин. Валентин Братоев разказа също за клубния си отбор и как се живее в Катар. „Не, няма да пътувам до България да се присъединя към националния отбор. Получих повиквателна, но няма да мога. Имам няколко травми, от които гледам да се отърва, за да мога да довърша сезона тук. Това е основната причина“. „Силвано Пранди ми изпрати съобщение и ме попита дали имам желание да се включва в националния отбор. Аз като цяла имам такова желание, но наистина имам неща, които трябва да разреша и не ми позволява да бъда пълноценен в това, което върша.  Да довърши това, което е започнал, с хората. Имаше известни търкания. Не е опрял точно до мен. Не съм аз човекът, който ще разрешава проблемите на Силвано. С удоволствие бих помогнал, но с така очерталата се ситуация от миналата година, в моята глава няма смисъл да участвам в националния. За в бъдеще времето ще си покаже“. „Не бих казал, че се чувствам огорчен. Имаше някакви моментни ситуации, но това е нормално, веднъж те взимат, веднъж не. Пранди изрази своето становище спрямо ситуацията, която се случи там. Каза, че спортно технически ние не сме му трябвали. Аз от миналата година не съм се променил, на същото ниво съм. По-скоро не бих свършил работа. Пък и имам някои болежки. Сега ми се открива шанса да поработя физически, за да ги отстраня и да не се повтарят в бъдеще. Тука не са много мачове, но е тежко. Играе се на всеки четири дни, тренира се много и интензивно“. „Има много време до Лигата на нациите догодина. Не се знае. Стискам палци, дано момчетата успеят да се класират на Олимпиада. Ако догодина се чувствам добре и съм здрав, кой знае?“ „Шансовете ни за класиране за Токио не са много големи. Същите шансове са и за останалите отбори. В крайна сметка само един отбор отива. Словения показа волейбол на много добро ниво, Холандия не е слаб отбор в никакъв случай, от нашата черга е. Нищо не е невъзможно, ако момчетата са здрави и нямат проблеми“. „В момента в Доха е слънчево. Липсва ми България. Използвам времето си за физическа подготовка. 9 от 9 победи постигнахме с Ал Араби в първия полусезон. Отборът е традиционно силен, но последните години нищо не е спечелил. Вписах се в катарския ми клуб. Само 1-2 са местни състезатели, всички други са интернационални. Има момчета от Бразилия и поляк. Не мога да седя повече от 5 минути навън, много е топло. Физически съм добре плюс някои болежки, но годинките напредват, нормално. Предстоят ни още девет мача, тук не се играе плейоф, а както във футбола. Накрая теглиш чертата, който има повече победи, той е шампион. За сега нямам загуба и се надявам да успеем да удържим докрай. След това имаме Арабска Купа в Египет, след това Купа на Емира“. „Семейството ми се чувства добре в Катар. Лошото е, че няма много зеленина и децата няма къде да играят. Не говорят още езика и не могат да комуникират с другите деца. Има много българи. За момента е приятна обстановка. Идва Коледа, ще празнуваме, а после продължавам с Ал Араби“, завърши Валентин Братоев.", "date": "2019.12.23", "title": "Без Вальо Братоев в олимпийската квалификация"}
{"url": "https://standartnews.com/sport/deyan-lozev-podpisa-za-3-godini-s-levski-409945.html", "text": "Националът Деян Лозев подписа днес договор с Левски, като контрактът на десния бек е за период от 3 години. Вчера столичани привлякоха национала на България Симеон Славчев. Футболистът, който може да играе и като крило, започва кариерата си в Любимец, след което преминава през Хасково, Дунав, Поморие и Арда, от където идва в Левски. Лозев бе повикан за пръв път в националния отбор на 8 октомври 2019 г.  В официалната страница на клуба, \"сините\" приветстваха новия си играч: \"Левски приветства с „добре дошъл“ Деян Лозев и му пожелава здраве и много успехи със синята фланелка!\"", "date": "2019.12.23", "title": "Деян Лозев подписа за 3 години с Левски"}
{"url": "https://standartnews.com/sport/lasitskene-e-1-v-ruskata-atletika-za-2019-409950.html", "text": "Световната шампионка в скока на височина Мария Ласицкене беше определена за лекоатлетка на Русия за 2019 година. В анкетата  участваха делегатите на конгреса на националната лекоатлетическа федерация, като бяха отчетени и гласовете на феновете в социалните мрежи. Ласицкене спечели 24 състезания през този сезон, в това число титлите на Световния шампионат в Доха, на Европейското първенство в зала в Глазгоу, Световните военни игри в Ухан, както и Диамантената лига. На 20 юни на турнира в Острава тя изравни личното си постижение от 206 сантиметра. Спринтьорът на 110 метра с препятствия Сергей Шубенков пък беше определен за лекоатлет на годината. Шубенков стана шампион на Световните военни игри, спечели две състезания от Диамантената лига, както и сребърни медали на Световния шампионат и на Европейските игри в Минск.", "date": "2019.12.23", "title": "Ласицкене е №1 в руската атлетика за 2019"}
{"url": "https://www.standartnews.com/sport/kde-plashchat-nay-mnogo-v-sporta-409916.html", "text": "Колосите в европейския футбол Барселона, Реал Мадрид и Ювентус плащат най-големите заплати в спорта, сочи глобалното проучване на уебсайта sportingintelligence.com.  Каталунците са начело на списъка със средно по 12.8 милиона долара на играч, но сумата е значително по-малка от миналогодишната от 13.7 милиона, която отново водеше класацията. Барса отново е начело най-вече заради заплатата на Лионел Меси, която възлиза на над 65 милиона долара. Реал Мадрид пък запази второто си място с 11.6 милиона, а Ювентус скочи от девето до трето място с 10.54 милиона. Останалите футболни отбори в топ 20 са Пари Сен Жермен с 12-о място и Манчестър Сити с 13-о. Проучването на sportingintelligence.com включва годишните заплати на футболистите без бонуси за подпис, представяне и други. Отбори от НБА допълват останалите седем позиции в топ 10 и заемат 15 места от челните 20. През 2017-а година Оклахома Сити, Кливланд и Голдън Стейт плащаха най-големите заплати в баскетбола, а през миналата три отбора преминаха границата от 10 милиона долара за заплати годишно. Сега Портланд заема четвърто място в общото класиране с 10.4 милиона долара годишно, Голдън Стейт е пети с 10.28 милиона, а Оклахома Сити е шести с 9.83 милиона. Най-много места в класацията изкачи отборът от Националната футболна лига (НФЛ) Бъфало Билс. Франчайзът в американския футбол скочи от 152-о до 92-о място, а Атланта Фалкънс се придвижи от 123-а до 64-а позиция. Изследването включва 350 отбора от 18 първенства, 12 страни, 8 спорта, 10,070 атлети и 22.6 милиарда в заплати. \r\n1. Барселона (футбол) - 12,284,555 милиона долара \r\n2. Реал Мадрид (футбол) - 11,154,692 \r\n3. Ювентус (футбол) - 10,106,647 \r\n4. Портланд Трайъл Блейзърс (баскетбол) - 10,039,828 \r\n5. Голдън Стейт Уориърс (баскетбол) - 9,921,892 \r\n6. Орландо Меджик (баскетбол) - 9,475,757 \r\n7. Оклахома Сити Тъндър (баскетбол) - 9,432,072 \r\n8. Денвър Нъгетс (баскетбол) - 9,311,943 \r\n9. Маями Хийт (баскетбол) - 9,298,579 \r\n10. Кливланд Кавалиърс (баскетбол) - 9,207,157 \r\n11. Хюстън Рокетс (баскетбол) - 9,160,612 \r\n12. Пари Сен Жермен (футбол) - 8,934,220 \r\n13. Манчестър Сити (футбол) - 8,734,375 \r\n14. ЛА Клипърс (баскетбол) - 8,668,805 \r\n15. Филаделфия 76ърс (баскетбол) - 8,621,800 \r\n16. Вашингтон Уизърдс (баскетбол) - 8,500,330 \r\n17. Детройт Пистънс (баскетбол) - 8,474,594 \r\n18. Шарлът Хорнетс (баскетбол) - 8,282,386 \r\n19. Минесота Тимбъруулвс (баскетбол) - 8,271,517 \r\n20. Милуоки Бъкс (баскетбол) - 8,168,508 \r\n21. Торонто Раптърс (баскетбол) - 8,150,291 \r\n22. Байерн Мюнхен (футбол) - 8,119,896 \r\n23. Бруклин Нетс (баскетбол) - 8,036,324 \r\n24. Далас Маверикс (баскетбол) - 7,916,790 \r\n25. Сан Антонио Спърс (баскетбол) - 7,882,150 \r\n26. Сакраменто Кингс (баскетбол) - 7,876,629 \r\n27. ЛА Лейкърс (баскетбол) - 7,857,738 \r\n28. Финикс Сънс (баскетбол) - 7,827,956 \r\n29. Бостън Селтикс (баскетбол) - 7,806,673 \r\n30. Юта Джаз (баскетбол) - 7,739,041 \r\n31. Ню Орлиънс Пеликанс (баскетбол) - 7,725,070 \r\n32. НЙ Янкийс (бейзбол) - 7,692,199 \r\n33. Манчестър Юнайтед (футбол) - 7,657,000 \r\n34. Атланта Хоукс (баскетбол) - 7,475,199 \r\n35. Индиана Пейсърс (баскетбол) - 7,464,208 \r\n36. Чикаго Булс (баскетбол) - 7,448,034 \r\n37. Мемфис Гризлийс (баскетбол) - 7,091,444 \r\n38. НЙ Никс (баскетбол) - 7,077,811 \r\n39. Атлетико Мадрид (футбол) - 7,039,205 \r\n40. Бостън Селтикс (баскетбол) - 6,955,569 \r\n41. Ливърпул (футбол) - 6,922,000 \r\n42. Чикаго Къбс (бейзбол) - 6,394,536 \r\n43. Хюстън Астрос (бейзбол) - 6,356,051 \r\n44. Арсенал (футбол) - 5,987,800 \r\n45. Челси (футбол) - 5,967,500 \r\n46. Филаделфия Филийс (бейзбол) - 5,853,160 \r\n47. Бомбай Индиънс (крикет) - 5,469,739 \r\n48. Роял Чалънджърс (крикет) - 5,434,399 \r\n49. Кингс ХI (крикет) - 5,338,891 \r\n50. Шенай (крикет) - 5,225,443", "date": "2019.12.23", "title": "Къде плащат най-много в спорта"}
{"url": "https://www.standartnews.com/sport/nash-shchangist-s-3-medala-v-katar-409921.html", "text": "Българският щангист Христо Христов спечели три сребърни медала от силния международен турнир за Купата на Катар. \r\nДен преди Бъдни вечер 18-годишният варненец постигна шест сполучливи опита в категория до 109 кг. В изхвърлянето Христо постигна 184 кг., а в изтласкването - 216 кг., което му отреди общо 400 кг. в двубоя. Така европейският шампион за младежи от тази година завоюва три сребърни медала при мъжете. Турнирът е и олимпийска квалификация за игрите в Токио през 2020 г.", "date": "2019.12.23", "title": "Наш щангист с 3 медала в Катар"}
{"url": "https://www.standartnews.com/sport/lokler-ostava-vv-ferari-409917.html", "text": "Ферари и Шарл Льоклер се обвързаха с договор до 2024 година, пише Gazzetta dello Sport. Според изданието, договорът с 22-годишният пилот е до 2024 година, като заплатата му ще е в рамките на около 9 милиона евро на сезон, което е три пъти повече отколкото през изминалия такъв. Льоклер дебютира в състезанията от Формула 1 през 2018 година в екипа на Заубер, като завърши на 13-о място в крайното класиране. През 2019 година като пилот на Ферари той завърши на 4-о място, но съумя да изпревари съотборника си в Скудерията - Сабастиан Фетел като приключи с 264 точки, а Фетел остана с 240.", "date": "2019.12.23", "title": "Льоклер остава във Ферари"}
{"url": "https://www.standartnews.com/sport/espanol-uvolni-vtori-trenor-za-sezona-409920.html", "text": "Пабло Мачин вече не е треньор на Еспаньол. Днес ръководството на „каталунците” официално обяви новината на клубния си сайт. Причината за раздялата със специалиста е вчерашната загуба с 0:2 от Леганес, което изпрати на дъното в класирането Еспаньол. До момента тимът от Барселона има едва 10 точки от началото на сезона. Ръководството на Еспаньол на няколко пъти застана зад Мачин, но вчерашното поражение от Леганес е преляло чашата. Под негово ръководство в играта на „каталунците” не настъпи промяна и представянето им в Примера дивисион остана разочароващо. Единствената им утеха бе класирането за 1/16-финалите на Лига Европа. В елеминациите Еспаньол ще премери сили с английския Уулвърхемптън. Пабло Мачин се превърна във втория уволнен треньор на тима от началото на сезона. Преди това Давид Гайего бе заменен заради слабия старт на сезона. Тази тенденция се запазва и кампанията се превръща в кошмар за Еспаньол, след като тимът е силно застрашен от изпадане в Сегунда дивисион.", "date": "2019.12.23", "title": "Еспаньол уволни втори треньор за сезона"}
{"url": "https://standartnews.com/sport/neizvesten-norvezhets-specheli-v-alta-badiya-409958.html", "text": "Норвежецът Расмус Виндигщад спечели сензационно първото място на паралелния гигантски слалом в Алта Бадия (Ит). В сърцето но Доломитите 26-годишният викинг победи на финала доказания гигантист Щефан Луиц (Гер). Трети се нареди Роналд Лайтингер (Ав). Той надви в малкия финал Лейф Кристиян Хоген-Нестволд (Нор). България бе представена в състезанието днес от звездата ни Алберт Попов. Аби стартира за първи път в подобен род състезание. Той стартира два пъти в квалификацията в ранния следобед, но въпреки, че не влезе в топ 32 натрупа опит за следващия паралелен гигантски в Шамони през февруари. За успеха Виндигщад взима 45 000 швейцарски франка и още 100 т за световната купа. Досега норвежецът имаше само едно второ място за СК (Кранска гора гигантски слалом през март 2019). След коледните празници мъжете ще карат спускане на 27-и в Бормио. На 28-и също има спускане, а на 29-и е алпийската комбинация пак в Бормио.", "date": "2019.12.23", "title": "Неизвестен норвежец спечели в Алта Бадия"}
{"url": "https://standartnews.com/sport/kde-plashchat-nay-mnogo-v-sporta-409916.html", "text": "Колосите в европейския футбол Барселона, Реал Мадрид и Ювентус плащат най-големите заплати в спорта, сочи глобалното проучване на уебсайта sportingintelligence.com.  Каталунците са начело на списъка със средно по 12.8 милиона долара на играч, но сумата е значително по-малка от миналогодишната от 13.7 милиона, която отново водеше класацията. Барса отново е начело най-вече заради заплатата на Лионел Меси, която възлиза на над 65 милиона долара. Реал Мадрид пък запази второто си място с 11.6 милиона, а Ювентус скочи от девето до трето място с 10.54 милиона. Останалите футболни отбори в топ 20 са Пари Сен Жермен с 12-о място и Манчестър Сити с 13-о. Проучването на sportingintelligence.com включва годишните заплати на футболистите без бонуси за подпис, представяне и други. Отбори от НБА допълват останалите седем позиции в топ 10 и заемат 15 места от челните 20. През 2017-а година Оклахома Сити, Кливланд и Голдън Стейт плащаха най-големите заплати в баскетбола, а през миналата три отбора преминаха границата от 10 милиона долара за заплати годишно. Сега Портланд заема четвърто място в общото класиране с 10.4 милиона долара годишно, Голдън Стейт е пети с 10.28 милиона, а Оклахома Сити е шести с 9.83 милиона. Най-много места в класацията изкачи отборът от Националната футболна лига (НФЛ) Бъфало Билс. Франчайзът в американския футбол скочи от 152-о до 92-о място, а Атланта Фалкънс се придвижи от 123-а до 64-а позиция. Изследването включва 350 отбора от 18 първенства, 12 страни, 8 спорта, 10,070 атлети и 22.6 милиарда в заплати. \r\n1. Барселона (футбол) - 12,284,555 милиона долара \r\n2. Реал Мадрид (футбол) - 11,154,692 \r\n3. Ювентус (футбол) - 10,106,647 \r\n4. Портланд Трайъл Блейзърс (баскетбол) - 10,039,828 \r\n5. Голдън Стейт Уориърс (баскетбол) - 9,921,892 \r\n6. Орландо Меджик (баскетбол) - 9,475,757 \r\n7. Оклахома Сити Тъндър (баскетбол) - 9,432,072 \r\n8. Денвър Нъгетс (баскетбол) - 9,311,943 \r\n9. Маями Хийт (баскетбол) - 9,298,579 \r\n10. Кливланд Кавалиърс (баскетбол) - 9,207,157 \r\n11. Хюстън Рокетс (баскетбол) - 9,160,612 \r\n12. Пари Сен Жермен (футбол) - 8,934,220 \r\n13. Манчестър Сити (футбол) - 8,734,375 \r\n14. ЛА Клипърс (баскетбол) - 8,668,805 \r\n15. Филаделфия 76ърс (баскетбол) - 8,621,800 \r\n16. Вашингтон Уизърдс (баскетбол) - 8,500,330 \r\n17. Детройт Пистънс (баскетбол) - 8,474,594 \r\n18. Шарлът Хорнетс (баскетбол) - 8,282,386 \r\n19. Минесота Тимбъруулвс (баскетбол) - 8,271,517 \r\n20. Милуоки Бъкс (баскетбол) - 8,168,508 \r\n21. Торонто Раптърс (баскетбол) - 8,150,291 \r\n22. Байерн Мюнхен (футбол) - 8,119,896 \r\n23. Бруклин Нетс (баскетбол) - 8,036,324 \r\n24. Далас Маверикс (баскетбол) - 7,916,790 \r\n25. Сан Антонио Спърс (баскетбол) - 7,882,150 \r\n26. Сакраменто Кингс (баскетбол) - 7,876,629 \r\n27. ЛА Лейкърс (баскетбол) - 7,857,738 \r\n28. Финикс Сънс (баскетбол) - 7,827,956 \r\n29. Бостън Селтикс (баскетбол) - 7,806,673 \r\n30. Юта Джаз (баскетбол) - 7,739,041 \r\n31. Ню Орлиънс Пеликанс (баскетбол) - 7,725,070 \r\n32. НЙ Янкийс (бейзбол) - 7,692,199 \r\n33. Манчестър Юнайтед (футбол) - 7,657,000 \r\n34. Атланта Хоукс (баскетбол) - 7,475,199 \r\n35. Индиана Пейсърс (баскетбол) - 7,464,208 \r\n36. Чикаго Булс (баскетбол) - 7,448,034 \r\n37. Мемфис Гризлийс (баскетбол) - 7,091,444 \r\n38. НЙ Никс (баскетбол) - 7,077,811 \r\n39. Атлетико Мадрид (футбол) - 7,039,205 \r\n40. Бостън Селтикс (баскетбол) - 6,955,569 \r\n41. Ливърпул (футбол) - 6,922,000 \r\n42. Чикаго Къбс (бейзбол) - 6,394,536 \r\n43. Хюстън Астрос (бейзбол) - 6,356,051 \r\n44. Арсенал (футбол) - 5,987,800 \r\n45. Челси (футбол) - 5,967,500 \r\n46. Филаделфия Филийс (бейзбол) - 5,853,160 \r\n47. Бомбай Индиънс (крикет) - 5,469,739 \r\n48. Роял Чалънджърс (крикет) - 5,434,399 \r\n49. Кингс ХI (крикет) - 5,338,891 \r\n50. Шенай (крикет) - 5,225,443", "date": "2019.12.23", "title": "Къде плащат най-много в спорта"}
{"url": "https://standartnews.com/sport/frantsuzite-izbrakha-mbape-za-1-409959.html", "text": "Килиан Мбапе говори на редица теми, след като официално бе удостоен с наградата за футболист №1 на Франция за 2019-а година. Мбапе призна какво се случило след идването му в Пари Сен Жермен и голямата звезда Неймар. Както е известно, информациите са такива, че двамата са в голям конфликт, но френският стрелец призна, че е говорил с Ней, казвайки му, че не идва на „Парк де Пренс”, за да му вземе „звездния” статут. „Когато пристигнах в Париж, нямаше дебат по темата. Неймар е тук и той е голямата суперзвезда. Аз бях взет, за да помогна. Той се контузи през сезона, след което нямаше добро Световно първенство, което аз спечелих. От там тръгнаха всички информации, че между нас има някаква вража”, започна Мбапе. „Говореше се как искам да му взема мястото, а аз бях прекалено учуден на тези теми. Когато се завърнах в „Камп дьо Лож” през август 2018-а година, първото нещо, което направих е да видя Ней. Казах му: „Може би нямаше добро Световно първенство, което е добре за Франция, но не се притеснявай. Не съм тук да взимам от името ти – напротив. Тук съм, за да съм най-добрият французин, защото ти не се състезаваш в тази класация, така че не искам да ти „влизам под кожата”. Тук съм, за да ти помогна – винаги”, призна Килиан Мбапе.", "date": "2019.12.23", "title": "Французите избраха Мбапе за №1"}
{"url": "https://standartnews.com/sport/lokler-ostava-vv-ferari-409917.html", "text": "Ферари и Шарл Льоклер се обвързаха с договор до 2024 година, пише Gazzetta dello Sport. Според изданието, договорът с 22-годишният пилот е до 2024 година, като заплатата му ще е в рамките на около 9 милиона евро на сезон, което е три пъти повече отколкото през изминалия такъв. Льоклер дебютира в състезанията от Формула 1 през 2018 година в екипа на Заубер, като завърши на 13-о място в крайното класиране. През 2019 година като пилот на Ферари той завърши на 4-о място, но съумя да изпревари съотборника си в Скудерията - Сабастиан Фетел като приключи с 264 точки, а Фетел остана с 240.", "date": "2019.12.23", "title": "Льоклер остава във Ферари"}
{"url": "https://www.standartnews.com/sport/aliants-otlichi-prventsite-v-turnir-po-voleybol-za-detsa-409926.html", "text": "За трета поредна година Алианц Банк България и Волейболен клуб „Люлин“ организираха коледен турнир по волейбол за деца за купата „Алианц“. В събитието, което се проведе на 21 декември, се включиха деца на възраст 12 години от София и Перник. Като най-добър се отличи отборът на Софийския университет. След него се наредиха отборите на „Миньор Перник“, „Люлин“ и „Левски София“.  „Ние в Алианц вярваме в обединяващата сила на спорта. Освен че подпомага физическото здраве, спортът ни учи на лидерски качества и екипна работа, отговорност и целеустременост – ценности, които трябва да изградим в младото поколение и които също така стоят в основата на работата ни в Алианц“, сподели Георги Заманов, главен изпълнителен директор на Алианц Банк България. Коледният турнир е част от ясно очертаната стратегия за корпоративно социална отговорност на компанията. В нея влиза и ежегодният благотворителен маратон Allianz World Run, който призовава към активен начин на живот и съпричастност към нуждаещите се. ", "date": "2019.12.23", "title": "Алианц отличи първенците в турнир по волейбол за деца"}
{"url": "https://standartnews.com/svyat/khrvatiya-oshche-nyama-prezident-409893.html", "text": "Кандидатът на опозиционната Социалдемократическа партия Зоран Миланович води на първия тур от президентските избори в Хърватия, предаде Ройтерс, позовавайки се на екзитпол проучване от неделната вечер, в което разликата между първия и третия е само 5,5%. Днес се очакват официалните окончателни резултати. Според екзитпола социалдемократът Миланович получава 29,6% от гласовете, а дясноцентристката президентка Колинда Грабар-Китарович от управляващата Хърватска демократична общност - 26,4 процента. Независимият кандидат певецът Мирослав Шкоро е на трето място с 24,1 на сто, като зад него застанаха много десни избиратели. Първите двама от общо 11 кандидати на днешните избори отиват на втори тур на 5 януари 2020 година. Според анализаторите Колинда Грабар-Китарович съвсем не е аутсайдер в балотажа, тъй като за нея ще гласуват повечето десни избиратели, чиито гласове се разпръснаха в първия тур. Право на глас на тези избори имат над 3,8 милиона граждани, от които 177 хиляди живеят в чужбина - най-много в Босна и Херцеговина (93 хиляди), Сърбия (около 30 хиляди) и Германия (29 хиляди). Хърватският президент се избира с мандат от 5 години. Последните президентски избори бяха на 28 декември 2014 години и втори кръг на 11 януари 2015 година, на който Колинда Грабар-Китарович победи тогавашния държавен глава Иво Йосипович.  ", "date": "2019.12.23", "title": "Хърватия още няма президент"}
{"url": "https://standartnews.com/svyat/silna-burya-vrkhletya-ostrov-korsika-409898.html", "text": "Остров Корсика е изолиран от континентална Франция поради лоши метеорологични условия, съобщават от France Info, цитирани от БГНЕС. \r\n \r\nСпоред портала заради бурята \"Фабиен\" фериботите, пътуващи към Корсика в неделя, останаха на пристанището в Марсилия. Всички полети до острова също бяха отменени. Летището на най-големия град е затворено от събота и ще бъде отворено не по-рано от вторник. \r\n \r\nПо-рано беше съобщено, че най-малко осем души са загинали в резултат на бурята, която удари Испания, Португалия и Южна Франция в петък вечер. \r\n \r\nБурята \"Елза“ събори електропроводи и прекъсна въздушната и железопътната връзка в целия регион. След като „Елза“ отслабна, веднага след нея регионът беше връхлетян от бурята „Фабиен“.", "date": "2019.12.23", "title": "Силна буря връхлетя остров Корсика"}
{"url": "https://www.standartnews.com/sport/levski-pochva-na-9-yanuari-409935.html", "text": "Левски ще стартира зимната си подготовка на 9 януари, четвъртък. Първото занимание на „сините” ще започне в 15:30 часа на „Герена”. Възпитаниците на Петър Хубчев ще преминат медицински прегледи разделени на три групи. Съответно те ще се проведат на 9, 10 и 11 януари. На 13-и „сините” ще стартират първия си подготвителен лагер, който ще се проведе в Сандански. Отборът ще тренира десет дни в южния град, след което на 23 януари се прибира в София. Основната част от подготовката на „сините” ще стартира четири дни по-късно, когато тимът пътува за турския курорт Алания. В Турция спортно-техническият щаб е предвидил отбора да изиграе четири контроли. Една от проверките вече бе обявена. Украинският ФК Лвов вече се похвали, че на 3 февруари ще премерят сили с Левски. През миналата година „столичани” се подготвяха в Кипър. Тогава треньор бе Славиша Стоянович, но по време на лагера бе заменен от Георги Дерменджиев.Лагерът ще приключи на 7 февруари, след което отборът се прибира в София. При подновяването на шампионата, още в първия кръг „сините” ще срещнат вечния си съперник – ЦСКА.", "date": "2019.12.23", "title": "Левски почва на 9 януари"}
{"url": "https://www.standartnews.com/sport/sk-dema-e-klub-1-na-blgariya-po-tenis-za-2019-godina-409930.html", "text": "СК „Дема“ спечели първото място в годишната класация на Българската федерация по тенис (БФТ) измежду 120 клуба-членове на федерацията. Още от първите години след създаването си „Дема“ бързо стана един от водещите клубове в страна, в последните 4 години бе неизменно на втора позиция, а за 2019 г. стана „Клуб №1 на България“. През годината 4 състезатели на „Дема“ бяха основна част от националните отбори – Александър Лазаров при мъжете за Купа „Дейвис“, Изабелла Шиникова при жените за „Фед Къп“, Даря Шаламанова за девойки до 18 г. и Денислава Глушкова за девойки до 16 г. Глушкова постигна и най-големия международен успех през сезона, спечелвайки бронзов медал на Европейското лично първенство в Москва. В държавните първенства за различните възрасти СК „Дема“ спечели общо 10 шампионски титли и 20 медала. На държавни лични първенства шампиони станаха Александър Лазаров (3 титли – мъже единично, мъже двойки на открито и в зала), Денислава Глушкова (2 титли – до 16 г. и до 18 г.) и Мирела Шкумбова (2 титли – на двойки до 16 г. в зала и на смесени двойки до 16 г.). Сребърни и бронзови медали спечелиха Шкумбова, Никола Керемедчиев, Даря Шаламанова, Глушкова, Джордж Лазаров, Габриела Митева. В отборните първенства шампионски титли завоюваха отборите за мъже (Александър Лазаров, Горазд Сръбляк, Джордж Лазаров), за девойки до 18 г. (Даря Шаламанова и Мирела Шкумбова) и за девойки до 16 г. (Денислава Глушкова и Надежда Петкова), а бронзови медали взеха юношите до 16 г. (Никола Керемедчиев и Джордж Лазаров) и вторият отбор за девойки до 16 г. (Габриела Митева и Елина Буюклиева). Водещите състезатели на СК „Дема“ постигнаха и успехи на международната сцена. Изабелла Шиникова е сред първите 180 в света при жените, като през годината достигна и до №1 от българките, след като спечели най-голямата титла в кариерата си от турнир с награден фонд 60 000 долара в Португалия.  Александър Лазаров достигна до първите 500 при мъжете и за известен период бе втора ракета на България след Григор Димитров в ранглистата на АТР. При жените сред първите 500 е и Джулия Терзийска. Даря Шаламанова и Денислава Глушкова са сред първите 5 българки в ранглистата на ITF за девойки до 18 г. и след 1 януари ще са съответно сред първите 180 и първите 280 в света. В националните ранглисти състезатели на клуба също имат редица добри класирания, като най-показателна бе крайната годишна ранглиста за девойки до 18 г., окупирана от три тенисистки на „Дема“ – Даря Шаламанова, Денислава Глушкова и Мирела Шкумбова. „Дема е клубът с най-богат състезателен календар, с най-много медали от държавни първенства, с екип от водещи треньори и отлична база. В Дема ценим приноса на всеки един състезател – от най-малките до най-големите и от първите ракети до резервите“, заяви председателят на клуба Мариана Ненова на традиционното предколедно парти, на което бяха наградени всички състезатели и треньори с принос за първото място. Мариана Ненова специално благодари и на треньорите в клуба. Водещи треньори на СК „Дема“ са Катя Брезина и Галя Ангелова, с принос за успехите са и Ирина Глушкова, Красимир Лазаров, Биляна Павлова, Лили Цветкова, Николай Иванов. Председателят на „Дема“ благодари и на други треньори, подготвящи състезатели на клуба и най-вече Илиян Данев-Кестена, както и Гергана Станкова-Данева, Николай Юруков и др. Награди получиха и организаторът и главен съдия на състезанията в „Дема“ Николай Пръвчев, както и бившият спортен директор на БФТ Пресиян Коев за подкрепата към клуба. СК \"Дема\" е традиционен домакин още от основаването си на тенис турнира \"Лидерите\" за купите на \"Стандарт\". Участие в него взимат най-известните публични личности в България. ", "date": "2019.12.23", "title": "СК „Дема“ е Клуб №1 на България по тенис за 2019 година"}
{"url": "https://standartnews.com/svyat/zrelishchno-izrigvane-na-vulkan-v-ekvador-video-409903.html", "text": "Вулкан изригна зрелищно в Еквадор. Потоци от лава се спускат по склоновете на планината Ревентадор. Няма директно заплашени хора, защото вулкана е на отдалечено място в Амазония, но предишното голямо изригване предизвика проблеми. То беше преди 15 години и стълбовете пепел достигнаха на височина от цели 17 километра. Пепелта достигна чак до столицата Кито. Засегнати от изригването се оказаха повече от 2 милиона души. Видеото вижте тук", "date": "2019.12.23", "title": "Зрелищно изригване на вулкан в Еквадор (ВИДЕО)"}
{"url": "https://www.standartnews.com/sport/pcheli-napadnakha-futbolisti-po-vreme-na-mach-video-409937.html", "text": "Мачът за Купата на независимостта на Танзания между отборите на Йънг и Иринга Юнайтед бе прекъснат заради нападение на рояк пчели. По време на мача над стадиона преминали огромно количество пчели, които атакували футболистите, съдиите и зрителите. Инцидентът се случил в началото на второто полувреме и участниците били принудени да напуснат терена, за да се укрият от насекомите. След известно време срещата била подновена, а Йънг спечели с 4:0.", "date": "2019.12.23", "title": "Пчели нападнаха футболисти по време на мач (ВИДЕО)"}
{"url": "https://standartnews.com/svyat/putin-podkara-prviya-ruski-vlak-do-krim-409931.html", "text": "Руски влак за Крим потегли от жп гара \"Московски\" в Санкт Петербург в понеделник и ще пристигне на полуострова през Кримския мост в сутрешните часове на сряда, 25 декември. Руският президент Владимир Путин участва в церемонията, като официално откри железопътния трафик по моста, свързващ континентална Русия с Кримския полуостров. Кримският мост, през който ще пътува влакът, е най-дългият мост, който Русия някога е изграждала и се счита за един от най-дългите мостове в Европа. Мостът беше официално открит за движение на автомобили на 15 май 2018 година, като се очаква цялостните строителни работи да приключат до юни 2020 година. Русия анексира Кримския полуостров през март 2014 година и оттогава е подложена на критика от западните сили. Путин пристигна с първия влак от град Керч на Кримския полуостров до континенталния град Таман и така на практика откри движението по 19-километровия мост - най-дългия мост в Европа. Проектът на стойност 3,6 милиарда долара има за цел да укрепи връзките между Русия и Крим, като засили товарния транспорт и увеличи потока от туристи. Путин поздрави строителните работници, осъществили проекта. \"Вие показахте, че можем да изпълняваме такива мащабни проекти въз основа на собствената си технологична база. Това вдъхва у всеки у нас увереност, че можем да осъществяваме и други такива проекти в бъдеще и непременно ще го направим\", каза държавният глава. Такива инфраструктурни обекти като този грандиозен мост, който вие построихте, ще влияят на цялата икономика, отбеляза той и изтъкна, че днес железопътното движение не се открива, а се възстановява. Движението на автомобили по паралелен мост през Керченския проток между Черно и Азовско море беше открито през май 2018 г.", "date": "2019.12.23", "title": "Путин подкара първия руски влак до Крим"}
{"url": "https://www.standartnews.com/sport/tri-nashi-kluba-sa-v-top-100-na-uefa-409938.html", "text": "Три български клуба попаднаха в Топ 100 на УЕФА за най-успешните клубове участвали в КЕШ/ШЛ. Това бе обявено днес в сайта на централата. Статистиката включва участията на отборите в най-комерсиалния европейски клубен турнир от 1955-а до 2019-а година. Тя е базирана на спечелени точки (б.а. за победа се дават 2, а за равенство 1). Най-предно класираният български отбор е ЦСКА, който заема 42-ата позиция. „Армейците” са спечелили 98 точки от 98 мача. Трябва да се отбележи, че „червените” изпреварват тимове като Манчестър Сити, ЦСКА Москва, Фенербахче, Спортинг Лисабон, Тотнъм, Севиля, Наполи, Зенит и Фейенорд. Левски е следващият класиран, като „сините” заемат 82-ата позиция в класацията. Те са спечелили 44 точки от 58 мача. На 87-о място е Лудогорец, който е завоювал 39 пункта в 44 двубоя. Но трябва да се отбележи, че това се случи само в осем участия. Безспорният №1 е Реал Мадрид, следван от Байерн (Мюнхен), Барселона, Манчестър (Юнайтед), Ювентус, Милан, Ливърпул, Бенфика, Порто и Аякс. В индивидуалните класации Христо Стоичков е българинът с най-много попадения в турнира. Камата, който е единственият роден играч триумфирал с Шампионската лига, има на сметката си 18 гола. Той ги е реализирал в 37 мача с екипите на ЦСКА и Барселона. След него се нарежда Димитър Бербатов. Нападателят има 15 гола в 62 мача. Трети е Цветан Йончев. Бившият футболист на „армейците” има 11 попадения. След него се нареждат Емил Костадинов, Вандерсон и Марселиньо с по 10 гола.", "date": "2019.12.23", "title": "Три наши клуба са в Топ 100 на УЕФА"}
{"url": "https://standartnews.com/kultura/pozharnikari-se-vikhryat-v-bg-serial-409918.html", "text": "Нов драматичен сериал ще е един от акцентите в пролетния телевизионен сезон на Нова ТВ. Мащабната продукция „Ягодова луна“ е посветена на една от най-благородните професии – тази на пожарникарите, които в световните кинопродукции отдавна са превърнати в култ, както агентите от ЦРУ и пехотинците. Чест, дълг, доблест, мъжество и достойнство са само част от темите, които сериалът повдига през многопластовите си сюжетни линии. В основата на всичко, разбира се, е любовта, която телевизионния разказ ще разкрие в различните ѝ измерения. Продукцията ще впечатли зрителите с внушителното пресъздаване на автентични ситуации от пожарникарската професия, напрегнати екшън сцени, каскади и пиро-експлозии, специални ефекти, заплетен сюжет и пълнокръвни герои. За първи път български сериал ще представи на зрителите толкова голям обем от компютърно генерирани образи и звезден състав, който включва много от най-изявените български актьори. В главните роли се превъплъщават Асен Блатечки, Александър Сано, Радина Боршош, Христо Мутафчиев, Димо Алексиев, Деян Донков, Стефка Янорова. С ключови роли в продукцията се включват още: Ивайло Захариев, Любомира Башева, Рая Пеева, Невена Бозукова, Ваня Джаферович и други. Сценарият е дело на утвърдения творчески тандем Милена Фучеджиева и Елена Иванова, а режисьори на сериала са Зоран Петровски, Асен Блатечки и Димитър Гочев. „Ягодова луна е пълнолунието през месец юни, когато се счита, че луната е обляна в огнен кехлибар. Това е и връзката с нашия сериал – точно тогава се случва едно много важно събитие. Зрителите ще видят и буквално ще усетят стихията на огъня, пожари със спасени човешки животи, но и емоционални пожари, свързани с чувствата и отношенията между героите“, разкри Радина Боршош в студиото на „Здравей, България“. Паралелно в минало и в настояще време, „Ягодова луна“ проследява историята на млад пожарникар, който въпреки трудностите не се отказва от своя професионален избор да защитава обществото. Той ще разбере истината за опетненото име на баща си и ще направи всичко по силите си, за да го оневини. На фона на пожари, интриги, смърт и насилие, ще се разгърне и една красива любов, която веднъж открита ще бъде отстоявана с цената на всичко. „Радвам се, че най-накрая се прави филм за пожарникари. Това са героите на нашето време и за мен лично - най-големите мъжкари, които съм срещал. Целият екип имахме възможност да се срещнем с тези хора. Те бяха плътно до нас по време на снимачния процес. Може би след този сериал, всички деца ще искат да станат пожарникари, когато пораснат, както беше едно време“, сподели Асен Блатечки, който ще се превъплъти в ролята на шефа на пожарната.  „Ягодова луна“ е не само поредно доказателство за дългосрочния ангажимент на Нова в подкрепа на създаването, развитието и популяризирането на българското филмово производство, но и за успешното сътрудничество между телевизия и държавните институции. Сериалът е реализиран в партньорство с главна дирекция „Пожарна безопасност и защита на населението“ при Министерство на вътрешните работи на Р България. „Нова Броудкастинг Груп“ благодари за оказаното съдействие на главен комисар Николай Николов, директор на Главна дирекция „Пожарна безопасност и защита на населението“ – МВР, старши комисар Веселин Гетов, директор на Столична дирекция „Пожарна безопасност и защита на населението“, на комисар Тошко Тошев, заместник-директор на Столична дирекция „Пожарна безопасност и защита на населението“ и на комисар Георги Мангараков, директор РДПБЗН Пловдив. Професионалното сътрудничество с Първа РСПБЗН София в лицето на началника комисар Тони Тутунаров, главен инспектор Емил Николов, инспектор Даниел Дамянов, инспектор Валентин Желязков, инспектор Станислав Йорданов и инспектор Ангел Петков, е с изключително значение за осъществяването на сериала. Специален консултант по сценария на епизодите, свързани с пожарни инциденти, е главен инспектор Димитър Бришимов, началник сектор „Пожарогасителна и спасителна дейност“ към РДПБЗН Пловдив.", "date": "2019.12.23", "title": "Пожарникари се вихрят в БГ сериал"}
{"url": "https://www.standartnews.com/sport/deyan-lozev-podpisa-za-3-godini-s-levski-409945.html", "text": "Националът Деян Лозев подписа днес договор с Левски, като контрактът на десния бек е за период от 3 години. Вчера столичани привлякоха национала на България Симеон Славчев. Футболистът, който може да играе и като крило, започва кариерата си в Любимец, след което преминава през Хасково, Дунав, Поморие и Арда, от където идва в Левски. Лозев бе повикан за пръв път в националния отбор на 8 октомври 2019 г.  В официалната страница на клуба, \"сините\" приветстваха новия си играч: \"Левски приветства с „добре дошъл“ Деян Лозев и му пожелава здраве и много успехи със синята фланелка!\"", "date": "2019.12.23", "title": "Деян Лозев подписа за 3 години с Левски"}
{"url": "https://www.standartnews.com/sport/lasitskene-e-1-v-ruskata-atletika-za-2019-409950.html", "text": "Световната шампионка в скока на височина Мария Ласицкене беше определена за лекоатлетка на Русия за 2019 година. В анкетата  участваха делегатите на конгреса на националната лекоатлетическа федерация, като бяха отчетени и гласовете на феновете в социалните мрежи. Ласицкене спечели 24 състезания през този сезон, в това число титлите на Световния шампионат в Доха, на Европейското първенство в зала в Глазгоу, Световните военни игри в Ухан, както и Диамантената лига. На 20 юни на турнира в Острава тя изравни личното си постижение от 206 сантиметра. Спринтьорът на 110 метра с препятствия Сергей Шубенков пък беше определен за лекоатлет на годината. Шубенков стана шампион на Световните военни игри, спечели две състезания от Диамантената лига, както и сребърни медали на Световния шампионат и на Европейските игри в Минск.", "date": "2019.12.23", "title": "Ласицкене е №1 в руската атлетика за 2019"}
{"url": "https://standartnews.com/svyat/sled-seriya-izdnki-sheft-na-boing-podade-ostavka-409956.html", "text": "Главният изпълнителен директор на \"Боинг\" Денис Мюленбур подаде оставка, съобщава компанията, обявявайки за нов изпълнителен директор Дейвид Калхун, съобщават БиБиСи и \"Спутник\". \"Силно вярвам в бъдещето на Боинг и 737 MAX. За мен е чест да ръководя тази страхотна компания и 150 000 посветени служители, които работят усилено, за да създадат бъдещето на авиацията\", заяви Калхун, който остава член на борда. \"От името на целия съвет на директорите сме доволни, че Дейв се съгласи да ръководи Боинг в този критичен момент. Дейв има сериозен опит в индустрията и доказан опит в лидерството. Той признава предизвикателствата, пред които трябва да се изправим и с нетърпение очаквам да работя с него и с останалия екип на Boeing, за да гарантираме, че днес това означава нов път напред за нашата компания \", коментираха шефовете на компанията. Оттеглянето на Денис Мюленбург бе неизбежно, макар че дойде по-рано, отколкото мнозина очакваха, допълва БиБиСи. След инцидентите със самолетите на компанията, той сблъсква със сериозни критики към корпоративната култура в \"Боинг\" и взаимоотношенията с регулаторите.", "date": "2019.12.23", "title": "След серия издънки, шефът на Боинг подаде оставка"}
{"url": "https://www.standartnews.com/sport/federer-igrakh-dobre-no-ostanakh-bez-titla-409951.html", "text": "Швейцарският тенисист Роджър Федерер заяви, че е щастлив от представянето си през 2019 година, като се надява да спечели поне един от големите шест турнира през новия сезон. 38-годишният Федерер имаше достатъчно силни моменти през завършилата кампания, като триумфира на надпреварата от сериите \"Мастърс\" в Маями, както и в Дубай, Хале и Базел. Той също така, обаче, имаше и няколко разтърсващи поражения, особено на финала на \"Уимбълдън\" срещу Новак Джокович, в който пропусна два мачбола при собствен сервис в петия сет. Приоритет за Федерер през 2020 година са четирите турнира от Големия шлем, финалната надпревара на АТП в Лондон и Олимпиадата в Токио. \"Имах хубава година, играх наистина силно, чувствах се добре физически, нямах съществени здравословни проблеми с изключение донякъде на Откритото първенство на САЩ, заяви Федерер в интервю за АП, цитиран от БТА. \"Победих Новак на финалния турнир на АТП, спечелих срещу Рафа на \"Уимбълдън\", като цяло играх добър тенис, но не успях да спечеля голяма титла, а това е нещото, което искам да променя през 2020 година. Това е моята цел за новия сезон, да се опитам да спечеля един от големите пет турнира плюс Олимпиадата, която е шестият\", допълни той.", "date": "2019.12.23", "title": "Федерер: Играх добре, но останах без титла"}
{"url": "https://www.standartnews.com/sport/bez-valo-bratoev-v-olimpiyskata-kvalifikatsiya-409947.html", "text": "Валентин Братоев обяви, че няма да се връща в родината, за да се присъедини в сряда към лагера на мъжкия ни национален отбор по волейбол. Посрещачът обясни пред dsport.bg своите причини да не иска да се подготвя и да бъде част от олимпийската квалификация от 5 до 10 януари в Берлин. Както Вальо, така и брат му Георги, заедно с Николай Николов, не попаднаха в състава на Силвано Пранди за предишната олимпийска квалификация, но влязоха в разширения избор от 28 играчи на селекционера. Предстои обаче да се разбере до часове точният избор от 15 човека на Пранди за лагера в София и турнира в Берлин. Валентин Братоев разказа също за клубния си отбор и как се живее в Катар. „Не, няма да пътувам до България да се присъединя към националния отбор. Получих повиквателна, но няма да мога. Имам няколко травми, от които гледам да се отърва, за да мога да довърша сезона тук. Това е основната причина“. „Силвано Пранди ми изпрати съобщение и ме попита дали имам желание да се включва в националния отбор. Аз като цяла имам такова желание, но наистина имам неща, които трябва да разреша и не ми позволява да бъда пълноценен в това, което върша.  Да довърши това, което е започнал, с хората. Имаше известни търкания. Не е опрял точно до мен. Не съм аз човекът, който ще разрешава проблемите на Силвано. С удоволствие бих помогнал, но с така очерталата се ситуация от миналата година, в моята глава няма смисъл да участвам в националния. За в бъдеще времето ще си покаже“. „Не бих казал, че се чувствам огорчен. Имаше някакви моментни ситуации, но това е нормално, веднъж те взимат, веднъж не. Пранди изрази своето становище спрямо ситуацията, която се случи там. Каза, че спортно технически ние не сме му трябвали. Аз от миналата година не съм се променил, на същото ниво съм. По-скоро не бих свършил работа. Пък и имам някои болежки. Сега ми се открива шанса да поработя физически, за да ги отстраня и да не се повтарят в бъдеще. Тука не са много мачове, но е тежко. Играе се на всеки четири дни, тренира се много и интензивно“. „Има много време до Лигата на нациите догодина. Не се знае. Стискам палци, дано момчетата успеят да се класират на Олимпиада. Ако догодина се чувствам добре и съм здрав, кой знае?“ „Шансовете ни за класиране за Токио не са много големи. Същите шансове са и за останалите отбори. В крайна сметка само един отбор отива. Словения показа волейбол на много добро ниво, Холандия не е слаб отбор в никакъв случай, от нашата черга е. Нищо не е невъзможно, ако момчетата са здрави и нямат проблеми“. „В момента в Доха е слънчево. Липсва ми България. Използвам времето си за физическа подготовка. 9 от 9 победи постигнахме с Ал Араби в първия полусезон. Отборът е традиционно силен, но последните години нищо не е спечелил. Вписах се в катарския ми клуб. Само 1-2 са местни състезатели, всички други са интернационални. Има момчета от Бразилия и поляк. Не мога да седя повече от 5 минути навън, много е топло. Физически съм добре плюс някои болежки, но годинките напредват, нормално. Предстоят ни още девет мача, тук не се играе плейоф, а както във футбола. Накрая теглиш чертата, който има повече победи, той е шампион. За сега нямам загуба и се надявам да успеем да удържим докрай. След това имаме Арабска Купа в Египет, след това Купа на Емира“. „Семейството ми се чувства добре в Катар. Лошото е, че няма много зеленина и децата няма къде да играят. Не говорят още езика и не могат да комуникират с другите деца. Има много българи. За момента е приятна обстановка. Идва Коледа, ще празнуваме, а после продължавам с Ал Араби“, завърши Валентин Братоев.", "date": "2019.12.23", "title": "Без Вальо Братоев в олимпийската квалификация"}
{"url": "https://www.standartnews.com/sport/sportist-1-si-poluchi-nagradata-409941.html", "text": "Избраният за Спортист номер 1 на България за 2019 година Владимир Илиев се завърна в България след кръга за Световната купа по биатлон във Франция и говори пред медиите. \r\n \r\n\"Всеки гони първото място и се стреми към световната титла. През тази година вижданията ми са различни, но има два отбора, които превъзхождат всички от гледна точка на екипировка - Норвегия и Франция. Нямаме какво да направим, защото те имат много големи възможности. Показаха, че превъзхождат дори държави като Русия и Германия. За всички други остана да правим анализи и мисля, че през новата година преимуществото няма да бъде такова. Те винаги са измисляли по нещо ново и в момента наистина имат много голяма преднина. Вчера особено всички останали стояха и гледаха. Трябва да минат още две-три купи, но всяко класиране в топ 8 означава много за мен и останалите. Както съм казвал и преди обаче, всеки изстрел може да те изпрати от трето на 20-о място\", започна Илиев. \"Видя се разликата още в Хохфилцен, където времето бе добро, зимно. Сега във Франция си пролича още повече, защото в такива условия ските са ключови. Хубаво е, че съм сред първите от останалите, което говори достатъчно за работата, която вършим с моя екип. Догодина за първи път световното първенство ще бъде преди европейското и това е хубаво. Не че европейското пречеше, но големите отбори си имат първи и втори състави, а ние караме и на двете. Сега ще можем да се подготвим по-добре за световното. То е в Италия, а веднага след него е европейското в Естония. То ще бъде на височина и това ми пасва. Обичам да бъде максимално високо и трудно за бягане, защото това е близко до условията, в които тренираме\", каза световният вицешампион. \r\n \r\n\"До олимпийските игри със сигурност ще остана (през 2022 г. - бел. ред), но след това трудно нещо може да ме убеди да продължа. Засега се чувствам добре и знам къде са ми проблемите. За да се развивам, през следващите две години трябва да усъвършенствам стрелбата ми. Няма накъдето толкова да се развивам иначе\", заяви Илиев, който бе 22-и в спринта на 10 км във Франция, 18-и в преследването на 12.5 км и 20-и в масовия старт на 15 км. \r\n \r\nОтносно самата церемония в четвъртък, Илиев обясни, че не я е гледал: \"Където бяхме, нямах интернет и не следих реакциите. Доволен съм, че спечелих наградата, защото тя ще ми вдъхне увереност и сила. Така и изминалият сезон придобива добър завършек, защото \"Спортист на годината\" е чест за всеки\".", "date": "2019.12.23", "title": "Спортист №1 си получи наградата"}
{"url": "https://www.standartnews.com/sport/neizvesten-norvezhets-specheli-v-alta-badiya-409958.html", "text": "Норвежецът Расмус Виндигщад спечели сензационно първото място на паралелния гигантски слалом в Алта Бадия (Ит). В сърцето но Доломитите 26-годишният викинг победи на финала доказания гигантист Щефан Луиц (Гер). Трети се нареди Роналд Лайтингер (Ав). Той надви в малкия финал Лейф Кристиян Хоген-Нестволд (Нор). България бе представена в състезанието днес от звездата ни Алберт Попов. Аби стартира за първи път в подобен род състезание. Той стартира два пъти в квалификацията в ранния следобед, но въпреки, че не влезе в топ 32 натрупа опит за следващия паралелен гигантски в Шамони през февруари. За успеха Виндигщад взима 45 000 швейцарски франка и още 100 т за световната купа. Досега норвежецът имаше само едно второ място за СК (Кранска гора гигантски слалом през март 2019). След коледните празници мъжете ще карат спускане на 27-и в Бормио. На 28-и също има спускане, а на 29-и е алпийската комбинация пак в Бормио.", "date": "2019.12.23", "title": "Неизвестен норвежец спечели в Алта Бадия"}
{"url": "https://www.standartnews.com/sport/frantsuzite-izbrakha-mbape-za-1-409959.html", "text": "Килиан Мбапе говори на редица теми, след като официално бе удостоен с наградата за футболист №1 на Франция за 2019-а година. Мбапе призна какво се случило след идването му в Пари Сен Жермен и голямата звезда Неймар. Както е известно, информациите са такива, че двамата са в голям конфликт, но френският стрелец призна, че е говорил с Ней, казвайки му, че не идва на „Парк де Пренс”, за да му вземе „звездния” статут. „Когато пристигнах в Париж, нямаше дебат по темата. Неймар е тук и той е голямата суперзвезда. Аз бях взет, за да помогна. Той се контузи през сезона, след което нямаше добро Световно първенство, което аз спечелих. От там тръгнаха всички информации, че между нас има някаква вража”, започна Мбапе. „Говореше се как искам да му взема мястото, а аз бях прекалено учуден на тези теми. Когато се завърнах в „Камп дьо Лож” през август 2018-а година, първото нещо, което направих е да видя Ней. Казах му: „Може би нямаше добро Световно първенство, което е добре за Франция, но не се притеснявай. Не съм тук да взимам от името ти – напротив. Тук съм, за да съм най-добрият французин, защото ти не се състезаваш в тази класация, така че не искам да ти „влизам под кожата”. Тук съм, за да ти помогна – винаги”, призна Килиан Мбапе.", "date": "2019.12.23", "title": "Французите избраха Мбапе за №1"}
{"url": "https://standartnews.com/biznes/bnb-ima-nov-rst-na-krediti-i-depoziti-409925.html", "text": "През ноември 2019-а година депозитите на неправителствения сектор в българската банкова система са в размер на 83,335 млрд. лева (72% от прогнозния БВП), като годишното им увеличение е с 8,8% след растеж със 7,9% месец по-рано (през октомври 2019-а), показват данни на Българската народна банка (БНБ). Депозитите на нефинансовите предприятия през ноември са в размер на 25,711 млрд. лева (22,2% от БВП), нараствайки на годишна база с 11,4% след тяхно повишение с 6,9% през предходния месец. В същото време депозитите на финансовите предприятия намаляват с 2,2% на годишна база след растеж с 13,7% през октомври и достигат през единадесетия месец на годината 2,958 млрд. лева (2,6% от БВП). В края на ноември депозитите на домакинствата и НТООД (Нетърговски организации, обслужващи домакинствата) са в размер на 54,667 млрд. лева (47,2% от БВП), като се повишават на годишна база с 8,3% след растеж с 8,2% през октомври. Кредитите за неправителствения сектор през единадесетия месец на 2019-а са в размер на 62,786 млрд. лева (54,3% от БВП) спрямо кредити за 61,320 млрд. лева през октомври (53% от БВП), като нарастват на годишна база с 9% (спрямо ноември 2018 година). Според данните на БНБ кредитите за нефинансови предприятия се повишават през ноември с 5,4% на годишна база след повишение с 5,2% през октомври и достигнат 34,838 млрд. лева (30,1% от БВП). Кредитите за домакинства и НТООД пък са в размер на 23,833 млрд. лева (20,6% от БВП), като спрямо ноември 2018-а година те се увеличават с 9,5% след повишение с 9,4% през октомври тази година. В края на отчетния месец жилищните кредити са за 10,642 млрд. лева и нарастват на годишна база с 14,4% (при годишно увеличение с 14,1% през октомври), докато потребителските кредити възлизат в края на ноември на 11,316 млрд. лева и са с 10,9% над нивата от ноември 2018-а година след тяхно повишение с 10,8% месец по-рано. В края на миналия месец кредитите, предоставени на финансови предприятия, са в размер на 4,115 млрд. лева (3,6% от БВП), нараствайки на годишна база с цели 46,7% след тяхно повишение с 16,4% през октомври 2019-а. Нетните чуждестранни активи в края на ноември се увеличават с 5% спрямо година по-рано, достигайки 57,960 млрд. лева. Чуждестранните активи се увеличават с 4,5% (след повишение с 5,2% през октомври 2019-а), достигайки 68,066 млрд. лева, докато чуждестранните пасиви са в размер на 10,106 млрд. лева, нараствайки на годишна база с 1,3% (след понижение с 0,6% през октомври).", "date": "2019.12.23", "title": "БНБ: Има нов ръст на кредити и депозити"}
{"url": "https://standartnews.com/svyat/7-prostrelyani-v-tsentra-na-baltimor-409899.html", "text": "Седем души бяха открити с огнестрелни рани в Балтимор, след като полицейски служители реагираха днес на сигнал за стрелба. На страницата си във фейсбук полицията в американския град съобщи, че е реагирала на сигнала към 2,10 ч. сутринта местно време. Когато полицаите пристигнали на място, открили четирима простреляни - 20-годишен мъж с наранявания в областта на рамото и хълбока, 18-годишен с наранявания по двата крака, 27-годишен мъж с рана на ръката и 17-годишен с наранявания по гърба и крака. Всички те са транспортирани в болница, съобщи Асошиейтед прес. Двама други простреляни, на 22 и на 17 години, сами отишли в местни болници, каза още полицията. Според местни медии впоследствие полицията е съобщила и за седми прострелян, който пристигнал в болница в района за лечение на огнестрелна рана. Няма данни за възрастта и естеството на нараняванията му, уточни БТА. Полицията не спомена дали има задържани. Балтимор преживява една от най-тежките си години, що се отнася до нивата на насилие в града. Дотук през 2019 г. в града са извършени над 330 убийства. Миналата година те са били общо 309. В града са регистрирани и над 1300 грабежа и кражби на коли.", "date": "2019.12.23", "title": "7 простреляни в центъра на Балтимор"}
{"url": "https://standartnews.com/balgariya/novo-5-zvezdno-bizhu-v-albena-409908.html", "text": "Първите слънчеви лъчи ни напомнят за шум на морски вълни, писък на гларуси и мечти за дълги летни ве-чери край брега. Пролетната умора упорито започва да напомня, че ни е време за почивка. Сивотата на гра-да, пълен с хора, ни кара да искаме да избягаме от него. А какво по-хубаво бягство от добре планирана лятна ваканция в компанията на любимите хора? Още повече, че това може да е идеалният коледен подарък: семейна ваканция в най-красивия български курорт \"Албена\", при това на специална цена с до 30% отстъпки! Ако резервирате почивката си през сайта аlbena.bg или се обадите на 0700 12 110, ще можете да се възползвате от невероятни намаления за едно страхотно лято 2020. Три от хотелите в Албена са с категория 5 звезди и ще ви изненадат със стил и класа. В началото на юни ще отвори звезди най-новото 5-звездно бижу в комплекса: Амелия Хотел Албена. Пър-вият тематичен хотел, посветен на първата жена пилот, прекосила Атлантика в Света - Амелия Еърхарт, ще ви зарадва с изискана обстановка, която ще ви придаде усещане все едно летите в облаците. Хотелът предлага настаняване на база от нощувка и закуска до уникален премиум Ол инклузив, с което може да задоволи все-ки вкус. Маритим Хотел Парадайс Блу е първият хотел на Балканите, част от престижната немска верига Маритим. Той е истинско бижу с всички възможности, които предоставя - СПА, конферентен център, ресторанти с подб-рани специалитети, басейн с мини аквапарк за децата, частен ВИП плаж и още много. Фламинго Гранд Хотел и СПА е първият 5-звезден хотел в Албена, който също има с какво да ви зарадва. Уютна атмосфера, гостоприемен екип от професионалисти, които ще задоволят всичките ви нужди, много басейни, частен плаж и всички условия за незабравима семейна ваканция. Ако не ви се губи време в избор на ресторант, в който да хапнете, Албена предлага много възможности за All Inclusive ваканция на достъпни цени. Качествената храна местно производство и освежаващите напитки без ограничение са привлекателна опция за любителите на почивка без допълнителни разходи. Повечето от хотелите в Албена предлагат настаняване на база All Inclusive с разнообразни допълнителни екстри в пакета - басейни, аквапарк (Ралица Супериор, Ралица Акваклуб, Вита парк), безспирни забавления с анимационните екипи и много други. А от тази година хотел Калиакра ще изненада с нова формула - Ultra All Inclusive: внос-ни и български алкохолни напитки, 7-дневна анимационна програма, обслужване на плажа и още много екс-три ще зарадват гостите на 4-звездния семеен хотел през 2020 година.", "date": "2019.12.23", "title": "Ново 5-звездно бижу в Албена"}
{"url": "https://standartnews.com/biznes/vrzkata-ss-srbiya-udrya-tesla-na-balkanski-potok-409929.html", "text": "До края на тази година трябваше да тръгне “Балкански поток” – българският участък от газопровода „Турски поток“. „Лично аз имам определени съмнения, че ще успеем до средата на следващата година да го пуснем в действие. Проблемът е втората част – връзката със Сърбия. Тя е въпросът, който България трябва да реши колкото се може по-бързо“, заяви пред БНР бившият министър Румен Овчаров. Той припомни причините за забавянето при изграждането на газопровода. „Очевидно имаше и външна намеса“, обобщи Овчаров. По повод строежа на АЕЦ „Белене“ и тримата кандидати за стратегически инвеститор, Овчаров прогнозира, че „може да има изненади“. „Аз лично бих се надявал „Росатом“ да не бъде стратегически инвеститор, по чисто икономически причини. Вече наблюдавахме един такъв проект, при който руска компания беше стратегически инвеститор - имам предвид проекта „Южен поток“, в който „Газпром“ трябваше да бъде стратегически инвеститор и да осигури финансирането. Единственото обаче, което се случи за седемте години от тръгването на проекта до 2014-а година, когато беше прекратен, беше раздуването на неговата цена. Притеснявам се, че и сега с инвеститор „Росатом“, който в партньорство с българските си „колеги“, които ще изграждат централата на територията на България, ние ще влезем в същия процес - на едно безумно раздуване на цената без всякакви коригиращи елементи“, обясни Румен Овчаров. Той изтъкна, че централата не може да бъде построена без „Росатом“, но изказа мнение, че от икономическа гледна точка е по-добре за България стратегическият инвеститор да бъде друг. Руско-китайски консорциум например „ще ни освободи от този ненаситен ламтеж към увеличение на цени и, съответно, прибиране на печалби“. Според Овчаров е „доста несериозно“ от страна на държавата да не иска да се обвърже с изкупуването на енергията. „Атомната енергетика има един огромен недостатък - тя е с много дълъг инвестиционен цикъл и изисква огромни финансови ресурси за инвестиции. Който се хваща да изгражда атомна енергетика инвестира 15 години едни огромни пари, в дадения случай става дума за милиарди, а после чака още 10-15 години тези пари да се върнат. Като цяло цикълът се затваря за около 30 години. Кой е този нормален инвеститор, който без подкрепата на държавата би си позволил подобно нещо? ... С начина, по който България се отказва да участва в гарантирането на подобен проект, предоставя тази възможност на чужди държави. Но те ще го гарантират, не защото ще искат да гарантират печалбите на България и на българския народ, а за реализацията на собствените си геостратегически цели“, посочи Овчаров. Той коментира и вноса на втечнен газ тази година. Според него тези доставки могат да бъдат алтернатива на традиционните, но „не бива да залагаме само на конюнктурата, която съществува в момента“. Ситуацията в момента е „изключително благоприятна за втечнения газ, само че преди една година не беше така“, допълни той. „Сигурността на доставките на тръбния газ е значително по-висока и по-малко зависи от конюнктурата на пазара“.", "date": "2019.12.23", "title": "Връзката със Сърбия удря тесла на Балкански поток"}
{"url": "https://standartnews.com/biznes/agenti-na-nap-atakuvat-zimnite-kurorti-409934.html", "text": "Обичайната контролна кампания започва НАП в зимните курорти. Стотици инспектори на НАП ще извършват скрити и явни наблюдения, инвентаризации на наличните стоки и проверки за отчитане на оборотите. Ще се следи и движението на стоки към хотели, ресторанти и други търговски обекти. На постоянно наблюдение са подложени също борси и тържища в близост до курортите. По време на кампанията инспекторите от „Фискален контрол“ ще използват  и дистанционната връзка на всеки касов апарат със сървърите на НАП, като софтуерът  ще посочва обекти, чиито обороти се различават значително от средните за съответния регион. В кампанията отново ще бъде използван и подходът на т.нар. открито наблюдение, при който в рамките на дни или седмици в обекта присъства явно проверяващ екип на НАП, като оборотите, отчетени по време на наблюдението, се сравняват с минали периоди и при значима разлика, приходната агенция може да започне ревизия. По време на зимната кампания от НАП ще изследват и имущественото състояние на физически лица собственици или управители на фирми с обекти в зимните курорти, допълват от приходната агенция.   Зимната кампания на НАП е продължение на наложения подход, използван през лятото по Черноморието. „Главната задача на контролната кампания е спазването на данъчните правила и почтена конкуренция. И през тази година неиздаването на касова бележка дори за малка сума освен глоба, води и до запечатване на обекта за срок до един месец. Отчитаме значително намаление на нарушенията, което всъщност е основната ни цел. Апелирам към гражданите да изискват касова бележка за всяка покупка, могат да използват и мобилното приложение на НАП за проверка на фискални бонове“, каза по повод началото на зимната кампания Спас Шишков, директор на „Фискален контрол“ в НАП.", "date": "2019.12.23", "title": "Агенти на НАП атакуват зимните курорти"}
{"url": "https://standartnews.com/biznes/karanikolov-urezhda-po-lek-trafik-prez-kapitan-andreevo-409923.html", "text": "Икономическият Емил Караниколов се срещна с турския заместник-министър на търговията Ръза Туна Турагай. Двамата обсъдиха проблемите със засиления трафик и организацията на движението и пропускателния режим на ГКПП „Капитан Андреево“. На срещата, която се проведе на Граничния контролно-пропускателен пункт участие взеха още представители на Агенция Митници, Българската агенция по безопасност на храните, Гранична полиция и Държавна агенция Безопасност на движението по пътищата. По предложение на турската страна разисквани  бяха  възможностите за разкриване на нови гишета в рамките на ГКПП „Капитан Андреево“, които да спомогнат за по-добра оперативност на товаропотока  при преминаване на товарни автомобили през пропускателния пункт. Караниколов и турският заместник-министър се  обединиха около мнението, че ще бъде направено всичко възможно от двете страни за облекчаване на трафика. Бе уточнено, че в края на януари ще се проведе нова среща, на която ще се обсъди напредъкът по реализирането на разискваните предложения. Караниколов и турският заместник-министър на търговията обсъдиха също и предстоящото провеждане в началото на 2020 г. в Република Турция на първата сесия на Смесената българо-турска междуправителствена комисия за икономическо сътрудничество, в рамките на която ще се проведе и българо-турски бизнес форум.", "date": "2019.12.23", "title": "Караниколов урежда лек трафик на Капитан Андреево"}
{"url": "https://standartnews.com/biznes/otlagame-chast-ot-otpuska-si-za-sledvashchata-godina-409942.html", "text": "Работниците и служителите, по свое искане и със съгласието на работодателя, могат да отложат част от годишния си платен отпуск и да го ползват през следващата календарна година. Работодателят също може да отложи част от отпуска, но само по важни производствени причини. Във всеки случай обаче той е длъжен да осигури ползването на поне половината дни отпуск в годината, за която се полага, а останалите – най-късно до средата на следващата, съобщават от Главната инспекция по труда. След този срок работникът или служителят може с 14-дневно предизвестие да ползва свободно прехвърлените дни, но трябва да има доказателства, че преди това е искал отпуск и той му е бил отказан. Всички дни отпуск могат да се ползват до края на двегодишната им давност, независимо дали са отложени или не. Работодателят дължи и обезщетение при прекратяване на трудовото правоотношение отново за всички дни, които не са погасени по давност. Тя започва да тече от следващата годината, за която се полага отпускът. Например до края на 2019 г. могат да се използват последно дните от 2017 г. Давността спира за периода, в който работникът или служителят използва друг вид отпуск – за бременност и раждане, за гледане на дете и т.н. В общия случай работниците са длъжни да използват платения годишен отпуск до края на календарната година, за която той се полага. Работодателите са длъжни да създадат ред за ползване на отпуските, като информират работниците в началото на годината за полагаемите дни и да ги поканят да заявят ползването на останалите от предходната година. Те нямат и законово основание да забранят ползването на поне половината отпуск в годината, за която той се отнася.", "date": "2019.12.23", "title": "Отлагаме част от отпуска си за следващата година"}
{"url": "https://standartnews.com/sport/espanol-uvolni-vtori-trenor-za-sezona-409920.html", "text": "Пабло Мачин вече не е треньор на Еспаньол. Днес ръководството на „каталунците” официално обяви новината на клубния си сайт. Причината за раздялата със специалиста е вчерашната загуба с 0:2 от Леганес, което изпрати на дъното в класирането Еспаньол. До момента тимът от Барселона има едва 10 точки от началото на сезона. Ръководството на Еспаньол на няколко пъти застана зад Мачин, но вчерашното поражение от Леганес е преляло чашата. Под негово ръководство в играта на „каталунците” не настъпи промяна и представянето им в Примера дивисион остана разочароващо. Единствената им утеха бе класирането за 1/16-финалите на Лига Европа. В елеминациите Еспаньол ще премери сили с английския Уулвърхемптън. Пабло Мачин се превърна във втория уволнен треньор на тима от началото на сезона. Преди това Давид Гайего бе заменен заради слабия старт на сезона. Тази тенденция се запазва и кампанията се превръща в кошмар за Еспаньол, след като тимът е силно застрашен от изпадане в Сегунда дивисион.", "date": "2019.12.23", "title": "Еспаньол уволни втори треньор за сезона"}
{"url": "https://standartnews.com/sport/aliants-otlichi-prventsite-v-turnir-po-voleybol-za-detsa-409926.html", "text": "За трета поредна година Алианц Банк България и Волейболен клуб „Люлин“ организираха коледен турнир по волейбол за деца за купата „Алианц“. В събитието, което се проведе на 21 декември, се включиха деца на възраст 12 години от София и Перник. Като най-добър се отличи отборът на Софийския университет. След него се наредиха отборите на „Миньор Перник“, „Люлин“ и „Левски София“.  „Ние в Алианц вярваме в обединяващата сила на спорта. Освен че подпомага физическото здраве, спортът ни учи на лидерски качества и екипна работа, отговорност и целеустременост – ценности, които трябва да изградим в младото поколение и които също така стоят в основата на работата ни в Алианц“, сподели Георги Заманов, главен изпълнителен директор на Алианц Банк България. Коледният турнир е част от ясно очертаната стратегия за корпоративно социална отговорност на компанията. В нея влиза и ежегодният благотворителен маратон Allianz World Run, който призовава към активен начин на живот и съпричастност към нуждаещите се. ", "date": "2019.12.23", "title": "Алианц отличи първенците в турнир по волейбол за деца"}
{"url": "https://standartnews.com/sport/nash-shchangist-s-3-medala-v-katar-409921.html", "text": "Българският щангист Христо Христов спечели три сребърни медала от силния международен турнир за Купата на Катар. \r\nДен преди Бъдни вечер 18-годишният варненец постигна шест сполучливи опита в категория до 109 кг. В изхвърлянето Христо постигна 184 кг., а в изтласкването - 216 кг., което му отреди общо 400 кг. в двубоя. Така европейският шампион за младежи от тази година завоюва три сребърни медала при мъжете. Турнирът е и олимпийска квалификация за игрите в Токио през 2020 г.", "date": "2019.12.23", "title": "Наш щангист с 3 медала в Катар"}
{"url": "https://standartnews.com/sport/sk-dema-e-klub-1-na-blgariya-po-tenis-za-2019-godina-409930.html", "text": "СК „Дема“ спечели първото място в годишната класация на Българската федерация по тенис (БФТ) измежду 120 клуба-членове на федерацията. Още от първите години след създаването си „Дема“ бързо стана един от водещите клубове в страна, в последните 4 години бе неизменно на втора позиция, а за 2019 г. стана „Клуб №1 на България“. През годината 4 състезатели на „Дема“ бяха основна част от националните отбори – Александър Лазаров при мъжете за Купа „Дейвис“, Изабелла Шиникова при жените за „Фед Къп“, Даря Шаламанова за девойки до 18 г. и Денислава Глушкова за девойки до 16 г. Глушкова постигна и най-големия международен успех през сезона, спечелвайки бронзов медал на Европейското лично първенство в Москва. В държавните първенства за различните възрасти СК „Дема“ спечели общо 10 шампионски титли и 20 медала. На държавни лични първенства шампиони станаха Александър Лазаров (3 титли – мъже единично, мъже двойки на открито и в зала), Денислава Глушкова (2 титли – до 16 г. и до 18 г.) и Мирела Шкумбова (2 титли – на двойки до 16 г. в зала и на смесени двойки до 16 г.). Сребърни и бронзови медали спечелиха Шкумбова, Никола Керемедчиев, Даря Шаламанова, Глушкова, Джордж Лазаров, Габриела Митева. В отборните първенства шампионски титли завоюваха отборите за мъже (Александър Лазаров, Горазд Сръбляк, Джордж Лазаров), за девойки до 18 г. (Даря Шаламанова и Мирела Шкумбова) и за девойки до 16 г. (Денислава Глушкова и Надежда Петкова), а бронзови медали взеха юношите до 16 г. (Никола Керемедчиев и Джордж Лазаров) и вторият отбор за девойки до 16 г. (Габриела Митева и Елина Буюклиева). Водещите състезатели на СК „Дема“ постигнаха и успехи на международната сцена. Изабелла Шиникова е сред първите 180 в света при жените, като през годината достигна и до №1 от българките, след като спечели най-голямата титла в кариерата си от турнир с награден фонд 60 000 долара в Португалия.  Александър Лазаров достигна до първите 500 при мъжете и за известен период бе втора ракета на България след Григор Димитров в ранглистата на АТР. При жените сред първите 500 е и Джулия Терзийска. Даря Шаламанова и Денислава Глушкова са сред първите 5 българки в ранглистата на ITF за девойки до 18 г. и след 1 януари ще са съответно сред първите 180 и първите 280 в света. В националните ранглисти състезатели на клуба също имат редица добри класирания, като най-показателна бе крайната годишна ранглиста за девойки до 18 г., окупирана от три тенисистки на „Дема“ – Даря Шаламанова, Денислава Глушкова и Мирела Шкумбова. „Дема е клубът с най-богат състезателен календар, с най-много медали от държавни първенства, с екип от водещи треньори и отлична база. В Дема ценим приноса на всеки един състезател – от най-малките до най-големите и от първите ракети до резервите“, заяви председателят на клуба Мариана Ненова на традиционното предколедно парти, на което бяха наградени всички състезатели и треньори с принос за първото място. Мариана Ненова специално благодари и на треньорите в клуба. Водещи треньори на СК „Дема“ са Катя Брезина и Галя Ангелова, с принос за успехите са и Ирина Глушкова, Красимир Лазаров, Биляна Павлова, Лили Цветкова, Николай Иванов. Председателят на „Дема“ благодари и на други треньори, подготвящи състезатели на клуба и най-вече Илиян Данев-Кестена, както и Гергана Станкова-Данева, Николай Юруков и др. Награди получиха и организаторът и главен съдия на състезанията в „Дема“ Николай Пръвчев, както и бившият спортен директор на БФТ Пресиян Коев за подкрепата към клуба. СК \"Дема\" е традиционен домакин още от основаването си на тенис турнира \"Лидерите\" за купите на \"Стандарт\". Участие в него взимат най-известните публични личности в България. ", "date": "2019.12.23", "title": "СК „Дема“ е Клуб №1 на България по тенис за 2019 година"}
{"url": "https://standartnews.com/sport/federer-igrakh-dobre-no-ostanakh-bez-titla-409951.html", "text": "Швейцарският тенисист Роджър Федерер заяви, че е щастлив от представянето си през 2019 година, като се надява да спечели поне един от големите шест турнира през новия сезон. 38-годишният Федерер имаше достатъчно силни моменти през завършилата кампания, като триумфира на надпреварата от сериите \"Мастърс\" в Маями, както и в Дубай, Хале и Базел. Той също така, обаче, имаше и няколко разтърсващи поражения, особено на финала на \"Уимбълдън\" срещу Новак Джокович, в който пропусна два мачбола при собствен сервис в петия сет. Приоритет за Федерер през 2020 година са четирите турнира от Големия шлем, финалната надпревара на АТП в Лондон и Олимпиадата в Токио. \"Имах хубава година, играх наистина силно, чувствах се добре физически, нямах съществени здравословни проблеми с изключение донякъде на Откритото първенство на САЩ, заяви Федерер в интервю за АП, цитиран от БТА. \"Победих Новак на финалния турнир на АТП, спечелих срещу Рафа на \"Уимбълдън\", като цяло играх добър тенис, но не успях да спечеля голяма титла, а това е нещото, което искам да променя през 2020 година. Това е моята цел за новия сезон, да се опитам да спечеля един от големите пет турнира плюс Олимпиадата, която е шестият\", допълни той.", "date": "2019.12.23", "title": "Федерер: Играх добре, но останах без титла"}
{"url": "https://standartnews.com/sport/levski-pochva-na-9-yanuari-409935.html", "text": "Левски ще стартира зимната си подготовка на 9 януари, четвъртък. Първото занимание на „сините” ще започне в 15:30 часа на „Герена”. Възпитаниците на Петър Хубчев ще преминат медицински прегледи разделени на три групи. Съответно те ще се проведат на 9, 10 и 11 януари. На 13-и „сините” ще стартират първия си подготвителен лагер, който ще се проведе в Сандански. Отборът ще тренира десет дни в южния град, след което на 23 януари се прибира в София. Основната част от подготовката на „сините” ще стартира четири дни по-късно, когато тимът пътува за турския курорт Алания. В Турция спортно-техническият щаб е предвидил отбора да изиграе четири контроли. Една от проверките вече бе обявена. Украинският ФК Лвов вече се похвали, че на 3 февруари ще премерят сили с Левски. През миналата година „столичани” се подготвяха в Кипър. Тогава треньор бе Славиша Стоянович, но по време на лагера бе заменен от Георги Дерменджиев.Лагерът ще приключи на 7 февруари, след което отборът се прибира в София. При подновяването на шампионата, още в първия кръг „сините” ще срещнат вечния си съперник – ЦСКА.", "date": "2019.12.23", "title": "Левски почва на 9 януари"}
{"url": "https://standartnews.com/balgariya-krimi/petima-osdeni-na-smrt-zaradi-ubiystvoto-na-kashogi-409946.html", "text": "Петима души са осъдени на смърт заради убийството на журналиста Джамал Кашоги, съобщи прокуратурата на Саудитска Арабия, цитирана от АФП. Държавният прокурор на кралството заяви, че на смърт да осъдени петима души, замесени в убийството, а още трима души са осъдени на общо 24 години затвор. \r\n \r\nИзвестния саудитски разследващ журналист Кашоги бе убит в саудитското консулство в Истанбул от екип на саудитски агенти. Саудитската прокуратура заяви, че убийството е плод на „престъпна операция” и повдигна обвинения на 11 души, чиито имена не се съобщиха. Експерт на ООН заяви, че убийството е „несъдебна екзекуция” Убийството на журналиста потресе целия свят. Предполага се, че заповедта за неговото ликвидиране е издадена от влиятелния саудитски престолонаследник принц Салман, но това не може да бъде доказано. \r\n \r\nКашоги изчезна на 2 октомври 2018 година при посещението в саудитското генерално консулство в Истанбул. Той бе отишъл там, за да получи документи, необходими му за развод и сключване на брак с туркиня. Турските власти разполагаха с данни, че той е бил жестоко измъчван в сградата на консулството, а след това е бил убит \"Преките извършители са виновни и осъдени на смърт, а хората зад убийството на Кашоги са на свобода. Разследването и съдебният процес не ги засегнаха. Това е антитеза на правосъдието. Това е подигравка\", написа в същото време докладчикът на ООН Анес Каламар в Туитър. \r\n ", "date": "2019.12.23", "title": "Поръчителите на Кашоги са на свобода, предупреждават от ООН"}
