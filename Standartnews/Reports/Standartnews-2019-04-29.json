{"url": "https://standartnews.com/sport/man-yunayted-i-chelsi-ne-se-bikha-video-390815.html", "text": "Отборите на Манчестър Юнайтед и Челси завързаха максимално битката за последните две места в Топ 4, завършвайки наравно 1:1 в 36-ия кръг във Висшата лига. По този начин „червените дяволи” останаха шести с 65 точки, докато Челси е четвърти с три повече. Петият Арсенал е с 66, а третият Тотнъм със 70 пункта. Интересен факт е, че и четирите отбора, които се борят за местата в зона „ШЛ” нито един от тях не записа победа в този рунд от мачовете. Рожденикът Хуан Мата даде аванс на Юнайтед с попадение в 11-ата минута, а Маркос Алонсо наказа грешка на Давид Де Хеа в 43-ата минута, за да изравни резултата. Двамата треньори направиха две принудителни смени през второто полувреме, след като бранителите Ерик Баи и Антонио Рюдигер напуснаха контузени.", "date": "2019.04.28", "title": "Ман Юнайтед и Челси не се биха (ВИДЕО)"}
{"url": "https://standartnews.com/regionalni/svetlini-obgrnakha-33-metroviya-krst-nad-blagoevgrad-390763.html", "text": "Хиляди жители и гости на Благоевград станаха свидетели на уникална светлинна програма в нощта на Великден. Умело съчетание на светлини, обгръщащи 33-метровия кръст над Благоевград, и звук от Светата литургия, отслужена в благоевградския храм „Въведение Богородично“, бе поредната изненада, подготвена от общинското ръководство за големия християнски празник. Програмата започна точно в полунощ, когато християнският символ над Благоевград бе озарен в различни цветове, а около него се разнасяха лъчи. Красивата картина можеше да бъде видяна от всяка точка на Благоевград, а благодарение на доброто озвучаване, благоевградчани можеха да чуят църковната служба и извън храма. Празничният момент е с пожелание към жители и гости на Благоевград за здраве, вяра, смирение, светлина и мир! Христос Воскресе!", "date": "2019.04.28", "title": "Светлини заляха 33-метровия кръст над Благоевград"}
{"url": "https://standartnews.com/kultura/karamazov-shpori-kon-iz-stsenata-v-narodniya-390785.html", "text": "„Тъпото е, че не си харесвам рождените дни. Никога не съм ги празнувал“, казвал е Владо Карамазов, който закръгля 40 на 27 април. Като тийнейджър дори не е сънувал, че само на 23 ще играе на сцената в Народния театър. Подвизава се в студиото на Бончо Урумов към „Сълза и смях“, но по някое време започва да се колебае дали това е неговото бъдеще, тъй като още от ранна юношеска възраст се стресира от клишето „красавец“. /„Да бях малко по-„дефектен“, щях да съм по-високо оценен“, ще заподозре след години Владимир Александров./ И понеже като всеки Телец здраво стъпва по земята, два пъти кандидатства в УНСС – но напразно.  Мечтае да  стане пилот ама не го бива с математиката – за разлика от „маймуненето“. Когато го приемат във ВИТИЗ, една година учи „Кукли“ и едва след това влиза в класа на професор Надежда Сейкова. Съдбата чука на вратата, когато Лили Абаджиева и Сашо Морфов правят кастинги – тя за несъстоялия се “Фауст“, той – за млади надежди. 140 мераклии за слава от цялата родина атакуват академичните проекти – Владо е избран след три дни на ръба на нервна криза. Абаджиева го пуска като Ромео – това е дебютът му в култовата барокова сграда – а после и като Офелия в „Отело“. Фенките пощуряват – открилия са новия секс символ, което пък адски дразни самия него. Абаджиева го кръщава Карамазов и връщане назад няма. „Аз съм луд почитател на Достоевски“, признавал е неведнъж Владо, който харесва руската душа, типичните за нея фантазми и радикализми. Световният маестро Робърт Стуруа му дава роличка в „Дванайста нощ“, но докосването до корифея е достатъчно вдъхновение.  Иван Добчев пък го вика за Сенебирски в „Албена“ – хем е красив,  хем е нагъл, хем не се чуди, когато режисьорът го навива да яхне кон. Преди премиерата Владо два месеца язди на Хиподрума – това е началото на екстремностите, с които от там насетне ще гарнира образи и подобия. Мариус Куркински пък го превръща в една от емблемите на спектаклите си – „Кралят елен“, „Зимна приказка“ /брои ролята си за провал, но смята, че тъкмо провалите каляват артиста/, „С любовта шега не бива“, „Рибарят и неговата душа“, „Ревизор“. Диана Добрева го тиражира като Казанова –  продуценти във Франция го гледат с възторг:  супер чувствен и супер хладен Цял месец въртят постановката в Авиньон на фестивала, после хукват и на турне. Стефан Данаилов – по това време министър на културата – получава „някакво жестоко хвалебствено писмо, в което се казвало колко сме добри, колко сме европейски“, връщал е лентата Владо. Освен с няколко знойни мадами, в „Казанова“ той си партнира с Даниел Рашев – нито единият, нито другият подозира, че след години заедно ще леят изкуствената кръв в „Откраднат живот“. А с Юлиан Вергов и Захари Бахаров става обратното – дълго време са неразделни, но напоследък нямат време за общите им проекти. Разочарованието плюс дисковата херния мъчат Карамазов, докато снима „Дяволското гърло“.  Но нали е машина за актьорстване и ненавижда мрънкането, успява да издърпа за косата от блатото на съмненията не само себе си, но и Теодора Духовникова.  „Той не ми позволи да се разпадна“, уточнява тя.  „Обикновено постигам всичко, което поискам. Но не мога да се правя на интересен. Казвам каквото мисля – фалшът ме изморява“, бил е откровен Владо. Според него човек втвърдява характера си в нещастието, а не в щастието. Ако самият той се скапе от професията, като нищо ще отвори дайвинг клуб на самотен остров.  \r\n„С времето се уча да не се ядосвам, защото рано или късно всичко се оправя. Всекидневието обаче често ме вади от равновесие.  Тормозят ме трудните решения – кога да бъде “да” и кога “не”.  Пълен кошмар е, докато реша Разбрах, че не бива да се отлага - добро, лошо, но веднага. Разчитам на интуицията си  - става или не.  Искам да  постигна много, но без трошене на нерви.  В някои моменти съм краен“, самобичува се Карамазов. Не крие, че е еготист, който мрази егоизма у себеподобните.   \r\nНе се вълнува пряко от политиката. Преди години беше подкрепил гражданската инициатива Видовден. „Хората не отиват да гласуват, защото им писна политиците да ги лъжат. Обезверени са. Като овце сме – купуват гласове и нищо не се променя. Всичко го знаят, но какво от това. И това не е само за изборите. В същото време, като видиш мизерията в Индия, Пакистан и Камбоджа, си казваш: „Господи, благодаря ти, че съм роден в България“.  \r\nДа припомним, че Карамазов харесва жените, които приемат хладнокръвно нещата от живота, но без да поемат ролята на мъжете. Няма навик да ги преследва. Оставя нещата да се случат – ако е писано. „Досега не съм се влюбвал безумно“, бил е искрен той. Затова пък е луд по Сан Франциско и Москва – и много се надява някога да се е прераждал там. В Лондон е като у дома си – посреща го семейството на брат му, прочутият и на път да стане кралски сладкар Иван Александров. Тези дни Владо му е ядосан, тъй като батко му е издал на жена си кой е убиецът в „Дяволското гърло“, а пък снахата на свой ред е бясна, защото сериалът й е любим и държи на съспенса в него до последната екранна минута.     \r\nОтношенията на Карамазов с финикийските знаци са за завиждане – печели само от това, което му доставя кеф. Дълго се дърпаше от телевизията, за която казваше, че носи евтина и бърза слава, караща публиката да забрави на какво си способен в театъра – ако си способен, разбира се. После дебютира като водещ в туристическото „Без багаж“ на Биляна Траянова, за да продължи в „Сървайвър“. Така мощно се кооперираха с Евтим Милошев, че нямаше как да му откаже „Дървото на живота“. Там Теодора Духовникова, с която са супер близки в театъра, го прелъстява съвсем еротично за първи път пред камерите – доста преди да му се метне в „Дяволското гърло“. „Той е мега талантлив – може да те изкара от равновесие за 2 секунди, като паралелно те вдъхнови за 100 други неща“, хвалела го е синеоката дама.  „Позволявам си лукса да избирам - не се оставям да бъда избиран. Още повече че съм свикнал да работя само с приятели и в определена атмосфера. Тогава изваждам най-доброто от себе си. Когато попадна между чужди хора, не се чувствам добре. В подобни моменти парите не ме интересуват“, не се колебае Карамазов.  Но Владо, който стартира кариерата си в рокля, облечен в нея от Лили Абаджиева, надали може да се изплаши от каквото и да било.  Свиква дори с труповете и вонята  в моргата на смолянската болница, където „произвеждат“ „Дяволското гърло“. А след десетина години между зрителите му в театъра може би ще седне Джеръми Айрънс, който неотдавна остава страхотно изненадан, разбирайки, че красивото момче срещу него играе в националната трупа на България от Чехов до Шекспир. „Може би някога ще те гледам от първия ред“, казва тогава великанът. Автографът и срещата между световния ас и Карамазов след представление в Бристол организира „издайникът“ Иван Александров, който открай време покровителства братчето си.", "date": "2019.04.28", "title": "Карамазов шпори кон из сцената в Народния"}
{"url": "https://standartnews.com/biznes/kharchim-do-100-lv-za-velikdenskata-trapeza-390813.html", "text": "Малко под 100 лева харчи едно българско семейство за празничната трапеза за Великден, показват изчисленията на Системата за агропазарна информация (САПИ). Най-много се харчи за основното, а алкохолът също може да оскъпи празника, пише „Струма“. По-скъпо излиза празникът в Русе и София, а най-евтино – във Варна. Експертите на земеделското министерство са пресметнали цените за примерна великденска кошница, в която влизат традиционните храни за празника – агнешко месо, козунак, яйца, безалкохолни, както и бутилка роден алкохол, вино и 2 литра бира. Менюто стига за четиричленно семейство, като в него са и продуктите, нужни за приготвянето на дроб сарма – килограм дреболии, 500 грама ориз и масло, както и бутилка олио, репички и краставици за салата. Само за яйцата домакинството може да даде средно 10 лв. в зависимост от това какъв брой ще боядиса. Сметката по САПИ показва, че за 20 яйца размер L най-много плащат бургазлии – 6,20 лева, а най-евтино е в Ловеч и Пловдив – по 5 лева. Белите яйца излизат една идея по-скъпо, защото са внос от Полша, но се използват най-често от домакините заради по-лесното боядисване. Готовите варени и боядисани яйца са под 5 лв. за 10 броя, показа проверка на \"Монитор“ в големите вериги. Козунакът струва близо 4 лв. за брой в супермаркетите но в пекарните удари 10 лева килограма при поръчка от днес за утре. Най-скъпо плащат за подсладения хляб в Пловдив - около 6,30 лева за килограм, в Северна България струва под 5 лева за същия грамаж. Важна част от трапезата е основното, което най-често е агнешкото месо. Според САПИ два килограма плешка ще ни струват между 25,40 лв. и 29,85 лв. Най-високата цена е в Русе, а най-ниската в Пловдив. За агнешки дреболии трябва да заделим между 7 и 8 лева за килограм. Средно за страната цената на едро на цяло агне е 13,63 лв./кг, като за седмица има леко повишение с 0,8%.", "date": "2019.04.28", "title": "Харчим до 100 лв. за Великденската трапеза"}
{"url": "https://standartnews.com/kultura/viktoriya-bekm-shche-pee-na-kontsert-na-spays-grls-390804.html", "text": "Виктория Бекъм вероятно ще се присъедини към бившите си колежки от „Спайс гърлс“ по време на концертите на групата на стадион „Уембли“ в Лондон, съобщава „Контакт мюзик“. Бившата певица и настоящ моден дизайнер вече отказа възможността да пее заедно с Мелани Браун, Мелани Чизхолм, Ема Бънтън и Гери Халиуел по време на дългоочакваното им турне. Въпреки това, Виктория се е съгласила да застане на една сцена с момичетата по време на един от концертите им в британската столица през юни. Източник, близък до г-жа Бекъм заяви, че по всяка вероятност това ще се случи по време на втория концерт на Уембли на 14 юни. Не е ясно обаче каква роля точно ще изпълнява Виктория. Новината за появата на Виктория Бекъм дойде малко след като колежката й – Ема Бънтън заяви, че тя никога не е очаквала Пош спайс да се включи в турнето. Певицата ясно заяви, че след общата им поява по време на церемонията по закриването на Олимпийските игри през 2012 г., Виктория била категорична, че иска да продължи напред и да се разграничи от времето, прекарано с групата.", "date": "2019.04.28", "title": "Виктория Бекъм ще пее на концерт на Спайс гърлс"}
{"url": "https://standartnews.com/kultura/emanuela-shkodreva-nakaray-khorata-da-mechtayat-togava-si-aktor-390784.html", "text": "Емануела Шкодрева, която е автентичен експерт в извайването на ювелирни образи от българската и световната драматургия, е убедена, че по Великден стават чудеса. Но чудесата, за които говори една от звездите на Народния театър, нямат общо с материалното, нито пък с консумацията – те  са във високите сфери на духа. Актрисата, чиято запазена сценична марка са фаталните жени, е убедена, че човещината е единственото  спасение от разпищолените нрави в БГ обществото.      \r\n         \r\n- Емануела, какво чудо ни трябва по Великден? \r\n- Чудото на справедливостта и истината. За да овладеем демоните в себе си и да дадем воля само на доброто. За да се възпитаме в дух на любов към ближния, на взаимна помощ. Само човещината може да крепи хората в пътя им напред. Тя се брои винаги – независимо от професионалните успехи и личните вдъхновения. Важното е какво правиш за другия и дали е от сърце. Господ гледа първо в сърцата.  \r\n- Като виждаме какво се случва около нас сред фалш и лицемерие, като че ли не е много трудно да заблудим Господ... \r\n- Затова искреността ни е крайно необходима. Първо трябва да сме честни със себе си. Ние сме на този свят, за да еволюираме. Да създаваме хармония. Затова ни е нужен дълбок поглед навътре – за станем по-праведни. Състезанието винаги е с „аз“-а. Към него е голямото пътуване – то е за цял живот. Голямата среща е с автентичната ти същност – да си наясно какво искаш да постигнеш и къде са границите. Извън човешкия ти образ няма нищо значимо. Ако си свестен, вселената все ще открие начин да ти напише плюса в бележника. Но да не забравяме: Вярата спасява, надеждата крепи, любовта вдъхновява за постигането на непостижимото.  \r\n- Какво показва вашият богат опит с героини от българската и световната драматургия – колко е важна равносметката? \r\n- Всичките ми героини се опитват да правят равносметка. В „Цветът на дълбоките води“ на Оля Стоянова Мария Стюарт разбира много неща за себе си в последната минута преди ешафода – как не е забелязвала никого,  как се е вълнувала най-вече от властта. На финала тя казва: „Следващия път ще се опитам да запомня лицата на хората. Ще се вглеждам в тях“. Глафира от „Виновният“ на Димитър Димов пък твърди: „Животът ни можеше да бъде по-лесен, ако казваме на другите това, което мислим, ако сме искрени и правим това, което чувстваме“. И добавя: „Не предлагай брак на жена, за която не знаеш дали е морална колкото теб. Не говори за брак на жена, за която не знаеш дали не е влюбена в друг“.  Прости правила. Ако ги спазваме, сме коректни. Но за да знаеш кой си, трябва да си свободен. Една от „Манхатън, второ авеню“ на Нийл Саймън пък е родена ангел – жена, отдадена на другите. Възловата реплика между нея и съпруга й е „Ще разчитаме един на друг“.  Любовта дава сила, тя превръща магията в реалност.  \r\n- Световноизвестният драматург Израел Хоровиц остана очарован от начина, по който давате плът и кръв на жените от неговите пиеси – що за птици са те?  \r\n- Те са личности без самочувствие, на които се дава втори шанс - и надскачат себе си. А това е твърде пленително. Хоровиц е изключително чувствителен човек и писател. Той обича хората, които са ощетени от живота. И им предоставя възможност пак да опитат – стига да заслужат този късмет с почтеност. Затова играят пиесите му по цял свят – зрителите се познават в тях.  В „Някъде в този живот“ Катлийн отива да стане домашна помощница на професора от омраза, а си тръгва с обич. Клои в „Моята скъпа лейди“ пък среща сродната си душа.   \r\n- Два пъти влизате в кожата на фатални дами от култовото творчество на Димитър Димов – бяхте Фани Хорн, сега въртите на пръста си мъжете във „Виновният“... \r\n- Девет сезона играхме „Осъдени души“ . Един от рекордите на камерната сцена. Жените на Димитър Димов са с минало, но носят и излъчват модерността на своето време. Те са изтъкани от стаена тъга, изключителна чувствителност, природна интелигентност. Длъжни са да живеят с буржоазния си произход в соца.  Но успяват - понеже са силни, а съдбата на човека е в неговия характер.  \r\n- Какво е да си актьор? \r\n- Мисия. Длъжен си да дадеш на хората надеждата, че доброто съществува, че всичко е възможно. Да ги накараш да мечтаят, да ги предизвикаш да анализират себе си, да ги потърсиш с конкретно и важно послание. Театърът е живо изкуство, театърът е енергията, която въздейства най-силно. А енергията е всичко. Особено когато е подплатена със силен текст – тогава се превръща във вълшебство.", "date": "2019.04.28", "title": "Емануела Шкодрева: Накарай хората да мечтаят – тогава си актьор"}
{"url": "https://standartnews.com/kultura/vladimir-zarev-bg-polititsite-razkapvat-morala-i-drzhavnostta-390783.html", "text": "Новият роман на Владимир Зарев „Чудовището“ излиза със знака на „Хермес“ на 14 май: 4 години след последната творба на големия писател - „Орлов мост“. Премиерата е и сред основните събития в Дните на българската книга – ежегодна кампания на издателството между 11 и 24 май. Владимир Зарев е автор, който има изключително висок принос към националната  литературна традиция. Трилогията му „Битието“, „Изходът“ и „Законът“ - сагата за рода Вълчеви - е позната и от телевизионния сериал „Дървото на живота“.  Романът му „Разруха“ е обявен от германската литературна критика за „най-доброто, написано  за прелома в Европа от 1989 година“. Ето какво сподели Владо Зарев за „Стандарт“. - Господин Зарев, да се надяваме ли, че България все пак ще успее да възкръсне сред войнстващата посредственост, агресивната неграмотност и пошлостта на всекидневието ни? Господ ли трябва да слезе на земята, че да спре обезкървяването на нацията и геноцида над нея? \r\n- Повярвайте, всяка сутрин аз се моля на Свети Иван Рилски да спаси и опази българския народ -защото ние наистина сме неговият народ, неговият единствен народ. Но вече ми се струва, че наистина трябва да стане чудо, за да оцелеем. Вече три десетилетия истерично егоистичната ни олигархия и политическата класа от всички цветове разграбват националното богатство по всякакъв начин, корумпират съдебната система и полицията, които са имунната система на институциите във всяко общество, разкапват морала и държавността.   Не успяват да излъчат национална идея която да ни сплоти в името на някакво, макар и изстрадано бъдеще. Превъръщат справедливостта в химера. И най-страшното е, че от страната ни буквално са прогонени почти два милиона българи – сред тях несъмнено мнозина са и образовани, и умни. Цветът на нацията. Дори вътре в страната ни хората са двойно поделени –на страшно малко свръхбогати и на страшно много безжалостно бедни. А също на неграмотни, отъпели, изпълнени с агресия и омраза маргинализирани и криминални субекти -  и на нормални, опазили духовните традиции, важните общочовешки ценности и нравствеността си мислещи хора. Ако имам някаква надежда, тя е в младите. Защото на тях им писна да живеят в анархия и искат да бъдат истински свободни, копнеят да се реализират в собствената си родина. Познавам деца, които изоставиха високите си позиции в богатите западни фирми /но те не са ония крадливи юпита, които също нямат страх от Бога!/ и се върнаха в България, за да участват в страданието, градежите и историята на своя народ. Всички тях аз смятам за свои деца и ниско им се покланям! \r\n- Имаше ли разлика в празнуването на  Великден през различните етапи от живота ви?  \r\n- Вашият въпрос ми дава възможност да честитя на всички сънародници този прекрасен и най-въодушевяващ празник, в който светлото надделява над тъмното, доброто обезсилва злото и любовта побеждава насилието. Разликата в празнуването на Възкресение Господне преди 10 ноември 1989 година и сега е огромна. Тогава се събираха много повече хора, защото честването на Великден беше официално забранено. Христовите храмове, черквите бяха заобикаляни с милиция, по телевизията след 11 часа вечерта започваше нашумял западен филм, който трябваше да привлече вниманието на хората и да ги остави у дома. Но цялата тази свъсена заплаха не можеше да ни спре.  Събирахме се в черквата на Семинарията а близката гора излъхваше особена прохлада. Чувствахме едновременно прилив на смирение и на възторг - усещането за единение, за някаква преливаща духовна сила, изпълваща със сълзи очите. По друг начин тогава звучаха сакралните слова: „Исус возкресе“ и всеобщият отговор: „Во истине возкресе“. По друг начин звучеше и песнопението: „Исус возкресе из мертвих, смертию смерт поправ, смертию смерт поправ“.  После се разотивахме, хилядите запалени и обгърнати в шепите ни свещи потичаха като светла река - тя се разливаше на потоци, на отделни трепкащи светлинки, сякаш това бяха душите на хората, които се разбягваха, поели към самотата си.  \r\n- Работното заглавие на новия ви роман \"Чудовището\" бе \"Забрава\".  Кои от важните, същностни житейски уроци забравяме най-лесно и кои помним най-дълго? \r\n- Най-безжалостно помним преживения срам, миговете, в които сме били посрамени, изглеждали сме обидно жалки или смешни. Най-дълго всеки от нас помни страданието, физическата и духовната болка, които драматизират битието ни и ни правят нещастни. Страданието - това го знаем още от будизма - е най-могъщият и съвършен учител на човека. То предизвиква отхвърлянето и гнева ни, но също така ни води към покаянието и смирението. Баща ми имаше една максима: „Живей така, сякаш всеки ден е последен“. Чудесна мисъл, но  аз съм разпилян, неутолим хедонист отдаден на удоволствията - най-вече на незаменимото удоволствие да пиша - и не успявам да спазвам това прекрасно послание.  Винаги съм твърдял, че Словото, че художественото Слово превръща съществуването в битие, а битието в памет, в национална памет. Има писатели - те са много малко, които превръщат описваното от тях битие в световна памет. В този смисъл Словото е форма на най-истинска и трайна незабрава. Докато пишех обаче новия си роман, се досетих, че художественото Слово всъщност променя действителността. То винаги е емоционално украсено, то съдържа преувеличения, неточности, добавя нещо към случилото се, но и отнема нещо от него - следователно в някакъв смисъл е и форма на забрава.  Тази дуалистична, противоречива форма на художественото Слово е удивителна, защото същото това противоречие се съдържа и у човека.  \r\n- Главният герой в „Чудовището“, възрастен писател, преживява невъзможна, но невероятно красива любов с млада журналистка - от какво ни спасява голямата, макар и невъзможна любов? \r\n- Любовта ни спасява най-вече от самите нас, от вродения ни и неизтребим егоизъм, от всемогъществото на собственото ни его. Колкото и да звучи абсурдно любовта е форма на несвобода  Този, който е влюбен, е зависим от другия, но това е една вдъхновяваща, красива, щастлива, разбира се, понякога жестока и фатална несвобода.  Що се отнася до моя роман, тази среща между младата, умна и красива журналистка и възрастния писател е преднамерена и опасна, тя е нежелана от него. Двамата всъщност са жертва на „невинната вина“ - тях ги свързва нещо жестоко и съдбовно, което се е случило с други хора и в друго време, но се завръща сякаш като бумеранг. Тайнствената омраза ще е това, което ще ги свърже, невероятната и магическа любов е това, което ще ги раздели.  \r\n- В хода на повествуванието често се връщате в детството на героя. Детството ли е най-чистият и незабравим миг или старият писател се обръща назад, за да затвори кръга? \r\n- Детството е най-безхитростната, ще употребя друга дума - най-искрената - част от човешкия живот. Колкото повече се отдалечаваме от него с годините, всъщност с натрупания си опит и цинизъм, толкова повече ние неволно го идеализираме. Вярваме, че тогава чувствата, мислите, ако щете светлината, са били други - по-чисти и по-възвишени, че са излъчвали естествена мъдрост и доброта. Възрастният човек непрестанно си спомня детството, защото по особен начин завижда на себе си, на това, което е бил. Той завижда на тогавашните си сетива и чувствителност, на тогавашното си здраве, на тогавашната си непринуденост и неутолимо, вездесъщо любопитство. Един сладолед за детето е приключение, дори щастие, за възрастния човек той е просто нещо сладко или досада. А детството и старостта си приличат по това, че и в двете противополжни възрасти човек се чувства еднакво безпомощен, уязвим, раним от другите или от обстоятелствата. И най-сетне - детето се опитва да прилича на възрастен, куклите, например, са неговите деца, а старецът постепенно се вдетинява и започва да се държи като дете. А възрастният вече писател от моя роман си припомня детството, защото в тези години се случват важни, съдбовни за общественото ни развитие събития, които предсказват постепенния упадък, краха на социализма. \r\n- Дали съществуването на възрастния човек е само в спомените?  \r\n- Всеки човек, не само в старостта, съществува по свой единствен и неповторим начин. Аз харесвам своя живот, спомените ме изпълват с удовлетворение и с оптимизъм, но предпочитам да живея активно в настоящето и да мисля за бъдещето. Бъдещето украсява и осмисля живота на всеки от нас, но по особен начин то произтича и зависи от настоящето и миналото. Миналото е най-осветената част от нашето бъдеще. \r\n- Детайлно рисувате картини от някогашна София, от центъра й... В трилогията си \"Битието\", \"Изходът\", \"Законът\" пък описвате неповторимо любимия си Видин. Созопол е своеобразен носталгичен център в романите ви \"Разруха\" и \"Светове\". Възприемате ли се като градски писател, обичате ли \"своите\" градове? В какво е душата им? \r\n- Аз съм софиянец. Роден съм и съм израснал в София - обичам този град, в който премина детството ми, махалата около улица „Любен Каравелов“, градинките покрай реката, в които върлуваше бандата на „Магарешкия рай“, напечените и прашни през лятото дворове, противоатомното скривалище в съседната докторска кооперация, в което криехме прашките и тръбите за фунийки, няколко килограма карабид, с който вдигахме кутии на височината на седеметажните кооперации, безценните слитъци с олово, а също томовете на вълшебния любовник Джакомо Казанова, които ненаситно четяхме на запалено фенерче. Обичам улица „Граф Игнатиев“, по която баба ме водеше в черквата „Свети Седмочисленици“ с утаения мирис на горели свещи и на тамян, с утихналия мрак, изпълнен с толкова споделена скръб и умоляващ шепот. По-късно по нея отивах на училище и минавах покрай магазинчето за всякакви най-примамливи топчета и оловни войници. Когато бях на шест години, баща ми ме заведе в родния си град, във Видин. Помня парния локомотив, който някак страдално изпуфтяваше на всяка гара, пероните с мириса на гнило, на пулп и на кебапчета, потеклия сякаш на филм пейзаж на умореното лято и саждите, които влизаха в очите ми. Във Видин бях спрян и прехласнат от величието на реката, от нейния цвят на суров петрол, от странната й сякаш звучаща тишина, от лунната пътека, която като че ли я оковаваше в метал, от умението й да бъде във всеки миг същата и във всеки миг различна, какъвто е и човешкият живот. Останах завинаги във Видин, защото в него също съм роден по някакъв особен магически начин. После, вече в зрели години попаднах в Созопол - една шепичка град всред това безкрайно и раздвижено море. Бях смаян от мириса на зрели смокини и на природно размножение, от заплетените улички и незабележимите параклисчета, толкова малки, че едва побираха огромния, тайнствен и разстилащ се над всичко Бог. В Созопол, в летата и плажовете му израснаха моите деца. Обичам тези градове и с много преклонение писах за тях - за тях, а най-вероятно за себе си.  \r\n- Можем ли да приемем \"Чудовището\" като автобиографичен роман? И защо го прекръстихте? \r\n- Вярвам, надявам се, че „Чудовището“ е биографичен роман на цялото мое поколение, което се „пръква“ около промените през 1944-а. На всички, на които се опитваха да ни втълпят някакви идеалистични представи за „светлото“ бъдеще, докато ние все по-ясно и мъчително разбирахме разликата между думи и дела, усещахме,  че животът около нас е изпълнен с безсмислена принуда и с насилие. Да, в романа съм описал доста събития, които са се случили конкретно с мен и в моя живот, но неговият смисъл и послания са по-сложни и дълбинни. Защо нарекох този си роман „Чудовището“ ли? Първо - понеже самата старост е особено чудовище, което ни сграбчва и постепенно ни отнема, което ни унижава, често ни превръща в самотници и най-сетне ни убива. Второ -  защото ние сме заобиколени с всякакви наизскочили из тъмата на несправедливостта чудовища. В романа изразявам своята вяра, че  Антихристът вече е слязъл на земята че той може да не е конкретна личност, а някакво явление. За мен Антихристът, например, е интернет във всичките му безкрайни, всепроникващи и най-вече обсебващи форми. Влезте в метрото, в автобуса, в трамвая и ще се убедите, че хората не се виждат помежду си, а са се вторачили в своите айфони и чатят. Те не искат да се познават, най-вероятно се страхуват от другите - те желаят да си пишат бързи и безсмислени глупости. Същото е на погребение, на сватба, на улицата, в киното, в ресторанта, в домовете. Няколко поколения българи от деца живеят в измислен, нереален, и още по-страшно - в един виртуален свят. Те не четат, а си чатят. Не чувстват, а си чатят. Запознават се, докато си чатят - защото така е по-лесно да отблъснеш другия и е по-безболезнено, ако сам бъдеш отблъснат от него.  \r\n- А какво се случва с нормалното човешко приятелство? \r\n- Питам се възможно ли е човек да има 100, 200, 500 приятели? Та приятелството е като любовта, то е сложен емоционален избор. Мога да уважавам хиляди, но между тях приятелите ми са пет-шест - бавно и търпеливо отличени от мен сродни души. Някои области на това безбрежно и хищно виртуално пространство подстрекават егоизма, омразата и насилието.  Дават път на воайорството, на порнографията и на всякакви човешки извержения. Самото познание в интернет не е духовно преживяване, не е форма на лично откритие и съпричастност, а е информация. Сдъвкана, лесна, скучна информация.  Виртуалният свят и информацията са заместител на всичко. Много скоро те ще са проблем не по-малко същностен и страшен от стоварващите се над човечеството климатични промени. \r\n- Как мислите: дали така наречените ни политици са чували, че някогашни инженери и учители по на 70 и повече ровят из кофите, че стават жертва на имотната мафия, че няма с какво да платят парното си...     \r\n- За жалост голямата част от съвременните ни политици са хора със средна интелигентност и с нищожна социална чувствителност. Те се интересуват най-вече от себе си и от властта. Несекващите скандали помежду им, които уж засягат някакви морални принципи, всъщност произлизат от тяхната себичност и най-вече от тяхната алчност. Всеизвестно е, че властта в тези несвършващи години на преход реално означава ненаказуемост и пари.  Мръсни пари. Откраднати от залъка  на нисшите и бедните. По най-вулгарен начин българската управляваща класа превърна политиката в бизнес. В безкрайно лесен и винаги печеливш бизнес, в който не влагаш нищо. Не влагаш средства, усилия и талант, безсънни нощи, не рискуваш нищо, но преразпределяш. Българският народ знае, че това, което лъсна с тези лъскави до безсмислие апартаменти, е само върхът на айсберга. Било законно, но не било морално. Ако това е вярно, що за закони си е измислила политическата ни класа? Кой нормален бизнесмен ще подари на някакъв политик половин милион евро, вложени в апартамент, защото му е симпатичен? Това си е чиста проба лошо прикрита корупция. В своето послание към римляните апостол Павел казва: „Там, където няма закони, няма и престъпления.“ Е, ние сякаш сме някаква невероятна добродетелна страна - защото у нас, в Българя, сякаш няма алчност, смайващи въображението престъпления и никога няма виновни. \r\n- Коя е първата книга, към която посегнахте, след като финализирахте работата по романа?  \r\n- Докато пиша роман, не чета други автори, защото се боя да не ми повлияят. След дългата и уморителна работа по своята нова книга винаги се зачитам в книгите на Фокнър, в духовния безкрай на Фокнър. Имам нужда да се напоя с неговите думи, да се докосна до светлината и величието на словото му.   \r\n- Какви бяха първите думи на съпругата ви, след като прочете първите глави от романа? \r\n- Мирела винаги е безкомпромисна, крайно взискателна към моите текстове, но се старае и да ме поощри. Първите й  думи бяха: „Има още какво да се желае, но продължавай“, което реално означаваше, че много е харесала началните страници.", "date": "2019.04.28", "title": "Вл. Зарев: Политиците разкапват морала и държавността"}
{"url": "https://standartnews.com/svyat/papata-pozdravi-pravoslavnite-khristiyani-za-velikden-390808.html", "text": "Папа Франциск отправи великденски поздрав към православните християни за Великден в традиционната си неделна проповед на площад \"Св. Петър\", предаде ТАСС. \"Искрени поздравления на нашите братя и сестри от източните църкви, които днес отбелязват Великден, следвайки юлианския календар. Бог да ви дава радост и мир!\", заяви папата. Католиците отбелязаха Великден преди седмица, припомня ТАСС. Редица православни църкви от Източна Европа и Близкия изток, както и някои източнокатолически църкви, празнуват Великден днес. Франциск вече е предлагал да се разгледа възможността за обединяване на датата на Великден за всички християни.", "date": "2019.04.28", "title": "Папата поздрави православните за Великден"}
{"url": "https://standartnews.com/sport/spasikha-alpinist-sled-40-chasa-pod-anapurna-390765.html", "text": "48-годишен малайзийски лекар Вуй Ким Чин беше спасен на слизане от най-смъртоносния връх на планетата - Анапурна (8091 м), на 7500 метра височина, след като прекара близо 40 часа сам, без допълнителен кислород и без палатка. За спасяването му бе включен хеликоптер, който първо установи, че пострадалия е на 7500 м, а после свали спасителен екип на 6500. Спасителите тръгват нагоре в 13,00 ч, а в 17,20 ч вече са при малайзиеца. За 5 часа пострадалия е свален до лагер 3 на 6500 м. След това с хеликоптер е превозен до болница в Катманду. Пострадалият е в критично състояние, със сериозни измръзвания. Вуи Ким Чин беше част от 32-членната група шерпи и техни клиенти, които изкачиха осемхилядния връх по-рано тази седмица, но изчезна на слизане. В групата на изкачилите върха бе и бившият британски командос Нирмал Пуржа. Той се включи след това в четворката спасители, който намериха Вуй Ким Чин и го спасиха. Пуржа си е поставил за цел да постави световен рекорд като изкачи 14-те най-високи върха на планетата за 7 месеца. За сравнение - сегашният рекорд е 7 години, 11 месеца и 4 дни. Нирмал използва допълнителен кислород, както и помощта на шерпи, но въпреки това, предизвикателството, което си е поставил, е наистина голямо.", "date": "2019.04.28", "title": "Спасиха алпинист след 40 часа под Анапурна"}
{"url": "https://www.standartnews.com/sport/sportt-po-tv-za-28-april-390755.html", "text": "18,30 Спорт ТОТО 17,50 Спорт тото 15,10 Формула 1: Състезание за Голямата награда на Азербайджан (пряко) 18,00 Футбол, Франция, Лига 1: Сент Етиен - Тулуза; 22,00 Марсилия - Нант (пряко) 16,05 Футбол, Англия, Висша лига: Бърнли - Манчестър Сити; 18,30 Манчестър Юнайтед - Челси (пряко) 22,30 Баскетбол: Мач от НБА (пряко) 14,00 Футбол, Англия, Чемпиъншип: Лийдс - Астън Вила (пряко) 16,00 Футбол, Франция, Лига 1: Лил - Ним (пряко) 20,30 Баскетбол, Испания: Ховентут - Барселона (пряко) 17,00 Тенис: ATP 500 Барселона, Финал (пряко) 15,30 Футбол, Холандия, Ередивизи: ПСВ Айндховен - Хераклес и Де Граафшап - Аякс (пряко) 22,00 Хокей на лед: NHL (пряко) 13,30 Футбол, Италия, Серия А: Фрозиноне - Наполи; 16,00 СПАЛ - Дженоа; 19,00 Сампдория - Лацио; 21,30 Торино - Милан (пряко) 13,00 Футбол, Испания, Ла Лига: Валенсия - Ейбар; 15,00 Жирона - Севиля; 17,15 Реал Сосиедад - Хетафе; 19,30 Виляреал - Уеска; 21,45 Райо Валекано - Реал Мадрид (пряко) 03,00 Футбол, САЩ, МЛС: Лос Анджелис Галакси - Реал Солт Лейк (пряко) 21,15 \"Спорт в обектива\" 18,00 WRC, Рали Аржентина (пряко) 19,30 Волейбол, Италия, Серия А: Плейоф (пряко) 12,00; 18,00 и 20,30 Снукър: Световно първенство в Шефийлд, девети ден (пряко) 15,00 Колоездене: Лиеж - Бастон - Лиеж (пряко) 11,00 Автомобилизъм: Световна купа за туристически автомобили WTCR на Хунгароринг, квалификация (пряко) 14,30 Тенис на маса: Световно първенство в Унгария, финал, мъже; 15,30 финал, двойки, жени (пряко) 16,30 Футбол, Германия, Първа Бундеслига: Хофенхайм - Волфсбург; 19,00 Нюрнберг - Байерн (пряко) 21,45 Конен спорт: Лонжин Мастърс в Ню Йорк, трета част (пряко)", "date": "2019.04.28", "title": "Спортът по тв за 28 април"}
{"url": "https://www.standartnews.com/sport/ren-razplaka-nadmenen-pszh-s-duzpi-video-390756.html", "text": "Отборът на ПСЖ допусна грандиозна издънка във финала за Купата на Франция и не успя да завърши сезона си с дубъл. Шампионът на Франция изпусна аванс от 0:2, за да се стигне до продължения и дузпи срещу Рен, където момчетата на Жюлиен Стефан показаха нерви от стомана. Те вкараха всичките си 6 изпълнения, за да дойде пропускът на Кристофър Нкунку. Така \"червено-черните\" завоюваха своята 3-а Купа на Франция, докато най-успешният тим в този турнир - именно ПСЖ - не успя да прибави ново отличие към вече 12-те във витрината си. Парижани бяха сериозно тласнати към победата от Неймар да Силва, който отново беше във вихъра си срещу своята любима жертва. Бразилецът асистира за откриващото попадение на Даниел Алвеш и сам вкара второто, за да може ПСЖ да дръпне солидно още до средата на първото полувреме. Оттам нататък всичко тръгна надолу за гранда от столицата - първо Преснел Кимпембе си отбеляза автогол, а в средата на втората част Едсон Мексер възстанови равенството. Срещата беше белязана и от изключително циничен и опасен фаул на Килиан Мбапе, заради който новото златно момче на френския футбол видя червен картон малко преди пристъпването към определяне на победителя чрез изпълнение на дузпи. При тях феновете на ПСЖ, които бяха зад вратата, непрекъснато светеха със силни лазери в очите на играчите на Рен, но и тази грозна постъпка не остана ненаказана от съдбата. При дузпите Рен изпълняваше първи. Последователно М’Байе Нианг, Хатем Бен Арфа, Клеман Грение, Джеймс Леа-Силики, Рами Бенсебайни и Исмаила Сар бяха безпогрешни, като не оставиха шансове нито на вратаря Ареола, нито на феновете на ПСЖ, които се опитваха да ги ослепят с лазерите си. В редиците на ПСЖ Единсон Кавани, Дани Алвеш, Леандро Пареден, Хуан Бернат и Неймар също не сбъркаха от бялата точка. Когато обаче дойде редът на първата дузпа извън задължителните 5 младият Нкунку се подаде на нервите и стреля високо над гредата, с което короняса Рен.", "date": "2019.04.28", "title": "Рен разплака надменен ПСЖ с дузпи (ВИДЕО)"}
{"url": "https://standartnews.com/sport/venger-s-oferta-ot-lion-390796.html", "text": "Арсен Венгер е получил оферта да поеме френския Лион, разкриха медиите във Франция. В момента клубът търси заместник на Бруно Женезио, който ще напусне поста след края на първенството. Венгер планира да се върне на работа през лятото. През май 2018-а 69-годишния специалист напусна Арсенал след 22 години в клуба. Във Франция той работи в началото на треньорската си кариера. От 1981 до 1983 г. ръководи младежкия отбор на Страсбург, след това бе асистент в Кан. От 1984 до 1987 г. оглавява Нанси, а след това седем години работи в Монако. Венгер изведе тима от Княжеството до титлата през 1988 г. и спечели Купата на Франция през 1991 година.", "date": "2019.04.28", "title": "Венгер с оферта от Лион"}
{"url": "https://www.standartnews.com/sport/gilbrt-detronira-svetovniya-shampion-po-snukr-video-390757.html", "text": "Световният шампион по снукър Марк Уилямс е детрониран, след като бе изхвърлен от турнира от Дейвид Гилбърт. Това е поредната сензация, която се случва на световния шампионат в Шефилд. Дейвид Гилбърт победи световния шампион Марк Уилямс с 13:9 фрейма. Уилямс получи болки в гърдите в петък вечерта и премина през местната болница, след като изоставаше в резултата с 3:5. Лекарите го увериха, че няма проблеми със сърцето. След това уелсецът изоставаше в резултата със 7:9, но Уилямс успя да намали своя пасив – 8:9. Последваха три серии на Гилбърт от 62, 52 и 139 точки, за да поведе той с 12:8. Уилямс намери сили, за да спечели следващия фрейм и да намали резултата на 9:12. Гилбърт спечели мача със серия от 89 точки. На четвъртфинала Дейвид Гилбърт ще се изправи срещу победителя от сблъсъка между Бари Хоукинс и Кайрън Уилсън.", "date": "2019.04.28", "title": "Гилбърт детронира световния шампион по снукър (ВИДЕО)"}
{"url": "https://standartnews.com/sport/gilbrt-detronira-svetovniya-shampion-po-snukr-video-390757.html", "text": "Световният шампион по снукър Марк Уилямс е детрониран, след като бе изхвърлен от турнира от Дейвид Гилбърт. Това е поредната сензация, която се случва на световния шампионат в Шефилд. Дейвид Гилбърт победи световния шампион Марк Уилямс с 13:9 фрейма. Уилямс получи болки в гърдите в петък вечерта и премина през местната болница, след като изоставаше в резултата с 3:5. Лекарите го увериха, че няма проблеми със сърцето. След това уелсецът изоставаше в резултата със 7:9, но Уилямс успя да намали своя пасив – 8:9. Последваха три серии на Гилбърт от 62, 52 и 139 точки, за да поведе той с 12:8. Уилямс намери сили, за да спечели следващия фрейм и да намали резултата на 9:12. Гилбърт спечели мача със серия от 89 точки. На четвъртфинала Дейвид Гилбърт ще се изправи срещу победителя от сблъсъка между Бари Хоукинс и Кайрън Уилсън.", "date": "2019.04.28", "title": "Гилбърт детронира световния шампион по снукър (ВИДЕО)"}
{"url": "https://standartnews.com/sport/mariya-grozdeva-specheli-kvota-za-tokio-2020-390766.html", "text": "Навръх Великден Мария Гроздева спечели световната купа в Пекин (Китай) в дисциплината 25 метра спортен пистолет и квота за Олимпиадата в Токио! Втора е Вероника Майор (Унг), а трета Анна Коракаки (Гър). В кариерата си Гроздева има 5 медала от олимпийски игри, като два от тях са златни. Мария е участвала досега на 6 летни олимпийски игри.", "date": "2019.04.28", "title": "Мария Гроздева спечели квота за Токио 2020"}
{"url": "https://standartnews.com/sport/zlatnite-ni-momicheta-ss-zlaten-medal-v-baku-390800.html", "text": "Ансамбълът на България спечели златния медал на финала на съчетанието с три обръча и два чифта бухалки на Световната купа по художествена гимнастика в Баку (Азербайджан). Възпитаничките на Весела Димитрова в състав Симона Дянкова, Стефани Кирякова, Мадлен Радуканова, Ерика Зафирова и Лаура Траатс изиграха силно композицията си и получиха оценка от 25.550 точки (16.9 за трудност и 8.650 за изпълнение). За българския ансамбъл това е втори медал от Баку след бронза в многобоя снощи. На финала на пет топки българските грации останаха на четвърто място с оценка 23.950 точки.На пет топки шампион стана Русия с 24.850 точки, а на второ и трето място са съответно Япония с 24.450 и Украйна с 24.350. На обръчи и бухалки сребърните отличия завоюва Русия с 25.250 точки, а на трето място е Украйна с 25.150 точки.  По-рано днес Катрин Тасева зае пето място на бухалки и шесто на обръч на финалите на отделните уреди при жените в Баку. Тасева имаше изпуснати уреди и в двете композиции. Тя беше оценена с с 20.300 точки на бухалки и 18.950 на обръч. За изпълнението си на бухалки тя има оценка за трудност от 13.2. Другата българка Боряна Калейн се нареди шеста на финала на лента с 18.350 точки. Рускинята Дина Аверина стана шампионка на обръч с 22.000 точки и на бухалки с 22.500 точки. На топка златото взе Линой Ашрам от Израел с 21.750 точки. Анастасия Салос от Беларус победи във финала на лента с 20.650 точки. От 16 до 19 май Баку ще бъде домакин на европейското първенство по художествена гимнастика.", "date": "2019.04.28", "title": "Златните ни момичета на върха в Баку (СНИМКИ)"}
{"url": "https://standartnews.com/svyat/kiril-ot-rusiya-khorata-da-ne-se-poddavat-na-silata-na-zloto-390754.html", "text": "Патриархът на Москва и на цяла Русия Кирил призова в обръщението си по повод Възкресение Христово хората да се научат да побеждават злото и да не поддават на неговата сила, предаде ТАСС. Патриархът призова още вярващите да обичат онези, които ги заобикалят. На традиционната литургия по повод Възкресение Христово в московската катедрала Христос Спасител присъстваха руският президент Владимир Путин, руският премиер Дмитрий Медведев и съпругата му, кметът на Москва Сергей Собянин и други обществени и политически фигури. В храма беше донесен Благодатният огън, който вчера се разгоря над Божи гроб в храма Възкресение Христово в Ерусалим.", "date": "2019.04.28", "title": "Кирил Руски: Не се поддавайте на силата на злото"}
{"url": "https://www.standartnews.com/sport/spasikha-alpinist-sled-40-chasa-pod-anapurna-390765.html", "text": "48-годишен малайзийски лекар Вуй Ким Чин беше спасен на слизане от най-смъртоносния връх на планетата - Анапурна (8091 м), на 7500 метра височина, след като прекара близо 40 часа сам, без допълнителен кислород и без палатка. За спасяването му бе включен хеликоптер, който първо установи, че пострадалия е на 7500 м, а после свали спасителен екип на 6500. Спасителите тръгват нагоре в 13,00 ч, а в 17,20 ч вече са при малайзиеца. За 5 часа пострадалия е свален до лагер 3 на 6500 м. След това с хеликоптер е превозен до болница в Катманду. Пострадалият е в критично състояние, със сериозни измръзвания. Вуи Ким Чин беше част от 32-членната група шерпи и техни клиенти, които изкачиха осемхилядния връх по-рано тази седмица, но изчезна на слизане. В групата на изкачилите върха бе и бившият британски командос Нирмал Пуржа. Той се включи след това в четворката спасители, който намериха Вуй Ким Чин и го спасиха. Пуржа си е поставил за цел да постави световен рекорд като изкачи 14-те най-високи върха на планетата за 7 месеца. За сравнение - сегашният рекорд е 7 години, 11 месеца и 4 дни. Нирмал използва допълнителен кислород, както и помощта на шерпи, но въпреки това, предизвикателството, което си е поставил, е наистина голямо.", "date": "2019.04.28", "title": "Спасиха алпинист след 40 часа под Анапурна"}
{"url": "https://www.standartnews.com/sport/zlatnite-ni-momicheta-ss-zlaten-medal-v-baku-390800.html", "text": "Ансамбълът на България спечели златния медал на финала на съчетанието с три обръча и два чифта бухалки на Световната купа по художествена гимнастика в Баку (Азербайджан). Възпитаничките на Весела Димитрова в състав Симона Дянкова, Стефани Кирякова, Мадлен Радуканова, Ерика Зафирова и Лаура Траатс изиграха силно композицията си и получиха оценка от 25.550 точки (16.9 за трудност и 8.650 за изпълнение). За българския ансамбъл това е втори медал от Баку след бронза в многобоя снощи. На финала на пет топки българските грации останаха на четвърто място с оценка 23.950 точки.На пет топки шампион стана Русия с 24.850 точки, а на второ и трето място са съответно Япония с 24.450 и Украйна с 24.350. На обръчи и бухалки сребърните отличия завоюва Русия с 25.250 точки, а на трето място е Украйна с 25.150 точки.  По-рано днес Катрин Тасева зае пето място на бухалки и шесто на обръч на финалите на отделните уреди при жените в Баку. Тасева имаше изпуснати уреди и в двете композиции. Тя беше оценена с с 20.300 точки на бухалки и 18.950 на обръч. За изпълнението си на бухалки тя има оценка за трудност от 13.2. Другата българка Боряна Калейн се нареди шеста на финала на лента с 18.350 точки. Рускинята Дина Аверина стана шампионка на обръч с 22.000 точки и на бухалки с 22.500 точки. На топка златото взе Линой Ашрам от Израел с 21.750 точки. Анастасия Салос от Беларус победи във финала на лента с 20.650 точки. От 16 до 19 май Баку ще бъде домакин на европейското първенство по художествена гимнастика.", "date": "2019.04.28", "title": "Златните ни момичета на върха в Баку (СНИМКИ)"}
{"url": "https://www.standartnews.com/sport/venger-s-oferta-ot-lion-390796.html", "text": "Арсен Венгер е получил оферта да поеме френския Лион, разкриха медиите във Франция. В момента клубът търси заместник на Бруно Женезио, който ще напусне поста след края на първенството. Венгер планира да се върне на работа през лятото. През май 2018-а 69-годишния специалист напусна Арсенал след 22 години в клуба. Във Франция той работи в началото на треньорската си кариера. От 1981 до 1983 г. ръководи младежкия отбор на Страсбург, след това бе асистент в Кан. От 1984 до 1987 г. оглавява Нанси, а след това седем години работи в Монако. Венгер изведе тима от Княжеството до титлата през 1988 г. и спечели Купата на Франция през 1991 година.", "date": "2019.04.28", "title": "Венгер с оферта от Лион"}
{"url": "https://www.standartnews.com/sport/mariya-grozdeva-specheli-kvota-za-tokio-2020-390766.html", "text": "Навръх Великден Мария Гроздева спечели световната купа в Пекин (Китай) в дисциплината 25 метра спортен пистолет и квота за Олимпиадата в Токио! Втора е Вероника Майор (Унг), а трета Анна Коракаки (Гър). В кариерата си Гроздева има 5 медала от олимпийски игри, като два от тях са златни. Мария е участвала досега на 6 летни олимпийски игри.", "date": "2019.04.28", "title": "Мария Гроздева спечели квота за Токио 2020"}
{"url": "https://standartnews.com/sport/ren-razplaka-nadmenen-pszh-s-duzpi-video-390756.html", "text": "Отборът на ПСЖ допусна грандиозна издънка във финала за Купата на Франция и не успя да завърши сезона си с дубъл. Шампионът на Франция изпусна аванс от 0:2, за да се стигне до продължения и дузпи срещу Рен, където момчетата на Жюлиен Стефан показаха нерви от стомана. Те вкараха всичките си 6 изпълнения, за да дойде пропускът на Кристофър Нкунку. Така \"червено-черните\" завоюваха своята 3-а Купа на Франция, докато най-успешният тим в този турнир - именно ПСЖ - не успя да прибави ново отличие към вече 12-те във витрината си. Парижани бяха сериозно тласнати към победата от Неймар да Силва, който отново беше във вихъра си срещу своята любима жертва. Бразилецът асистира за откриващото попадение на Даниел Алвеш и сам вкара второто, за да може ПСЖ да дръпне солидно още до средата на първото полувреме. Оттам нататък всичко тръгна надолу за гранда от столицата - първо Преснел Кимпембе си отбеляза автогол, а в средата на втората част Едсон Мексер възстанови равенството. Срещата беше белязана и от изключително циничен и опасен фаул на Килиан Мбапе, заради който новото златно момче на френския футбол видя червен картон малко преди пристъпването към определяне на победителя чрез изпълнение на дузпи. При тях феновете на ПСЖ, които бяха зад вратата, непрекъснато светеха със силни лазери в очите на играчите на Рен, но и тази грозна постъпка не остана ненаказана от съдбата. При дузпите Рен изпълняваше първи. Последователно М’Байе Нианг, Хатем Бен Арфа, Клеман Грение, Джеймс Леа-Силики, Рами Бенсебайни и Исмаила Сар бяха безпогрешни, като не оставиха шансове нито на вратаря Ареола, нито на феновете на ПСЖ, които се опитваха да ги ослепят с лазерите си. В редиците на ПСЖ Единсон Кавани, Дани Алвеш, Леандро Пареден, Хуан Бернат и Неймар също не сбъркаха от бялата точка. Когато обаче дойде редът на първата дузпа извън задължителните 5 младият Нкунку се подаде на нервите и стреля високо над гредата, с което короняса Рен.", "date": "2019.04.28", "title": "Рен разплака надменен ПСЖ с дузпи (ВИДЕО)"}
{"url": "https://standartnews.com/sport/botas-specheli-starta-v-baku-video-390801.html", "text": "Валтери Ботас е новият лидер в световния шампионат на Формула 1. Пилотът на Мерцедес успя да спечели състезанието за Голямата награда на Азербайджан, по улиците на Баку. Втори се нареди съотборникът му Люис Хамилтън, а трети остана пилотът на Ферари Себастиан Фетел. Победата за Ботас е втора през сезонa, след като той успя да извоюва и лидерската позиция в първото за годината състезание - Гран при на Австралия. В следващите две - Бахрейн и Китай, първи бе Люис Хамилтън, а Ботас оставаше втори.  Това е и четвърта двойна победа за Мерцедес от началото на сезона, с което те се превръщат в първия отбор в историята с подобно постижение. Ботас диктуваше темпото в по-голямата част на надпреварата. Единствено между 13-ата и 32-ата обиколка невлезлият в бокса по това време пилот на Ферари - Шарл Льоклер, бе лидер, но неговата стратегия (с едно спиране за цялото състезание) не сработи и Ботас си върна първенството. Хамилтън не успя да притисне максимално своя колега в края, въпреки че закратко бе в неговата DRS зона, и остана 2-ри.   Ботас вече е с 87 точки в генералното класиране, докато Люис е с 86. Фетел е трети с 52 пункта, една пред Макс Верстапен.  Въпреки че се блъсна в квалификацията, монегаскът Шарл Леклер прогресира много в хода на състезанието и дори успя да направи най-бърза обиколка в Баку - 1:43,009. Така той взе допълнителната точка за най-бърз тур.", "date": "2019.04.28", "title": "Ботас спечели старта в Баку (ВИДЕО)"}
{"url": "https://standartnews.com/sport/sportt-po-tv-za-28-april-390755.html", "text": "18,30 Спорт ТОТО 17,50 Спорт тото 15,10 Формула 1: Състезание за Голямата награда на Азербайджан (пряко) 18,00 Футбол, Франция, Лига 1: Сент Етиен - Тулуза; 22,00 Марсилия - Нант (пряко) 16,05 Футбол, Англия, Висша лига: Бърнли - Манчестър Сити; 18,30 Манчестър Юнайтед - Челси (пряко) 22,30 Баскетбол: Мач от НБА (пряко) 14,00 Футбол, Англия, Чемпиъншип: Лийдс - Астън Вила (пряко) 16,00 Футбол, Франция, Лига 1: Лил - Ним (пряко) 20,30 Баскетбол, Испания: Ховентут - Барселона (пряко) 17,00 Тенис: ATP 500 Барселона, Финал (пряко) 15,30 Футбол, Холандия, Ередивизи: ПСВ Айндховен - Хераклес и Де Граафшап - Аякс (пряко) 22,00 Хокей на лед: NHL (пряко) 13,30 Футбол, Италия, Серия А: Фрозиноне - Наполи; 16,00 СПАЛ - Дженоа; 19,00 Сампдория - Лацио; 21,30 Торино - Милан (пряко) 13,00 Футбол, Испания, Ла Лига: Валенсия - Ейбар; 15,00 Жирона - Севиля; 17,15 Реал Сосиедад - Хетафе; 19,30 Виляреал - Уеска; 21,45 Райо Валекано - Реал Мадрид (пряко) 03,00 Футбол, САЩ, МЛС: Лос Анджелис Галакси - Реал Солт Лейк (пряко) 21,15 \"Спорт в обектива\" 18,00 WRC, Рали Аржентина (пряко) 19,30 Волейбол, Италия, Серия А: Плейоф (пряко) 12,00; 18,00 и 20,30 Снукър: Световно първенство в Шефийлд, девети ден (пряко) 15,00 Колоездене: Лиеж - Бастон - Лиеж (пряко) 11,00 Автомобилизъм: Световна купа за туристически автомобили WTCR на Хунгароринг, квалификация (пряко) 14,30 Тенис на маса: Световно първенство в Унгария, финал, мъже; 15,30 финал, двойки, жени (пряко) 16,30 Футбол, Германия, Първа Бундеслига: Хофенхайм - Волфсбург; 19,00 Нюрнберг - Байерн (пряко) 21,45 Конен спорт: Лонжин Мастърс в Ню Йорк, трета част (пряко)", "date": "2019.04.28", "title": "Спортът по тв за 28 април"}
{"url": "https://www.standartnews.com/sport/botas-specheli-starta-v-baku-video-390801.html", "text": "Валтери Ботас е новият лидер в световния шампионат на Формула 1. Пилотът на Мерцедес успя да спечели състезанието за Голямата награда на Азербайджан, по улиците на Баку. Втори се нареди съотборникът му Люис Хамилтън, а трети остана пилотът на Ферари Себастиан Фетел. Победата за Ботас е втора през сезонa, след като той успя да извоюва и лидерската позиция в първото за годината състезание - Гран при на Австралия. В следващите две - Бахрейн и Китай, първи бе Люис Хамилтън, а Ботас оставаше втори.  Това е и четвърта двойна победа за Мерцедес от началото на сезона, с което те се превръщат в първия отбор в историята с подобно постижение. Ботас диктуваше темпото в по-голямата част на надпреварата. Единствено между 13-ата и 32-ата обиколка невлезлият в бокса по това време пилот на Ферари - Шарл Льоклер, бе лидер, но неговата стратегия (с едно спиране за цялото състезание) не сработи и Ботас си върна първенството. Хамилтън не успя да притисне максимално своя колега в края, въпреки че закратко бе в неговата DRS зона, и остана 2-ри.   Ботас вече е с 87 точки в генералното класиране, докато Люис е с 86. Фетел е трети с 52 пункта, една пред Макс Верстапен.  Въпреки че се блъсна в квалификацията, монегаскът Шарл Леклер прогресира много в хода на състезанието и дори успя да направи най-бърза обиколка в Баку - 1:43,009. Така той взе допълнителната точка за най-бърз тур.", "date": "2019.04.28", "title": "Ботас спечели старта в Баку (ВИДЕО)"}
{"url": "https://www.standartnews.com/sport/keniets-specheli-za-chetvrti-pt-maratona-v-london-390802.html", "text": "Олимпийският шампион Елиуд Кипчоге (Кения) спечели за рекорден четвърти път лекоатлетическия маратон на Лондон и то с втори най-добър резултат в историята. 34-годишният преодоля класическата дистанция от 42,195 метра за 2.02:37 часа, подобрявайки собствения си рекорд на трасето от 2:03:05 часа от миналата година. Времето на Кипчоге е с около минута по-слабо от световния му рекорд 2:01:39 часа, който той постави на Маратона в Берлин през септември миналата година. Кениецът вече има безпрецедентните четири победи на маратона на Лондон след 2015, 2016 и 2018 г. Втори на 18 секунди завърши Мосинет Геремеу (Етиопия), а трета се нареди Муле Васихун (Етиопия) на 39 секунди. Носителят на четири златни медала от олимпийски игри Мо Фара (Великобротания) завърши на пета позиция на 3:02 минути след победителя. В надпреварата при жените триумифра кенийката Бригид Косгей с 2:18.20 часа. Втора остана сънародничката й и миналогодишна шампиока  Вивиан Черуийот с 2:20:14 часа, а трета е Роза Дередже от Етиопия с 2:20:51 часа. фото ЕПА/БГНЕС", "date": "2019.04.28", "title": "Кениец спечели за четвърти път маратона в Лондон"}
{"url": "https://standartnews.com/svyat/ekstremist-ubi-i-rani-khora-v-amerikanska-sinagoga-390764.html", "text": "Един човек бе убит, а трима души бяха ранени в стрелба, която мъж откри в синагога в американския щат Калифорния, съобщават световните агенции. Жертвата е жена, а равинът е сред ранените. Заподозреният за стрелбата е задържан. Той е на 19 години и е бял жител на Сан Диего. Местните власти разказаха, че той е избягал от местопрестъплението с кола, а после подал сигнал в полицията за стрелбата и казал, че е замесен в нея. Полицията засякла колата му и той не оказал съпротива при задържането. Той е идентифициран като Джон Ърнест. Макар да не е известен на полицията, според местни медии в социалните мрежи младият мъж открито е обявил намерението си да убива евреи. Сред публикациите му има и отворено писмо с антисемитско съдържание, в което той казва, че се вдъхновява от австралиеца Брентън Тарант, който през март уби 50 души при нападения на две джамии в новозеландския град Крайстчърч. Проверява се дали Ърнест има общо с опита за палеж на джамия в Сан Диего. При днешното нападение той е използвал автомат тип AR-15. С такова оръжие бяха извършени още голям брой масови стрелби в САЩ. Въпреки това, все още на много места буквално всеки би могъл да си го купи, след като така и не бяха взети мерки на федерално ниво за подобряване на контрола по отношение на личните арсенали на гражданите в САЩ.", "date": "2019.04.28", "title": "Екстремист уби и рани хора в американска синагога"}
{"url": "https://standartnews.com/svyat/yaponskiyat-imperator-shche-abdikira-na-30-april-390768.html", "text": "На 30 април във вторник Япония ще бъде свидетел на първата абдикация на император от над 200 години. Церемонията по абдикирането в този ден ще продължи едва 10 минути, като по време на нея ще бъдат спазени някои традиции и ритуали, отбелязва Франс прес. Тя ще започне в 17 ч. местно време (8 ч. по Гринуич) в най-величествената зала на императорския дворец в Токио, с площ 370 квадратни метра, с бляскав паркет от зелкова и със стени, украсени с мотиви, напомнящи борови иглички. Залата е известна като Боровата зала, предава БТА. На церемонията по традиция императорът поверява на приемника си три драгоценности. Твърди се, че те са дарени на императорската династия от богинята на слънцето Аматерасу. Трите драгоценности са - огледало, сабя и пазено в тайна бижу. Притежанието на трите драгоценности е смятано за съществено доказателство за легитимността на императора. На самата церемонията се донасят само бижуто и сабята, затворени в техните ковчежета, а огледалото \"не напуска\" мястото в двореца, на което е съхранявано. По принцип не съществуват снимки на трите съкровища. На церемонията на 30 април ще присъстват 300 души - членове на императорското семейство, на правителството и на парламента, на съдебната власт, на местните власти, както и съпругите на почетните гости. Японският премиер Шиндзо Абе ще произнесе реч. После ще говори Акихито за последен път в качеството си на император. В полунощ местно време на 30 април срещу 1 май (15 ч. по Гринуич на 30 април) император става Нарухито. Сменя се императорската ера - от Хейсей (което означава Постигане на мира) тя вече ще се казва Рейва (което означава Красива хармония). На самия 1 май ще има церемония в две части. В 10,30 ч. местно време в Боровата зала ще бъдат донесени сабята и бижуто, които са сред трите драгоценности, утвърждаващи легитимността на императора. Ще бъдат донесени и кралските печати. Всичко това ще бъде връчено на новия император Нарухито. Самият император няма да говори в тази първа част на церемонията, на която жени не присъстват. Малко след това ще протече втората ритуална част от церемонията, по време на която Нарухито ще произнесе първата си реч като император. На 4 май новият император ще приветства народа от балкона на императорския дворец. По време на тези церемонии членовете на императорското семейство ще бъдат облечени в западен стил - костюм с фрак и дълги рокли, посочва Франс прес. Едва през есента император Нарухито и съпругата му Масако ще облекат традиционни одежди, когато на 22 октомври интронизацията на императора ще бъде отпразнувана пищно в присъствието на 2500 гости от Япония и чужбина. Сред тях ще има много държавни глави. После ще има парад в центъра на Токио. Акихито беше император в продължение на 30 години и пет месеца. В средата на 2016 г. той каза, че иска да абдикира, защото не може повече да изпълнява задачите си на император заради напредващата си възраст (сега 85 години) и заради влошеното здраве. Датата на абдикацията и всичко, свързано с това събитие, беше решено от правителството. Новият император е роден на 23 февруари 1960 г., а съпругата му - Масако през 1963 г. Двойката, оженила се през 1993 г., има една дъщеря - принцеса Аико, родена през 2001 г.", "date": "2019.04.28", "title": "Японският император ще абдикира на 30 април"}
{"url": "https://www.standartnews.com/sport/man-siti-dokosva-titlata-s-gol-za-malko-nad-2-santimetra-video-390810.html", "text": "Манчестър Сити спечели много ценна победа в борбата за титлата, след като в мач от 36-ия кръг на Премиършип победи Бърнли с 1:0. Победното попадение дойде в 63-ата минута на срещата, а Агуеро попадна в голмайсторската листа. Топката премина голлинията точно с 2,59 сантиметра, а попадението беше зачетено с помощта на технологията на голлинията. \"Виненочервените\" се бориха здраво и съумяха да удържат равенството на почивката 0:0. Независимо от надмощието на терена Сити не съумя да прониже вратата на съперника през първите 45 минути. В 40-ата минута Агуеро стреля опасно, но топката не поиска да влезе в мрежата. Домакините също опитаха да затруднят съперника, но и при тях не се получи. \r\nПрез втората част Сити окупира половината на Бърнли и се заредиха положения пред вратата на Том Хийтън. В 47-ата минута  Агуеро стреля, Хийтън спаси. В следващата минута игра с ръка на Ашли Барнс не беше забелязана от съдията и Сити бяха ощетени. \r\nВ 49-ата минута Лапорт стреля опасно, Хийтън беше на мястото си. Стигна се и до попадението за Сити. В 63-ата минута Агуеро стреля, топката премина голлинията с 2,59 сантиметра преди тя да бъде изчистена от бранител на Бърнли. Системата на голлинията потвърди редовността на попадението. \r\nДо края на двубоя на терена имаше един отбор в лицето на Сити, а домакините съумяха да загубят само с един гол. В 75-ата минута Бен Мий исчисти топката точно пред голлинията след удар на Жезус. В крайна сметка Сити спечели и излезе напред в класирането с актив от 92 точки, а Ливърпул са втори с точка по-малко. Бърнли са на 15-ото място с 40 точки.", "date": "2019.04.28", "title": "Ман Сити докосва титлата с гол за малко над 2 сантиметра (ВИДЕО)"}
{"url": "https://www.standartnews.com/sport/lestr-otdali-arsenal-ot-shl-video-390803.html", "text": "Лестър разби Арсенал с класическото 3:0 в двубой от 36-ия кръг на Премиършип с попадения на Тилеманс и две на Варди. Мейтланд-Найлс от Арсенал беше изгонен в 36-ата минута на двубоя. Срещата започна двуостро с атаки и към двете врати. В 8-ата минута Мадисън стреля към вратата на Лено, но топката се отклони от Мейтланд-Найлс и излезе в корнер. Гостите отвърнаха с удар на Лаказет след пас на Колашинац, но бранител застана на пътя на топката. Мадисън стреля опасно в 19-ата минута на срещата, но топката мина встрани от вратата. Четири минути по-късно Лаказет стреля, но топката не намери целта. В 28-ата минута Лено спаси отбора си от попадение, след като спаси опасен удар на Ндиди с глава. Четири минути по-късно Варди пропусна да се разпише. В 35-ата минута Ивоби стреля добре, но Шмайхел беше на мястото си. В 36-ата минута Мейтланд-Найлс остави съотборниците си с човек по-малко, след като получи втори жълт картон за грубо нарушение и Арсенал остана с 10 души на терена. През втората част Лестър се разигра и в 59-ата минута дойде и първото попадение в мача. Мадисън центрира отдясно и сложи топката на главата на Тилеманс, който откри резултата. В 72-ата минута съдията си затвори очите при опасна атака на Арсенал и удар без топка, като остави играта да продължи. До края на мача на терена имаше само един отбор в лицето на \"лисиците\" и с две попадения на Варди в края на двубоя беше сложена точка на спора - 3:0 за Лестър и трето поредно поражение за \"артилеристите\" в шампионата. След този успех Лестър е на 8-ото място с актив от 51 точки, а Арсенал е на петата позиция с 66.", "date": "2019.04.28", "title": "Лестър отдалечи Арсенал от ШЛ (ВИДЕО)"}
{"url": "https://www.standartnews.com/sport/katrin-specheli-svetovnata-kupa-na-topka-i-lenta-video-390811.html", "text": "Катрин Тасева спечели Световната купа за сезона на два от уредите - топка и лента, и раздели първото място в многобоя, а ансамбълът на България взе Световната купа за съчетанието с три обръча и два чифта бухалки. Това стана ясно днес след края на състезанията от Световната купа по художествена гимнастика в Баку (Азербайджан). Световните купи за годината са четири - в Пезаро (Италия), София (България), Ташкент (Узбекистан) и Баку. За крайното класиране се взимат предвид трите най-добри резултати. В индивидуалното Катрин Тасева е първа за многобоя заедно с рускините Дина Аверина и Александра Солдатова. Трите имат по 100 точки. Четвърта е Боряна Калейн с 97 точки, а Невяна Владинова е на 12-о място с 48 точки. На обръч Катрин Тасева е пета със 75 точки, Владинова - шеста с 65, а Калейн - седма с 61. Първи са Линой Ашрам (Израел) и Дина Аверина с по 95 точки. На топка Катрин Тасева е първа с 92 точки, Калейн дели второто място с Линой Ашрам с по 90 точки, а Владинова дели седмото място с 55 точки с Милена Балдасари (Италия) и Никол Зеликман (Израел). На бухалки - Катрин Тасева е пета със 76 точки, Калейн - десета с 62, а Владинова - 13-а с 45. \r\nНа бухалки водач със 105 точки е Влада Николченко от Украйна, втора е Дина Аверина със 100 точки, а трета Александра Солдатова (Русия) с 90 точки. На лента Катрин Тасева е първа със 104 точки, след нея е Дина Аверина с 90 точки, а трета е Александра Солдатова с 85. Боряна Калейн е шеста със 76 точки, а Невяна Владинова 12-а с 46 точки. При ансамблите България е на второто място за многобоя за сезона със 135 точки, първи на съчетанието с обръчи и бухалки със 145 точки и седми на 5 топки с 90 точки. Носител на Световната купа в многобоя е Русия със 145 точки, както и на пет топки със 135 точки.", "date": "2019.04.28", "title": "Катрин спечели Световната купа на топка и лента (ВИДЕО)"}
{"url": "https://www.standartnews.com/sport/tiym-e-noviyat-shampion-v-barselona-video-390812.html", "text": "Доминик Тийм е новият шампион на тенис турнира от ATP 500 в Барселона. Младият австриец победи Даниил Медведев с 6:4, 6:0 във финалния двубой в каталунската столица. Успехът дойде след 1 час и 13 минути игра. 25-годишният Тийм завоюва своя втори трофей през сезона, след като преди седмица спечели титлата в Монте Карло. Титлата в Барселона е и негова 13-та в професионалната му кариера.  Първият сет започна отлично за Медведев, който поведе с 3:0 с пробив във втория гейм. След това обаче Тийм напипа своя ритъм и спечели 12 от следващите 13 гейма, с което затвори първата част, а след това сломи съпротивата на своя съперник и във втората.  В полуфиналите Тийм надделя над Краля на клея Рафаел Надал, което определено го превръща в основен фаворит за идващия в края на май в Париж турнир от Големия шлем - \"Ролан Гарос\".", "date": "2019.04.28", "title": "Тийм е новият шампион в Барселона (ВИДЕО)"}
{"url": "https://www.standartnews.com/sport/man-yunayted-i-chelsi-ne-se-bikha-video-390815.html", "text": "Отборите на Манчестър Юнайтед и Челси завързаха максимално битката за последните две места в Топ 4, завършвайки наравно 1:1 в 36-ия кръг във Висшата лига. По този начин „червените дяволи” останаха шести с 65 точки, докато Челси е четвърти с три повече. Петият Арсенал е с 66, а третият Тотнъм със 70 пункта. Интересен факт е, че и четирите отбора, които се борят за местата в зона „ШЛ” нито един от тях не записа победа в този рунд от мачовете. Рожденикът Хуан Мата даде аванс на Юнайтед с попадение в 11-ата минута, а Маркос Алонсо наказа грешка на Давид Де Хеа в 43-ата минута, за да изравни резултата. Двамата треньори направиха две принудителни смени през второто полувреме, след като бранителите Ерик Баи и Антонио Рюдигер напуснаха контузени.", "date": "2019.04.28", "title": "Ман Юнайтед и Челси не се биха (ВИДЕО)"}
{"url": "https://standartnews.com/svyat/stroitelen-kran-padna-v-siatl-ima-zhertvi-390770.html", "text": "Заради рухването на крана на водачите на превозни средства се препоръчва да избягват района, където движението е спряно. Кранът е бил над строяща се офис сграда в гъсто населен район на града. Според очевидци е духал силен вятър и кранът сякаш се е прекършил на две. Технологичните компании увеличават персонала си в Сиатъл и над града се издигат десетки кранове, които строят небостъргачи с офиси и жилищни сгради.", "date": "2019.04.28", "title": "Строителен кран падна в Сиатъл, има жертви"}
{"url": "https://standartnews.com/svyat/zemyata-e-zagubila-12-mln-khektara-gori-390771.html", "text": "През 2018 г. са унищожени  , съобщи Институтът за световните ресурси. От тях 3,64 милиона са първични тропически гори и от съществено значение за климата и биоразнообразието, предадоха АФП и Ройтерс. \r\nДанните са от годишния доклад за 2018 г. на \"Глобъл форест уоч\" - организация, която наблюдава горите от 2001 г. Миналата година е четвъртата най-страшна за обезлесяването, след 2016 (когато обезлесената площ е 17 млн. хектара), 2017 и 2014 г. \r\nНай-засегнатите страни са . Площта на унищожените през миналата година тропически джунгли е равна на територията на Никарагуа, а унищожените първични джунгли са колкото Белгия. \r\n\"Това са горите с най-голямо въздействие върху въглеродните емисии и върху биоразнообразието\", изтъкна Микаела Вайсе от Института за световните ресурси, тъй като това са  Опазването на все още оставащите гори е от жизнена важност - те са дом на много застрашени представители на флората и фауната. \r\nРазрушителното темпо е особено обезпокоително в ДР Конго, докато в Индонезия то се е забавило с 63% в сравнение с пика през 2016 г. В Колумбия през 2018 г. има увеличение на обезлесяването с 9% спрямо 2017 г. \r\nПо обезлесена площ първа е Бразилия, а Гана и Кот д'Ивоар са загубили през 2018 г. първична джунгла, представляваща съответно 60% и 26% от тяхната територия.", "date": "2019.04.28", "title": "Земята е загубила 12 млн. хектара гори"}
{"url": "https://standartnews.com/svyat/nad-66-khilyadi-mlnii-v-evropa-vchera-390773.html", "text": "Великденските празници започнаха с драматично време на много места в западна и централна България. Сателитните снимки са запечатали ясно изразеният студен фронт, който премина над страната. Заради високите приземни температури наблюдавахме мощна купестодъждовна облачност с бурна гръмотевична активност. Статистиката показва, че за последните 24 часа в Югоизтона Европа са регистрирани над 66 хиляди мълнии, като една голяма част от тях - именно над нашата страна. Валежите бяха кратки, но на места интензивни с количества до 20 литра на квадратен метър. Днес обстановката ще е значително по-спокойна. Облачността вече се разкъса в западна и централна България. Постепенно това ще стане и на изток, където все пак са възможни слаби превалявания до обяд. Вятърът ще е по-осезаем в Дунавската равнина. В обедните часове там ще е дори силен с пориви до над 60 километра в час. Условия за купестодъждовна облачност и валежи с гръмотевична активност ще има след обяд в планините и в Югоизточна България. По-значителни валежи с гръмотевици се очакват в южните Родопи, Странджа и Сакар. Температурите сутринта и вечерта – между 8 и 13 градуса. В хода на деня, в следобедните часове термометрите ще се колебаят между 19 и 14 градуса. Най-хладно – в района на София – около 18 градуса. Новата седмица започва с нестабилно време. В понеделник и вторник отново попадаме в зона с ниско атмосферно налягане, с която очакваме валежи, по-значителни в северната половина на страната. Колебанията в температурите няма да са големи. През цялата следващата седмица дневните стойности ще се задържат около 20 градуса средно за страната. По-дългосрочен поглед към наближаващия Гергьовден. На този етап времето се очертава динамично с превалявания. Предстои по-осезаемо падане на температурите за 2-3 дни около празника, заради пренос на студен арктически въздух. Прогностичните модели предвиждат дори слаби снеговалежи в по-високите планински масиви.", "date": "2019.04.28", "title": "Над 66 хиляди мълнии в Европа вчера"}
{"url": "https://standartnews.com/sport/keniets-specheli-za-chetvrti-pt-maratona-v-london-390802.html", "text": "Олимпийският шампион Елиуд Кипчоге (Кения) спечели за рекорден четвърти път лекоатлетическия маратон на Лондон и то с втори най-добър резултат в историята. 34-годишният преодоля класическата дистанция от 42,195 метра за 2.02:37 часа, подобрявайки собствения си рекорд на трасето от 2:03:05 часа от миналата година. Времето на Кипчоге е с около минута по-слабо от световния му рекорд 2:01:39 часа, който той постави на Маратона в Берлин през септември миналата година. Кениецът вече има безпрецедентните четири победи на маратона на Лондон след 2015, 2016 и 2018 г. Втори на 18 секунди завърши Мосинет Геремеу (Етиопия), а трета се нареди Муле Васихун (Етиопия) на 39 секунди. Носителят на четири златни медала от олимпийски игри Мо Фара (Великобротания) завърши на пета позиция на 3:02 минути след победителя. В надпреварата при жените триумифра кенийката Бригид Косгей с 2:18.20 часа. Втора остана сънародничката й и миналогодишна шампиока  Вивиан Черуийот с 2:20:14 часа, а трета е Роза Дередже от Етиопия с 2:20:51 часа. фото ЕПА/БГНЕС", "date": "2019.04.28", "title": "Кениец спечели за четвърти път маратона в Лондон"}
{"url": "https://standartnews.com/sport/lestr-otdali-arsenal-ot-shl-video-390803.html", "text": "Лестър разби Арсенал с класическото 3:0 в двубой от 36-ия кръг на Премиършип с попадения на Тилеманс и две на Варди. Мейтланд-Найлс от Арсенал беше изгонен в 36-ата минута на двубоя. Срещата започна двуостро с атаки и към двете врати. В 8-ата минута Мадисън стреля към вратата на Лено, но топката се отклони от Мейтланд-Найлс и излезе в корнер. Гостите отвърнаха с удар на Лаказет след пас на Колашинац, но бранител застана на пътя на топката. Мадисън стреля опасно в 19-ата минута на срещата, но топката мина встрани от вратата. Четири минути по-късно Лаказет стреля, но топката не намери целта. В 28-ата минута Лено спаси отбора си от попадение, след като спаси опасен удар на Ндиди с глава. Четири минути по-късно Варди пропусна да се разпише. В 35-ата минута Ивоби стреля добре, но Шмайхел беше на мястото си. В 36-ата минута Мейтланд-Найлс остави съотборниците си с човек по-малко, след като получи втори жълт картон за грубо нарушение и Арсенал остана с 10 души на терена. През втората част Лестър се разигра и в 59-ата минута дойде и първото попадение в мача. Мадисън центрира отдясно и сложи топката на главата на Тилеманс, който откри резултата. В 72-ата минута съдията си затвори очите при опасна атака на Арсенал и удар без топка, като остави играта да продължи. До края на мача на терена имаше само един отбор в лицето на \"лисиците\" и с две попадения на Варди в края на двубоя беше сложена точка на спора - 3:0 за Лестър и трето поредно поражение за \"артилеристите\" в шампионата. След този успех Лестър е на 8-ото място с актив от 51 точки, а Арсенал е на петата позиция с 66.", "date": "2019.04.28", "title": "Лестър отдалечи Арсенал от ШЛ (ВИДЕО)"}
{"url": "https://standartnews.com/sport/man-siti-dokosva-titlata-s-gol-za-malko-nad-2-santimetra-video-390810.html", "text": "Манчестър Сити спечели много ценна победа в борбата за титлата, след като в мач от 36-ия кръг на Премиършип победи Бърнли с 1:0. Победното попадение дойде в 63-ата минута на срещата, а Агуеро попадна в голмайсторската листа. Топката премина голлинията точно с 2,59 сантиметра, а попадението беше зачетено с помощта на технологията на голлинията. \"Виненочервените\" се бориха здраво и съумяха да удържат равенството на почивката 0:0. Независимо от надмощието на терена Сити не съумя да прониже вратата на съперника през първите 45 минути. В 40-ата минута Агуеро стреля опасно, но топката не поиска да влезе в мрежата. Домакините също опитаха да затруднят съперника, но и при тях не се получи. \r\nПрез втората част Сити окупира половината на Бърнли и се заредиха положения пред вратата на Том Хийтън. В 47-ата минута  Агуеро стреля, Хийтън спаси. В следващата минута игра с ръка на Ашли Барнс не беше забелязана от съдията и Сити бяха ощетени. \r\nВ 49-ата минута Лапорт стреля опасно, Хийтън беше на мястото си. Стигна се и до попадението за Сити. В 63-ата минута Агуеро стреля, топката премина голлинията с 2,59 сантиметра преди тя да бъде изчистена от бранител на Бърнли. Системата на голлинията потвърди редовността на попадението. \r\nДо края на двубоя на терена имаше един отбор в лицето на Сити, а домакините съумяха да загубят само с един гол. В 75-ата минута Бен Мий исчисти топката точно пред голлинията след удар на Жезус. В крайна сметка Сити спечели и излезе напред в класирането с актив от 92 точки, а Ливърпул са втори с точка по-малко. Бърнли са на 15-ото място с 40 точки.", "date": "2019.04.28", "title": "Ман Сити докосва титлата с гол за малко над 2 сантиметра (ВИДЕО)"}
{"url": "https://standartnews.com/sport/katrin-specheli-svetovnata-kupa-na-topka-i-lenta-video-390811.html", "text": "Катрин Тасева спечели Световната купа за сезона на два от уредите - топка и лента, и раздели първото място в многобоя, а ансамбълът на България взе Световната купа за съчетанието с три обръча и два чифта бухалки. Това стана ясно днес след края на състезанията от Световната купа по художествена гимнастика в Баку (Азербайджан). Световните купи за годината са четири - в Пезаро (Италия), София (България), Ташкент (Узбекистан) и Баку. За крайното класиране се взимат предвид трите най-добри резултати. В индивидуалното Катрин Тасева е първа за многобоя заедно с рускините Дина Аверина и Александра Солдатова. Трите имат по 100 точки. Четвърта е Боряна Калейн с 97 точки, а Невяна Владинова е на 12-о място с 48 точки. На обръч Катрин Тасева е пета със 75 точки, Владинова - шеста с 65, а Калейн - седма с 61. Първи са Линой Ашрам (Израел) и Дина Аверина с по 95 точки. На топка Катрин Тасева е първа с 92 точки, Калейн дели второто място с Линой Ашрам с по 90 точки, а Владинова дели седмото място с 55 точки с Милена Балдасари (Италия) и Никол Зеликман (Израел). На бухалки - Катрин Тасева е пета със 76 точки, Калейн - десета с 62, а Владинова - 13-а с 45. \r\nНа бухалки водач със 105 точки е Влада Николченко от Украйна, втора е Дина Аверина със 100 точки, а трета Александра Солдатова (Русия) с 90 точки. На лента Катрин Тасева е първа със 104 точки, след нея е Дина Аверина с 90 точки, а трета е Александра Солдатова с 85. Боряна Калейн е шеста със 76 точки, а Невяна Владинова 12-а с 46 точки. При ансамблите България е на второто място за многобоя за сезона със 135 точки, първи на съчетанието с обръчи и бухалки със 145 точки и седми на 5 топки с 90 точки. Носител на Световната купа в многобоя е Русия със 145 точки, както и на пет топки със 135 точки.", "date": "2019.04.28", "title": "Катрин спечели Световната купа на топка и лента (ВИДЕО)"}
{"url": "https://standartnews.com/sport/tiym-e-noviyat-shampion-v-barselona-video-390812.html", "text": "Доминик Тийм е новият шампион на тенис турнира от ATP 500 в Барселона. Младият австриец победи Даниил Медведев с 6:4, 6:0 във финалния двубой в каталунската столица. Успехът дойде след 1 час и 13 минути игра. 25-годишният Тийм завоюва своя втори трофей през сезона, след като преди седмица спечели титлата в Монте Карло. Титлата в Барселона е и негова 13-та в професионалната му кариера.  Първият сет започна отлично за Медведев, който поведе с 3:0 с пробив във втория гейм. След това обаче Тийм напипа своя ритъм и спечели 12 от следващите 13 гейма, с което затвори първата част, а след това сломи съпротивата на своя съперник и във втората.  В полуфиналите Тийм надделя над Краля на клея Рафаел Надал, което определено го превръща в основен фаворит за идващия в края на май в Париж турнир от Големия шлем - \"Ролан Гарос\".", "date": "2019.04.28", "title": "Тийм е новият шампион в Барселона (ВИДЕО)"}
{"url": "https://standartnews.com/svyat/papata-dari-500-khilyadi-dolara-za-migranti-390774.html", "text": "Папа Франциск дари 500 хиляди долара от даренията, които вярващите предоставят директно на Светия престол, за мигрантите в Мексико, пише ватиканското англоезично издание Vatican News, цитирано от Агенция \"Фокус\".  \r\nСпоред изявление на дарителския фонд на Светия престол: „През последните месеци хиляди мигранти са пристигнали в Мексико, след като са пътували повече от 4000 километра пеша и с импровизирани превозни средства от Хондурас, Ел Салвадор и Гватемала. Мъжете и жените, често с малки деца, бягат от бедността и насилието, надявайки се на по-добро бъдеще в Съединените щати. Въпреки това американската граница остава затворена за тях.\"  \r\nПомощта е предназначена да подпомогне повече от 75 000 души, които са пристигнали в Мексико през 2018 г. в шест кервана за имигранти.  \r\n\"Всички тези хора са били блокирани, неспособни да влязат в Съединените щати, без дом или поминък\", се казва в изявлението. „Католическата църква е домакин на хиляди от тях в хотели в рамките на епархиите или религиозните конгрегации, осигуряващи основните им нужди, от жилище до облекло”.  \r\nВъпреки че голямо медиийно внимание беше съсредоточено върху керваните, в изявлението на Фонда се отбелязва, че „медийното отразяване на тази спешна ситуация намалява и в резултат на това намалява и помощта за мигрантите от страна на правителството и частни лица“.  \r\nВ изявлението на Благотворителния фонд се твърди, че „регулирането и прозрачното използване на ресурсите, които трябва да се отчитат, се изискват преди да се предостави помощта“. Той отбелязва, че вече са одобрени тринадесет проекта, а други четиринадесет са в процес на оценка.  \r\n\"Благодарение на тези проекти\", се казва в изявлението, \"и благодарение на християнската благотворителност и солидарност мексиканските епископи се надяват да продължат да помагат на нашите братя и сестри мигранти\".", "date": "2019.04.28", "title": "Папата дари 500 хиляди долара за мигранти"}
{"url": "https://standartnews.com/svyat/zamrsyavane-s-olovo-kray-notr-dam-390782.html", "text": "Парижката полиция е посочила резултата от тестовете, които показват, че рамката на прочутата катедрала, както и емблематичният му шпил са изхвърлили частици от вредния метал след пламъка от 15 април, който обхвана \"Нотр Дам\". Според сондата, оловото е намерено в райони в непосредствена близост до катедралата, отбелязвайки, че той е \"много локализиран\" и \"особено в помещения, които може да са били отворени по време на пожара, и където се е утаил прах\". Полицията отслаби заплахата от замърсяване, тъй като вредните ефекти от отравяне с олово се проявяват в продължение на години на експозиция на токсичния метал. От там добавиха още, че обществените площи, застрашени от потенциално замърсяване с олово, са изключени и няма да бъдат отворени отново, докато нивата на олово се стабилизират. Предупреждението идва след като експерти в областта на околната среда съобщават, че около 300 тона олово от покрива на Нотр Дам се е разтопило в пожара. Групата призова властите да детоксифицират отломките, произведени при бедствието. Припомняме, че на 15 април в катедралата \"Нотр Дам\" избухна огромен пожар , който доведе до срутването на кулата на сградата и две трети от покрива му.", "date": "2019.04.28", "title": "Замърсяване с олово край Нотр Дам"}
{"url": "https://standartnews.com/svyat/lavina-v-shveytsarskite-alpi-ubi-chetirima-390795.html", "text": "Четирима германски планинари бяха пометени от лавина в швейцарските Алпи, съобщава БГНЕС. Инцидентът е станал в петък край градчето Фиесчертал. Лошото време в района е възпрепятствало спасителните операции. Поради тази причина телата на жертвите са били открити късно в събота, уточняват от полицията. Загиналите са локализирани по специалните предаватели, които носели със себе си преди да ги удари лавината. Започнато е разследване по случая.", "date": "2019.04.28", "title": "Лавина в швейцарските Алпи уби четирима"}
{"url": "https://standartnews.com/svyat/putin-pozdravi-pravoslavnite-khristiyani-390794.html", "text": "Руският президент Владимир Путин поздрави за Великден православните християни и всички руснаци, които отбелязват Светлото Христово Възкресение. Това съобщава пресслужбата на Кремъл, която публикува на сайта си празничното обръщение на държавния глава, предава БНР.  \r\n„В продължение на столетия този древен християнски празник изпълва сърцата на хората с радост и надежда, с вяра в тържеството на живота и любовта. Символизира неразривната връзка на времената и духовните традиции, които служат на единението на нашия народ“, пише в празничното обръщение.  \r\nПрезидентът Путин подчертава, че Руската православна църква и всички християнски конфесии играят голяма роля в опазването на богатото културно и историческо наследство, с което се слави Русия, искрено се грижат за укрепването на семейните ценности и възпитанието на подрастващото поколение.  \r\nВ компанията на премиера Дмитрий Медведев и на кмета на Москва Сергей Собянин Владимир Путин присъства на отслуженото от руския патриарх Кирил празнично богослужение в главния православен храм на Русия – Христос Спасител.  \r\nПатриархът на Москва и на цяла Русия Кирил призова в обръщението си по повод Възкресение Христово хората да се научат да побеждават злото и да не се поддават на неговата сила.", "date": "2019.04.28", "title": "Путин поздрави православните християни"}
{"url": "https://standartnews.com/svyat/v-ispaniya-izbirat-parlament-390787.html", "text": "Досегашният премиер социалист Педро Санчес ще спечели най-много гласове според социологическите проучвания, но не достатъчно, за да получи абсолютно мнозинство в новия парламент. Той ще бъде силно фрагментиран и това ще наложи на всички партии да преговарят за съставяне на коалиции.", "date": "2019.04.28", "title": "В Испания избират парламент"}
{"url": "https://standartnews.com/svyat/kilrt-ot-kipr-s-blgarski-koreni-390789.html", "text": "  Майката на Никос Метаксас била българка Майката на 35-годишният Никос Метаксас е българка, баща му кипърец, пише „Труд“. В момента кипърските власти проверяват дали кипърският му родител е биологичен баща, или Метакса е доведен син. Новината взриви обществеността в Кипър, а социалните мрежи са залети с упреци към медиите, че не съобщават официално българския произход на килъра. Официално бе потвърдено, че серийният убиец е имал контакти и с български фотомодел, която е позирала в дома му. Същият се е представил за професионален фотограф. Младият модел от български произход се запознава с Никос Метаксас преди месец и позира за него във видеоклип на леглото на 35-годишния военен, където според признанието му пред полицейските следователи на същото легло е имал сексуален контакт с Ариан Паланас Розано от Филипините, която после е убил. Българката се запознава с килъра през Фейсбук.  ", "date": "2019.04.28", "title": "Килърът от Кипър  с български корени"}
