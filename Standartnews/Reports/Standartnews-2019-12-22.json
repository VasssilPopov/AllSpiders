{"url": "https://standartnews.com/sport/razdavat-rekordni-pari-v-mzhkiya-tenis-dogodina-409770.html", "text": "От пресслужбата на ATP публикуваха информация за наградните фондове през новия сезон, през 2020 година. Общият награден фонд за всички турнири ще бъде в размер на 158,7 милиона щатски долара, което е абсолютен рекорд до момента. Въпросната цифра е с 13% повече в сравнение с общия награден фонд през вече изминалия сезон. Новият сезон започва на 3-и януари с новия турнир ATP Cup и завършва с финалите в Лондон, които ще стартират през следващата година на 23-и ноември. Турнирът с най-висок награден фонд е ATP Cup, като общата сума е 15 милиона щатски долара.", "date": "2019.12.21", "title": "Раздават рекордни пари в мъжкия тенис догодина"}
{"url": "https://standartnews.com/sport/valeri-bozhinov-gleda-km-trakiytsite-409754.html", "text": "Валери Божинов е на път да смени врачанския Балкан с меката на тракийците и преговаря с втородивизионния Хебър. Пазарджиклии вече са се свързали с доскорошния футболист на Ботев Враца, пише plovdivderby.com. Двете страни са провели първоначални разговори, като са постигнали и устна договорка, но се изчаква развитието по евентуален трансфер на Божинов в чужбина. С този мотив той се раздели с врачани, въпреки че имаше договор с тях до края на сезона. Наскоро наставникът на Хебър Николай Митов и нападателят са се видели в София. Пазарджиклии няма да имат проблем да удовлетворят финансовите претенции на бившия национал. В същото време, втородивизионният тим вече се раздели с нападател и така освободи място за бившата звезда на Ювентус и Манчестър Сити. 36-годишният Георги Андонов няма да е част от Хебър през пролетта, въпреки че се възстанови от контузия, която го извади от терена за три месеца. Опитният футболист има договор със \"зелените\", но след новогодишните празници двете страни ще се разделят по взаимно съгласие. Хебър започна колебливо сезона, но в последните мачове се върна в битката за баражите. Пазарджиклии зимуват на седмо място с 27 точки, на шест от третия Монтана.", "date": "2019.12.21", "title": "Валери Божинов гледа към тракийците"}
{"url": "https://standartnews.com/sport/arsenal-s-prvo-00-ot-77-macha-409778.html", "text": "Евертън и Арсенал завършиха 0:0 в първи мач от 18-ия кръг на английската Висша лига.  Двата отбора изиграха посредствен мач на \"Гудисън парк\" и двете нули след последния съдийски сигнал правдиво отразяват показаното на терена. Срещата от трибуните изгледаха новите мениджъри - Микел Артета на Арсенал и Карло Анчелоти на Евертън, но двамата едва ли са останали впечатлени от изявите на играчите. Двата отбора внимаваха повече да не загубят и рядко създаваха голови положения. Арсенал отправи първия си удар в мача в 44-а минута чрез Габриел Мартинели. Арсенал завършва 0:0 във Висшата лига за първи път от 77 мача. За последно \"артилеристите\" направиха нулево реми в шампионата с Уест Хям преди две години. В класирането Арсенал заема 9-а позиция с 23 точки, а Евертън е 15-и с 19 точки. фото ЕПА/БГНЕС", "date": "2019.12.21", "title": "Арсенал с първо 0:0 от 77 мача"}
{"url": "https://www.standartnews.com/lifestyle/nikolina-angelkova-stana-patron-na-biznesdama-na-godinata-409745.html", "text": "Министърът на туризма Николина Ангелкова, която ще бъде почетен патрон на „Бизнесдама на годината“, прие в кабинета си притежателя на националния конкурс лорд Евгени Минчев, за да уговорят подробностите. Тя изпрати и писмо, в което най-сърдечно поздравява номинираните за участието им „в авторитетното състезание с 25-годишна традиция, което оценява, насърчава и стимулира активното присъствие на жените в бизнеса“. Най-престижните награди за работещите дами на България вече имат четвъртвековна история, а почетни патрони досега са били съпругите на президентите, както и председателите на Парламента от нежния пол и техните заместнички. Столичният кмет Йорданка Фандъкова е била гост и е връчвала гран при. През 2018-а министърът на икономиката Емил Караниколов пък подари ловна пушка на лорд Минчев, а после поднесе отличието „Бизнесдама на годината“ на Елена Кристиано. На гала церемониите във времето са присъствали звездите от култовия британски сериал „Ало, ало“ Гай Сайнър /лейтенант Грубър/ и Ким Хартман /Хелга/, принцесите Лобанов- Ростовски и Катарина, племенница на принц Филип, съпруг на кралица Елизабет Втора. През 2017 година тогавашният министър на европредседателството Лиляна Павлова бе специален гост на лорд Минчев и почетен председател на конкурса. Сред първите номинирани за „Бизнесдама на годината“ 2019 е  Антоанета Игнатова - познато име в туристическия бизнес, която от две години лансира продукти за здравословен начин на живот. Игнатова е полиглот, магистър по макроикономика, майка на  близначките Белослава и Жаклин, зодия Телец, владее сноуборда и пианото. Мая Хътчинс пък е предложена за „Бизнесдама на последните 15 години“. Тя има фабрика за производство на реплики на произведения на изкуството - скулптури и предмети, красили дворци и домове на световна аристокрация във вековете. За приз за собствен стоматологичен кабинет е посочена д-р Мариела Ботева, позната на обществото с успехите си в тази област. Диана Шимбова пък е определена да получи награда за едноименното си интериорно студио в Лондон. Катя Туджарова е номинирана заради своето италианско бистро „Ле Розе“, любима локация на интелектуалния и бизнес елит. Наследницата на модната империя Desizo Monni Зорница Димитрова заслужено ще си тръгне с приз в категорията „Дебют“. С дипломи от Италия и Великобритания Зорница пое кормилото в маркетинга, а нейните амбиции и успехи вече радват семейството и публиката – от церемониалния каталог на бранда до събитията, представящи новите колекции. За заслугите си номинация има и за д-р Антония Бозукова-Желева - лекар по дентална медицина, херцогиня в спа кралство „Хармония“, чиято владетелка Юлия Забунова през 2018-а беше почетена със специално отличие. Залозите за голямата награда за 2019 година са за Биляна Минева – нежен ас в застраховането и автомобилната индустрия. За „Бизнесдама на последните 5 години“ пък е номинирана Нери Русева, която през 2016-а стана носител на гран при. Председател на конкурса е Цветелина Маймарова, заслужено наричана „козметичната кралица на България“. От нейно име ще бъдат раздадени и наградите „Афродита“, които са истински Оскари за красота. Почетен председател за 2019-а е нотариус Весела Ивчева. Бизнесменът Димитриос Додоглу ще е почетен представител на международната бизнес общност. ", "date": "2019.12.21", "title": "Ангелкова патрон на „Бизнесдама на годината“"}
{"url": "https://standartnews.com/sport/vlado-iliev-18-i-za-svetovnata-kupa-v-anesi-409767.html", "text": "Спортист №1 на България за 2019-а Владимир Илиев завърши 18-и в преследването на 12,5 км. биатлон за мъже от календара на Световната купа в Анеси (Фр). Българинът направи 3 грешки в стрелбата и финишира на 2:54.2 минути след победителя Йоханес Тингес Бьо (Нор). Владо има 81 т от началото на сезона и заема 23-о място в генералното класиране. Бьо, който спечели Световната купа през миналия сезон записа четвърта победа за сезона след поредното си впечатляващо представяне. Норвежецът допусна един пропуск при първата стрелба, но след това бе безупречен и финишира първи с време 30:07.8 минути. Французинът Кентен Фийон Мейе свали и 20-те мишени, но остана втори с изоставане от 22 секунди след победителя. Трети е друг представител на Норвегия - Ветле Кристиансен с един пропуск в стрелбата и изоставане от една минута след Бьо. В генералното класиране Бьо води с 314 точки след първите шест старта, следван на 49 точки от брат си Тарей Бьо, който днес завърши четвърти. Трети е Фийон Мейе с 238 точки. \r\n \r\n \r\n1. Йоханес Тингес Бьо (Норвегия)  30:07,8 минути (1 грешка в стрелбата \r\n2. Кентен Фийо Мейе (Франция)  на 22,0 секунди (0)   \r\n3. Ветле Кристиансен (Норвегия)  на 1:00,0 минута (1)   \r\n4. Taрей Бьо (Норвегия)  на 1:01,7 (2) \r\n5. Бенедикт Дол (Германия)  на 1:23,8 (3) \r\n6. Eмилиан Жаккелен (Франция)  на 1:32,3 (2). \r\n------- \r\n18. Владимир Илиев  на 2:54.2 (3)", "date": "2019.12.21", "title": "Владо Илиев 18-и за Световната купа в Анеси"}
{"url": "https://standartnews.com/sport/natsionalite-s-oshche-edna-kontrola-409768.html", "text": "Националният отбор на България воден от Георги Дерменджиев по всяка вероятност ще изиграе още една контрола преди решителната битка с Унгария по пътя към Евро 2020. Представителният ни отбор ще се изправи в приятелски двубой срещу младежките ни национали броени дни преди важния мач с унгарците, твърни  . Все още не е ясна точната дата, но почти сигурно ще се състои този спаринг. На 26 февруари пък България ще се изправи срещу Беларус на стадион \"Васил Левски\". ", "date": "2019.12.21", "title": "Националите с още една контрола"}
{"url": "https://standartnews.com/sport/gonzo-obyavi-koi-napuskat-lokomotiv-409792.html", "text": "Спортният директор на Локомотив Пловдив Георги Иванов заяви за предаването \"Спорт в обектива\", че съвместната му работа с Бруно Акрапович е перфектна. Според Иванов един от основните футболисти Ален Ожболт почти сигурно ще напусне клуба през януарския трансферен прозорец. \"Напускат ни трима играчи, двама със сигурност – Георги Илиев, който се отказа от футбола, и Стивън Езе, който не преподписа с нас. Третият е Ален Ожболт, към когото има оферти и почти сигурно ще бъде продаден. Напускат ни трима основни играчи, които даваха класата и самочувствието на отбора. Сега ще се опитаме да намерим техни заместници. Трябва бързо да се адаптират футболистите, които ще привлечем, за да поддържаме това ниво, което показахме през есента\", заяви Иванов специално за Канал 3. \"Към Ожболт има интерес от добър отбор, а също и от български тим. В крайна сметка Локомотив трябва да е трамплин за такива играчи, които показват класа, и би трябвало да ги пуснем, за да може да се развиват на по-високо ниво\", разкри спортният директор на Локомотив (Пловдив). Иванов коментира и съвместната си работа при \"смърфовете\" с треньора Бруно Акрапович. \"Той си има негови ангажименти – занимава се с отбора, определя състава, подготовката за мачовете и тактиката. Никой не му се бърка в тези неща. Моите задължения са други и смятам, че работим перфектно\", сподели Гонзо.", "date": "2019.12.21", "title": "Гонзо обяви кои напускат Локомотив"}
{"url": "https://standartnews.com/sport/livrpul-specheli-svetovnoto-v-dokha-409806.html", "text": "Ливърпул спечели Световното клубно първенство за първи път в своята история, след като на финала стигна до измъчена победа над Фламенго с 1:0. \r\n \r\nСрещата протече по изключително драматичен начин, като в по-голямата част от мача сякаш нямаше халфова линия и ситуациите се редуваха една след друга пред двете врати. В герой за мърсисайдци се превърна Роберто Фирмино (99'), който успя да се разпише в продълженията на срещата и донесе триумфа за отбора си. \r\n \r\nТака Ливърпул се доближава до мечтания международен требъл - Шампионската лига, Суперкупата на Европа и Световното клубно първенство - нещо, което нито един английски клуб не е правил до момента. \r\n \r\nДвубоят започна в ударно темпо и двата отбора си размениха по няколко опасни атаки, като в най-интересната от тях Мохамед Салах бе изведен дълбоко в наказателното поле и подаде към Наби Кейта, който шутира, но прати топката над напречната греда. \r\n \r\nВ 6-ата минута Трент Александър-Арнолд реши да си опита късмета с удар от далечно разстояние. Топката обаче мина на сантиметри от дясната греда на вратаря Диего Алвеш. \r\n \r\nПоследваха много равностойни минути, в които действията пред двете врати се редуваха в разстояние на няколко секунди, но до голова ситуация така и не се стигаше. \r\n \r\nВ 23-ата минута Бруно Енрике бе изведен на скорост в наказателното поле и шутира по диагонала. Ударът му обаче бе геройски блокиран в последния момен от хвърлилия се на шпагат Александър-Арнолд. \r\n \r\nВ следващите минути мърсисайдци предприеха атаки по фланговете, които завършваха с неуспешни центрирания към Мохамед Салах и Роберто Фирмино. \r\n \r\nВ 44-ата минута Жерсон изведе по прекрасен начин Габриел Барбоса зад гърба на защитата на британците, но вратарят Алисон прецени добре ситуацията и напусна вратарското си поле, за да изчисти топката. Така първото полувреме приключи при нулево равенство. \r\n \r\nПрез втората част двата отбора продължиха с динамичното темпо. В 47-ата минута Фирмино получи добро подаване в пеналтерията и си освободи пространство за изстрел. Той шутира но нацели лявата греда. \r\n \r\nТри минути по-късно и Салах се добра до изгодна позиция в наказателното поле след подаване на Александър-Арнолд. Египтянинът дръпна спусъка, но топката профуча покрай дясната греда. \r\n \r\nВ 53-ата минута Габриел се възползва от пространството пред себе си и шутира на ръба на наказателното поле и след това стреля в долния ляв ъгъл. Алисон обаче успя да се намеси решаващо. \r\n \r\nВ 69-ата минута Габриел получи центриране в наказателното поле. Ситуацията го принуди да отиграе по акробатичен начин отправяйки топката към долния десен ъгъл, но Алисон улови. \r\n \r\nВ 86-ата минута удар Джордан Хендерсън на няколко метра от наказателното поле бе спасен по блестящ начин от Алвеш, който се хвърли и изби връхлитащата под гредата топка. \r\n \r\nВ последните минути на срещата мърсисайдци претендираха дузпа след като Рафиня повали на земята откъстващия се сам срещу вратаря Садио Мане. Ситуацията бе много тънка и след дълга консултация с ВАР съдията Абдулрахман Ал Ясим даде само пряк свободен удар. Така се стигна до продължения. \r\n \r\nТочно тогава една от двете врати най-накрая бе разпечатана. Мощна контраатака завърши с подаване на Мане към Фирмино, който елиминира Алвеш прокара топката през хвърлилите се пред голлинията защитници на Фламенго \r\n \r\nЛивърпул - Фламенго 1:0 \r\n \r\nГолмайстор: Роберто Фирмино (99') \r\n \r\nЛивърпул: Алисон, Александър-Арнолд, Гомес, Ван Дайк, Робъртсън, Хендерсън, Кейта (Милнър 100'), Окслейд-Чембърлейн (Лалана 75'), Мане, Салах (Шакири 120'), Фирмино (Ориги 106') \r\nМениджър: Юрген Клоп \r\n \r\nФламенго: Алвеш, Рафиня, Кайо, Мари, Луиш, Арао (Берио 120'), Герсон (Сантош 102'), Рибейро (Диего 82'), Де Араскаета (Витиньо 77'), Пинто, Габриел \r\nТреньор: Жорже Жесуш \r\n \r\nДоха, стадион \"Халифа\" \r\nСъдия: Абдулрахман Ал Ясим \r\nЖълти картони: Мане, Салах, Фирмино, Милнър (Ливърпул); Витиньо, Рафиня, Диего (Фламенго) \r\n \r\nПрочети още на:  \r\n ", "date": "2019.12.21", "title": "Ливърпул спечели световното в Доха"}
{"url": "https://standartnews.com/sport/nadal-specheli-turnira-v-abu-dabi-409805.html", "text": "Водачът в световната ранглиста Рафаел Надал победи шампиона от финалния турнир на АТП в Лондон Стефанос Циципас с 6:7(3), 7:5, 7:6(3) и спечели титлата на демонстративната надпревара по тенис в Абу Даби. Двубоят беше изключително оспорван и продължи три часа и четвърт. Надал отрази седем възможности за пробив в първите си три сервис гейма, всеки от които измъкна след изоставане от 15:40, а след това взе подаването на съперника за 5:4. Испанецът не се възползва, пропусна два сетбола и позволи на Циципас да изравни, а в последвалия тайбрек гъркът дръпна с 4:1 точки и запази аванса си, за да поведе в резултата. В деветия гейм на втората част Надал отрази два ключови шанса за пробив на противника, а след това реализира брейк за 7:5 и изравни. Испанецът дръпна с 4:2 в третия сет, но Циципас не се предаде и изравни за 4:4, а след това отново се стигна до тайбрек. В него Надал поведе с 4:1 точки, а след това при 4:3 взе три поредни разигравания, за да триумфира.", "date": "2019.12.21", "title": "Надал спечели турнира в Абу Даби"}
{"url": "https://standartnews.com/sport/nadal-i-tsitsipas-sa-na-final-v-oae-409727.html", "text": "Стефанос Циципас стигна до финала на 12-ото издание на демонстративния турнир в Абу Даби, ОАЕ. Гръцкият тенисист развенча шампиона от 2018 година Новак Джокович от Сърбия, като го победи с 3:6, 7:6(4), 6:4 след повече от 2 часа игра. В другия полуфинал в Абу Даби световният №1 в тениса Рафаел Надал от Испания победи руснака Карен Хачанов с 6:1 и 6:3 и също се класира за днешния финал.", "date": "2019.12.21", "title": "Надал и Циципас са на финал в ОАЕ"}
{"url": "https://standartnews.com/svyat/bashchata-na-narodite-navrshi-140-godini-409801.html", "text": "140-годишнината от рождението на Сталин бе отбелязана днес от привърженици на комунистическите партии в Русия и Грузия. Стотици се събраха на Червения площад в Москва и в родния град на Йосиф Висарионович Джугашвили - Гори в Грузия - за да отбележат годишнината от рождението му. Хората носеха цветя и големи портрети на покойния лидер на бившия Съветски съюз. Въпреки че управлението на Сталин е белязано от репресии, трудови лагери и глад, много от поддръжниците на комунистическите партии го смятат за герой, без когото Съветският съюз не би могъл да победи нацистка Германия и да стане световна сила. \"Класика е да се съди, когато няма кой да ти отговори. Хората все винят онези, които не са вече сред нас. Но има резултат - все още живеем от наследството на Сталин, все още го използваме\", заяви един от хората, дошли на Червения площад в руската столица.", "date": "2019.12.21", "title": "Бащата на народите навърши 140 години"}
{"url": "https://standartnews.com/sport/otmenikha-skite-zaradi-losho-vreme-v-italiya-i-frantsiya-409749.html", "text": "Лошото време във Франция и Италия стана причина днешните два старта за Световтата купа в алпийските да бъдат отменени. Мъжете трябваше да карат спускане във Вал Гардена на легендарната писта \"Саслонг\". След няколко промени на старта организаторите и ФИС обявиха, че спускане днес няма да има. Тепърва ще се търси къде да бъде проведено състезанието до края на сезона. Във Вал Д'Изер (Фр) жените също имаха спускане за днес. Силният снеговалеж и силен вятър станаха причина и това състезание да пропадне. ФИС ще преговаря с някой от следващите домакини на скоростни дисциплини да вземе днешното спускане.  ", "date": "2019.12.21", "title": "Отмениха ските заради лошо време в Италия и Франция"}
{"url": "https://www.standartnews.com/sport/otmenikha-skite-zaradi-losho-vreme-v-italiya-i-frantsiya-409749.html", "text": "Лошото време във Франция и Италия стана причина днешните два старта за Световтата купа в алпийските да бъдат отменени. Мъжете трябваше да карат спускане във Вал Гардена на легендарната писта \"Саслонг\". След няколко промени на старта организаторите и ФИС обявиха, че спускане днес няма да има. Тепърва ще се търси къде да бъде проведено състезанието до края на сезона. Във Вал Д'Изер (Фр) жените също имаха спускане за днес. Силният снеговалеж и силен вятър станаха причина и това състезание да пропадне. ФИС ще преговаря с някой от следващите домакини на скоростни дисциплини да вземе днешното спускане.  ", "date": "2019.12.21", "title": "Отмениха ските заради лошо време в Италия и Франция"}
{"url": "https://www.standartnews.com/sport/nadal-i-tsitsipas-sa-na-final-v-oae-409727.html", "text": "Стефанос Циципас стигна до финала на 12-ото издание на демонстративния турнир в Абу Даби, ОАЕ. Гръцкият тенисист развенча шампиона от 2018 година Новак Джокович от Сърбия, като го победи с 3:6, 7:6(4), 6:4 след повече от 2 часа игра. В другия полуфинал в Абу Даби световният №1 в тениса Рафаел Надал от Испания победи руснака Карен Хачанов с 6:1 и 6:3 и също се класира за днешния финал.", "date": "2019.12.21", "title": "Надал и Циципас са на финал в ОАЕ"}
{"url": "https://standartnews.com/biznes/goranov-obyavi-koga-idva-evroto-409744.html", "text": "Финансовият министър Владислав Горанов обяви, че България може да замени лева с евро на 1 януари 2023 г. В ефира на \"Дарик радио\" той уточни, че страната не е подала официално документ за кандидатстване, за да бъде приета в механизма ЕРМ 2, така наречената чакалня на еврозоната.  \"Няма да кандидатстваме, преди да сме сигурни, че ще ни приемат. Репутационните щети иначе могат да бъдат много големи\", коментира финансовият министър. Горанов за пореден път обяви, че е напълно реалистично до края на април, дори и по-рано, България да влезе в чакалнята. По думите му заради валутния борд страната няма смисъл да стои в чакалнята и един ден, но ще ѝ се наложи да спази срокът преди да бъде въведено еврото, който е около 2-3 години. \"Ако през април 2020 г. попаднем в механизма ЕРМ 2, то тогава на 1 януари 2023 г. е реалистично да приемем еврото\", допълни финансовият министър.", "date": "2019.12.21", "title": "Горанов обяви  кога идва еврото"}
{"url": "https://www.standartnews.com/sport/lyubo-penev-poema-kiprskiya-apoel-409750.html", "text": "Любослав Пенев е основен фаворит за нов треньор на кипърския гранд АПОЕЛ(Никозия), твърди местното издание Gоаl-Phile-News. Бившият наставник на ЦСКА е бил предложен на ръководството на клуба и е първи вариант да поеме отбора. Двете страни вече са провели разговори. Сделката би се провалила, ако Ел Голеадор откаже. Наскоро АПОЕЛ уволни Томас Дол. Кипърският шампион временно е воден от Лукас Хаджилукас. Шефовете на тима от Никозия са останали впечатлени от методите на работа на Любо. Кипърците успяха да се класират за 1/16-финалите на Лига Европа, където ще мерят сили с Базел. През 2015 година Пенев бе спряган за друг местен отбор - Омония (Никозия). Тогава до сделка не се стигна.", "date": "2019.12.21", "title": "Любо Пенев поема  кипърския АПОЕЛ"}
{"url": "https://standartnews.com/sport/dermendzhiev-za-shansa-na-ludogorets-409752.html", "text": "Националният селекционер на България и бивш наставник на Лудогорец Георги Дерменджиев смята, че шампионите имат своите шансове да отстранят Интер на 1/16-финалите за Лига Европа, заяви той през Канал 3. \"Шансове винаги има. Лудогорец е играл и с по-добри отбори. Интер се възобновява в момента и е много силен тим, но в крайна сметка се играят две срещи по 90 минути. Аз винаги съм предпочитал моят отбор да излезе срещу силен съперник\", коментира Дерменджиев. \"Това е показателно ти къде се намираш, какво е твоето ниво и какво трябва да правиш. Това, че ще играят срещу Интер, е много добре. В такива мачове се повишава и рутината на футболистите\", каза още селекционерът на националния отбор.", "date": "2019.12.21", "title": "Дерменджиев за  шанса на Лудогорец"}
{"url": "https://standartnews.com/sport/lyubo-penev-poema-kiprskiya-apoel-409750.html", "text": "Любослав Пенев е основен фаворит за нов треньор на кипърския гранд АПОЕЛ(Никозия), твърди местното издание Gоаl-Phile-News. Бившият наставник на ЦСКА е бил предложен на ръководството на клуба и е първи вариант да поеме отбора. Двете страни вече са провели разговори. Сделката би се провалила, ако Ел Голеадор откаже. Наскоро АПОЕЛ уволни Томас Дол. Кипърският шампион временно е воден от Лукас Хаджилукас. Шефовете на тима от Никозия са останали впечатлени от методите на работа на Любо. Кипърците успяха да се класират за 1/16-финалите на Лига Европа, където ще мерят сили с Базел. През 2015 година Пенев бе спряган за друг местен отбор - Омония (Никозия). Тогава до сделка не се стигна.", "date": "2019.12.21", "title": "Любо Пенев поема  кипърския АПОЕЛ"}
{"url": "https://standartnews.com/kultura/skorseze-may-priklyuchva-s-kinoto-409729.html", "text": "Гениалният Мартин Скорсезе даде да се разбере, че филмът му „Ирландецът\" с участието на Роберт Де Ниро и Ал Пачино може да бъде последната му режисьорска работа, съобщават NME и БГНЕС. Скорсезе отбеляза, че е уморен от показването главно на екшъни в кината, а и има други работи за вършене на 77-годишна възраст. „Кината са пълни със супергеройски филми, в които героите само летят, сблъскват се и се взривяват. И това е нормално, ако искате да гледате такова кино, но за друго кино изобщо няма място. Не знам колко още филма мога да заснема. Може би стига вече. И този филм (\"Ирландецът\" -ред.) ще стане последният. Беше важно да го довърша\", разказа режисьорът.  „В кината показват само супергеройски филми. Имате 12 кина и в 11 от тях - супергеройски филми. Добре, харесвате ги, но защо в 11 кина? Това е безумие за такива филми като „Лейди Бърд\" и \"Сувенир\", допълни още Скорсезе.", "date": "2019.12.21", "title": "Скорсезе май приключва с киното"}
{"url": "https://standartnews.com/kultura/razkazite-na-evtimova-nay-cheteni-v-bibliotekata-409797.html", "text": "\"Юлски разкази\" на Здравка Евтимова са най-четените в Столичната библиотека през 2019 година. Това се случва за първи път от 30 години - български автор да е най-четен в класацията на библиотеката. \"Аз бях много радостна, като научих. Винаги съм мислела, че литературата е най-краткият път към сърцата на хората. И когато една книга е публикувана, тя наистина заживява, когато читателите намират път към нея\", сподели писателката. \"Читателят е този, който дава щастието, свободата на писателя и същевременно му внушава, че всяка дума би следвало да носи едно послание от сила, от кураж. Надявам се много млади хора да почувстват писането като една щастлива съдба, защото то не е само път, то е пространство, вселена, която и за пишещия, и за читателя е свобода\", сподели Евтимова.  ", "date": "2019.12.21", "title": "Разказите на Евтимова  най-четени в библиотеката"}
{"url": "https://www.standartnews.com/sport/vlado-iliev-18-i-za-svetovnata-kupa-v-anesi-409767.html", "text": "Спортист №1 на България за 2019-а Владимир Илиев завърши 18-и в преследването на 12,5 км. биатлон за мъже от календара на Световната купа в Анеси (Фр). Българинът направи 3 грешки в стрелбата и финишира на 2:54.2 минути след победителя Йоханес Тингес Бьо (Нор). Владо има 81 т от началото на сезона и заема 23-о място в генералното класиране. Бьо, който спечели Световната купа през миналия сезон записа четвърта победа за сезона след поредното си впечатляващо представяне. Норвежецът допусна един пропуск при първата стрелба, но след това бе безупречен и финишира първи с време 30:07.8 минути. Французинът Кентен Фийон Мейе свали и 20-те мишени, но остана втори с изоставане от 22 секунди след победителя. Трети е друг представител на Норвегия - Ветле Кристиансен с един пропуск в стрелбата и изоставане от една минута след Бьо. В генералното класиране Бьо води с 314 точки след първите шест старта, следван на 49 точки от брат си Тарей Бьо, който днес завърши четвърти. Трети е Фийон Мейе с 238 точки. \r\n \r\n \r\n1. Йоханес Тингес Бьо (Норвегия)  30:07,8 минути (1 грешка в стрелбата \r\n2. Кентен Фийо Мейе (Франция)  на 22,0 секунди (0)   \r\n3. Ветле Кристиансен (Норвегия)  на 1:00,0 минута (1)   \r\n4. Taрей Бьо (Норвегия)  на 1:01,7 (2) \r\n5. Бенедикт Дол (Германия)  на 1:23,8 (3) \r\n6. Eмилиан Жаккелен (Франция)  на 1:32,3 (2). \r\n------- \r\n18. Владимир Илиев  на 2:54.2 (3)", "date": "2019.12.21", "title": "Владо Илиев 18-и за Световната купа в Анеси"}
{"url": "https://www.standartnews.com/sport/sportist-1-na-blgariya-ochkvakh-da-sm-v-troykata-409762.html", "text": "Владимир Илиев спечели тазгодишната анкета \"Спортист на годината\". Заради участие на стартовете в Световната купа по биатлон той не успя да вземе лично наградата си. Все пак Владо коментира пред БНР какво е за него това отличие. „Не мога да кажа все още дали са отминали емоциите, защото тук, където сме, във Франция, сме много зле с обхвата и интернета. Все още не съм получил всички поздравления. Много рядко влизам и успявам да влезна в интернет и да се чуя с някой познат. Просто сме в такава местност, където навсякъде са планини. Очаквах да съм в първите трима, но за първото място имах някакви съмнения. Хората така са преценили и смятам, че е заслужено. В нашия спорт, за съжаление, не винаги зависи всичко от теб. Ако всичко с мен и с моя екип е наред, смятам, че ще успеем да потвърдим резултатите в следващите състезания“, заяви Владимир Илиев пред БНР. „Приятно е името ми да бъде до такива спортисти като Катя Дафовска и всички други победители през годините. Надявам се да се обърне още повече внимание към зимните спортове, защото имаме прекрасни условия в България, но според мен все още не са добре доразвити, за да са конкуренти на европейските. Надявам се този успех да допринесе за развитието на зимните спортове и след мен да има по-добри бази за всички видове зимни спортове. За да може малките деца да тренират и след време да се повтарят тези успехи. А не да бъдем само трима спортисти на годината от зимните спортове. Базите са големите ни проблем. Просто в Европа и в Скандинавието всяко място, където позволява да бъде развит зимен спорт има база и я правят, и ходят милиони. Докато в България, за съжаление, в последно време само стадиони се правят. Не смятам, че единственият спорт е футболът. Трябва да се развиват спортове, които имат успехи и които са показали през години. Трябва да се набляга на тях“, каза още Илиев. Спортист номер 1 на България за 2019 година пред БНР разкри и колко трудно е за един българин да пробие в белите спортове. „Най-трудно ми беше в началото, за да получа хубава екипировка, да подпиша личен договор с фирмата, която ми дава ски. Беше много трудно, защото това всичко е политика, както навсякъде. В България не се карат такъв вид ски и нямат продаваемост, а тях първото нещо, което ги интересува, е именно това. Поради тази причина спортистите от големите държави са на първи план, защото там продават хиляди, да не кажа милиони чифтове ски. Доста трудно е да пробиеш, да си равнопоставен с най-добрите. Това може би ми беше най-трудно. Минавали са ми мисли за отказване, особено след някоя от Олимпиадите. Но просто аз съм такъв човек, знаех, че ще се получи рано или късно. Просто трябваше да се потрудя още повече. В основата на всичко е трудът. В нашия спорт трябва и техническата част да е на ниво, защото големите държави разполагат с много ресурс и хора, за да се грижат за тези неща“, каза още Владимир Илиев.", "date": "2019.12.21", "title": "Спортист №1 на България: Очквах да съм в тройката"}
{"url": "https://www.standartnews.com/sport/valeri-bozhinov-gleda-km-trakiytsite-409754.html", "text": "Валери Божинов е на път да смени врачанския Балкан с меката на тракийците и преговаря с втородивизионния Хебър. Пазарджиклии вече са се свързали с доскорошния футболист на Ботев Враца, пише plovdivderby.com. Двете страни са провели първоначални разговори, като са постигнали и устна договорка, но се изчаква развитието по евентуален трансфер на Божинов в чужбина. С този мотив той се раздели с врачани, въпреки че имаше договор с тях до края на сезона. Наскоро наставникът на Хебър Николай Митов и нападателят са се видели в София. Пазарджиклии няма да имат проблем да удовлетворят финансовите претенции на бившия национал. В същото време, втородивизионният тим вече се раздели с нападател и така освободи място за бившата звезда на Ювентус и Манчестър Сити. 36-годишният Георги Андонов няма да е част от Хебър през пролетта, въпреки че се възстанови от контузия, която го извади от терена за три месеца. Опитният футболист има договор със \"зелените\", но след новогодишните празници двете страни ще се разделят по взаимно съгласие. Хебър започна колебливо сезона, но в последните мачове се върна в битката за баражите. Пазарджиклии зимуват на седмо място с 27 точки, на шест от третия Монтана.", "date": "2019.12.21", "title": "Валери Божинов гледа към тракийците"}
{"url": "https://www.standartnews.com/sport/pochina-dvukraten-olimpiyski-medalist-409761.html", "text": "След кратко боледуване почина Стефан Ангелов, носител на два бронзови олимпийски медала - от Мюнхен 72 и Монреал 76. \r\n \r\nИменитият ни борец в класическия стил бе в отбора, който през 1971 година печели световната титла, побеждавайки колоса Русия на стадион \"Васил Левски\". \r\n \r\nВ кариерата си Стефан Ангелов има още сребро и бронз от европейско и световно първенство. \r\n \r\nДълги години той бе помощник треньор в националния ни отбор. Поклонението ще е на 22 декември от 13,45 ч в църквата \"Св. Седмочисленици\". Поклон пред паметта му!  ", "date": "2019.12.21", "title": "Почина двукратен олимпийски медалист"}
{"url": "https://standartnews.com/kultura/zvezdi-muzika-i-iznenadi-po-btv-409776.html", "text": "Коледното настроение вече владее ефира на bTV, но акцентите в празничната програма предстоят. Много смях, изненади, качествени кино заглавия и вълнуващи музикални изпълнения очакват публиката. В дните между 23 декември и 1 януари ще се завъртят „Да преживееш Коледа“, „Ваканцията“, „Коледното украшение“, „12 кучета до Коледа“, „Женени до Коледа“, „Коледата на Пепеляшка“, „Коледа в страната на чудесата” и други. „Празничен мегахит“ всеки делник от 20 часа представя най-успешните филми, създадени през последните години. Впечатляващата панорама на седмото изкуство включва „Снежанка и ловецът” с Шарлиз Терон и Крис Хемсуърт, „Ловецът: Ледена война“ с Емили Блънт, Шарлиз Терон и Крис Хемсуърт, „На един черпак разстояние“ с Хелън Мирън, „Warcraft: Началото“ с Пола Патън и Травис Фимел, „Старата гвардия“ с Бил Патерсън, Марк Танди, „Шпиони“ с Джейсън Стейтъм, Джуд Лоу, Мелиса Маккарти, „Несломим“ с режисьор Анджелина Джоли, сценарий – братя Коен и други. В „Тази неделя” на 22 декември екипът среща зрителите със сръбската „Сляпа Вайша” – единствената жена в света,  която стъпва по небето, защото вижда всичко наобратно. Професор Коста Костов ще разкаже за шанса да срещнеш любовта отново, а доцент Марин Генчев ще гостува заедно със съпругата си и седемте си деца.  Смях до сълзи гарантира забавния обзор на годината на писателя Георги Блажев. В студиото гостува виртуозният диригент Веско Ешкенази, а зрителите ще се върнат в култовите 90-те с  музика на „Тибетски сърца”, Мариус Куркински и Ирина Флорин с автора й Петър Дундаков. В поредицата „Менделсон” любовната си история ще разкаже актьорското семейство Албена Павлова и Емил Марков. На 25 декември от 12, 30 часа е концертът на Веселин Маринов, а на 26 декември от 12, 30 е тв премиерата на шоуто „Както преди“ на Любо Киров. Зрителите ще изпратят 2019-а  с най-доброто от всички издания на “The Voice”. В първите часове на 2020 година концертите са два - от турнето Coca-Cola Happy Energy и на Деси Добрева. В празничните дни от „Преди обед“ са подготвили срещи с популярни фамилии. Гости на Деси и Сашо са братя Аргирови, Асен и Сибина Григорови, Жени и Иван Лечеви, Силвия и Теди Кацарови, Елина и Игор Марковски. Емблематичната поредица „Сготвено с любов“ ще се завърне с поредните празнични изкушения. Своите домове и кухни от Бъдни вечер до Нова Година ще отворят певицата Николина Чакъдъкова и нейната дъщеря, Лео Бианки и баща му, звездата на балета Никола Хаджитанев и 6-годишният му наследник, младите родители - певицата Мария Драгнева и рапърът бат Венци; влогърите Ивайло и Християна от айде.бг и други. Зрителите ще се срещнат още с Влади Ампов- Графа и неговата съпруга Мария, Радина Червенова и Константин Каменаров, музикално-артистичното семейство на Стенли, Локо и тяхната наследница Никол, както и за първи път в телевизионен ефир цялото семейство на певеца Орлин Павлов – неговата половинка Диана Великова и дъщеря им Елизабет. Зрителите ще научат каква е историята на емблематичната песен на Богдана Карадочева и Васил Найденов „Нова година“. На 24 декември от 12, 30 часа в празничното издание на „Ловци на храна“ Chef Андре Токев ще даде интересни предложения за много вкусна Коледа. Той ще гостува в централния Балкан, за да открие рецепти и запазени традиции. Събин, верен на точния си нюх, ще опита  вкусна сланинка и греяна ракийка от балканджиите, а любезни домакини от Априлци ще му приготвят специална питка. Андре ще посети единствения в България открит музей на занаяти – Етъра. Токев пази скъпи детски спомени от това място, а сега ще се срещне с наследствени занаятчии, защото „Народ, който не поддържа традициите си, е обречен на забвение.“ Там кулинарят ще се научи как се изковава нож в огъня, ще чуе тайни от майстор шекерджия, ще опита традиционна халва и габровски шоколад. Коледният брой на „Папараци“ ще бъде истински специален. На 22 декември в телевизионния таблоид гостува Анелия, която ще разкрие душата си пред Венета Райкова, за да признае дълго премълчавани тайни и любопитни подробности от личния си живот и да се върне към спомените си за любимите детски години и семейни Коледи.  „През 2019 година за първи път успях да постигна истински баланс в живота, ума и душата си. Открих своята лична формула на щастие и всеки ден благодаря на съдбата за хармонията, в която живее“, твърди Анелия. Елизабет Методиева ще се срещне и с Глория. След години на медийно мълчание певицата дава знаково интервю за кариерата и личния си свят. Звездата прави своеобразна равносметка за мъжете и любовта в живота си, за хората, с които се е разделила завинаги през 2019-а и хвърля истинска бомба в ефир с мистериозния диамантен пръстен на ръката.", "date": "2019.12.21", "title": "Звезди, музика и изненади по bTV"}
{"url": "https://standartnews.com/biznes/gazprom-plashcha-3-mlrd-dolara-na-agent-409763.html", "text": "Компанията \"Газпром\" ще изплати на Украйна близо 3 милиарда долара след  окончателно решени съдебни спорове с \"Нафтогаз\", предаде \"Ройтерс\".  \"Газпром\" и партньорите му от Украйна подготвят във Виена текста на споразумение, с което Москва ще резервира мощности от системата за пренос на газ през Украйна. Шефът на \"Газпром\" Алексей Милер заяви, че   и ще поеме рисковете на преходния период. Компанията агент ще запази за 5 години напред транспортни мощности в размер на 225 милиарда кубични метра. По-рано Русия и Украйна се споразумяха за удължаване на договора за транзит на руски газ към Европа в замяна на отказ от взаимни финансови и други претенции.", "date": "2019.12.21", "title": "Газпром плаща 3 млрд. долара на агент"}
{"url": "https://standartnews.com/biznes/davat-35-mln-lv-za-peshcheren-turizm-v-rodopite-409753.html", "text": "С над 3,5 млн. лв., осигурени от управляваната от Министерството на регионалното развитие и благоустройството Програма за трансгранично сътрудничество Гърция-България 2014-2020 г. ще развиват пещерния туризъм и ще опазват прилепите в пограничния регион между двете страни. Това съобщиха от пресцентъра на ведомството. Три са проектите, които ще бъдат финансирани.   С част от средствата ще се подобри достъпът до пещера „Шаренка“ край българския град. Една от атракциите в нея са восъчните фигури в естествен ръст на древни траки-миньори. През Бронзовата епоха те са добивали полезни изкопаеми в пещерата и са ги преработвали на място чрез специална пещ. С друга част от финансирането изоставен рудник ще бъде пригоден за туристически посещения. Планирано е в мината да има две изложбени помещения, в които да бъде подредена музейна експозиция. Ще бъде възстановена старата  железопътната линия и по нея ще се движи минен влак. По проекта ще бъде обновен и преоборудван единственият по рода си Музей на минното дело в Мадан. Неговата гордост е уникалната „Кристална зала – Родопски кристал“, която показва богатството и красотата на подземния свят с колекция от 581 минерала. Предвижда се още към музея да заработи информационен център, да се обнови пространството пред сградата и да бъде разработен маркетингов план за развитие на тематичен туризъм. Основната идея на проекта е мините и кариери в трансграничния българо-гръцки регион да се превърнат в атрактивни и функциониращи места за посещение. . Акцията е част от проекта „Устойчиво опазване на прилепите в трансграничния регион“/BatsConserve“. Партньори по проекта са Югозападен Университет \"Неофит Рилски\" и Солунският университет.  Целта е чрез съвместни дейности да се постигне по-добро опазване на прилепите и да се подобри състоянието на популациите им в рамките на трансграничния регион. Екипите ще търсят решение на предизвикателствата, пред които е изправен видът – увеличената употреба на пестициди в селското стопанство, които тровят прилепите, нарушаване на колониите им от хората, които изследват пещерите през зимата и др. По проекта ще се извършат проучвания, оценки и предприемане на съвместни мерки за опазване на значителни местообитания на прилепите не само в зоните на Натура 2000, но и в заобикалящите територии. Ще бъде създадена и база данни за състава на видовете и състоянието им  в района на проекта, оценки на видовото разнообразие, активността и местообитанията на прилепите и потенциалните заплахи за вида. , който е единственият музей на пещерите в Югоизточна Европа. Реконструирани са всички помещения на сградата, като е запазено функционалното им предназначение. Монтирана е нова декорация, имитираща карстова пещера с отливки, която е изключително впечатляваща и атрактивна. Обособено е помещение за сувенири. Пространството в централната зона на сградата е преустроено в мултимедийна зала. Изцяло обновено е и оборудването в музея - експонатите са разположени и аранжирани върху съвременни нови стъклени шкафове, изложбени маси, полици и витрини.", "date": "2019.12.21", "title": "Дават 3,5 млн. лв. за пещерен туризъм в Родопите"}
{"url": "https://standartnews.com/biznes/pobeda-ili-predatelstvo-e-novata-gazova-sdelka-409807.html", "text": "  Москва и Киев постигнаха компромис по сделката за транзита на газа, заяви изпълнителният директор на \"Нафтогаз\" Юрий Витренко. \"Победа или предательство е тази сделка? Газпром искаше периодът да е една година, ние — десет, срещнахме се по средата. За гарантираните мощности също намерихме компромис по средата, разказа той във Фейсбук. Витренко заяви, че решението за 3 милиарда долара, които Москва ще плати на Киев, е „пълна победа“. По-рано руският вицепремиер Дмитрий Козак обясни, че заплащането, което е в рамките на Стокхолмския арбитраж, не може да се нарече отстъпка, това е взаимноизгодна мярка, в това число и за европейските потребители. Шефът на Газпром Алексей Милер също нарече заплащането „възстановяване на баланса на интересите“. Москва и Киев се договориха да подпишат петгодишен договор за продължаване на транзита на газа, който за 2019 година ще е 65 милиарда кубически метра, както и по 40 милиарда кубически метра в периода 2021 до 2024 година. Двете страни се отказват от новите претенции по действащите споразумения и оттеглят исковете. Украинския министър на енергетиката Олексий Оржел обясни, че постигнатото споразумение не визира директни количества за Украйна, но допуска такава възможност.", "date": "2019.12.21", "title": "Победа или предателство е новата газова сделка"}
{"url": "https://www.standartnews.com/sport/razdavat-rekordni-pari-v-mzhkiya-tenis-dogodina-409770.html", "text": "От пресслужбата на ATP публикуваха информация за наградните фондове през новия сезон, през 2020 година. Общият награден фонд за всички турнири ще бъде в размер на 158,7 милиона щатски долара, което е абсолютен рекорд до момента. Въпросната цифра е с 13% повече в сравнение с общия награден фонд през вече изминалия сезон. Новият сезон започва на 3-и януари с новия турнир ATP Cup и завършва с финалите в Лондон, които ще стартират през следващата година на 23-и ноември. Турнирът с най-висок награден фонд е ATP Cup, като общата сума е 15 милиона щатски долара.", "date": "2019.12.21", "title": "Раздават рекордни пари в мъжкия тенис догодина"}
{"url": "https://standartnews.com/svyat/trmp-s-godishno-poslanie-na-4-fevruari-409723.html", "text": "Лидерката на Камарата на представителите в американския конгрес Нанси Пелоси отправи към президента Доналд Тръмп покана да произнесе на 4 февруари 2020 г своето годишно послание „За състоянието на страната” пред двете камари на Конгреса. \r\n \r\nТръмп е приел предложението, съобщи зам-говорителят на прес-службата на Белия дом Хоугън Гидли. \r\n \r\nКамарата на представители гласува за отстраняването на 18 декември. Тръмп пожела гласуването в Сената, горната камара на Конгреса, да се проведе колкото се може по-бързо. Очаква се Сенатът да подкрепи президента и той да остане на своя пост. Пелоси е сред лидерите на антитръмписткия лагер и бе гореща привърженичка на процедурата по импийчмънта. Поканата й към \r\n \r\nТръмп може да се тълкува като приемане на факта, че импийчмънтът ще се провали в Сената, където мнозинство има Републиканската партия.", "date": "2019.12.21", "title": "Тръмп с годишно послание на 4 февруари"}
{"url": "https://www.standartnews.com/sport/dzhoshua-i-kobrata-se-biyat-prez-april-409756.html", "text": "Вече няма пречки за мач между Кубрат Пулев и Антъни Джошуа за световната титла в IBF. Единственият препъникамък, който можеше да осуети такъв двубой, беше свързан с другия задължителен претендент, но в WBO - Олександър Усик.  Действащият шампион Джошуа трябваше да избере един от двамата за първата задължителна защита на титлите си. Но по всичко личи, че Усик има други планове и вече почти е уредил двубой с Дерек Чисора на 7 март догодина. Така няма как да попадне сред възможните съперници на британеца за април, за когато са плановете му за следващ мач.  Промоутърът му Еди Хърн направи интересно изказване в петък, касаещо бъдещите му планове. Импресариото представлява интересите и на Усик и в прав текст каза, че би искал да организира мач между двамата. Но явно ще трябва да почака.  \"Следващият мач на Антъни ще е през април. Вътрешният ми глас ми казва, че двубоят му ще е срещу Пулев. Аз лично бих искал да е с Усик и бих настоявал да е срещу него, защото съм и негов промоутър. Но ще видим какво ще стане.\" \"Сега трябва да изпратим писма до IBF и WBO и от там да ни кажат с чий представител трябва да се бие първо Антъни\", заяви Хърн. А няколко часа по-късно стана ясно, че Усик ще се бие с Чисора през март, като остава да се договорят дребни детайли около мача.  Сега трябва да се организира наддаване за условията на мача между Пулев и Джошуа. Българинът обяви, че се надява да се пребори мачът за световната титла да се проведе в България, но това изглежда много трудно постижимо. ", "date": "2019.12.21", "title": "Джошуа и Кобрата се бият през април"}
{"url": "https://standartnews.com/svyat/avstraliya-se-bori-s-50-gradusov-klimatichen-ad-409741.html", "text": "Хиляди пожарникари се борят с десетки неовладени горски пожари в четири от осемте щата в Австралия на фона на рекордни жеги и месеци на мъчителна суша, предаде ДПА. В най-населения щат Нов Южен Уелс за втори път е бе обявено извънредно положение заради \"катастрофалната\" ситуация с горските пожари. Очаква се температурите в предградията на Сидни да достигнат 47 градуса по Целзий. Десетки пътища са затворени, а около 10 000 полицаи, спасители, парамедици и пожарникари полагат усилия днес да овладеят огъня. В щата Южна Австралия бяха издадени предупреждения за няколко горски пожара, а голям, неовладян пожар бушува в района Едълейд хийл, където загинаха двама души. В някои части на щата се очаква температура от близо 50 градуса. В щата Виктория, където също бяха регистрирани рекордни жеги, стотици пожарникари се борят с няколко пожара, като два от тях са от категория \"неотложни\", което означава, че хората са в опасност и трябва незабавно да действат, за да оцелеят. В Куинсланд няколкостотин пожарникари се борят с пламъците на десетки горски пожари, някои от които горят от октомври. Австралийската столица Канбера се задушава в гъстия дим от пожарите и 40-градусова жега. Министър-председателят Скот Морисън, който беше остро критикуван, че в тази сложна обстановка е на почивка със семейството си на Хаваите, прекъсна ваканцията си и по-късно днес се прибира в Австралия.", "date": "2019.12.21", "title": "Австралия се бори с 50-градусов климатичен ад!"}
{"url": "https://www.standartnews.com/sport/ancheloti-poema-evertn-409760.html", "text": "Уволненият от Наполи преди дни Карло Анчелоти е новият мениджър на Евертън. Новината беше съобщена на официалната страница на \"карамелите\" в интернет. \r\nИталианецът беше свързван и с Арсенал, но начело на \"артилеристите\" застана доскорошният помощник на Пеп Гуардиола в Манчестър Сити Микел Артета. \r\n \r\nТака Анчелоти изненадващо пое Евертън, който е далеч под нивото в исторически план на бившите му клубове - Ювентус, Милан, Челси, Реал Мадрид и Байерн Мюнхен. \r\n \r\nДоговорът на Анчелоти с мърсисайдци е за 4 години и половина. Днес специалистът ще изгледа като зрител мача с Арсенал и започва работа с новия си отбор утре. мачът с Бърнли на 26 декември ще е бойното му кръщение. \r\n \r\n\"Евертън е велик клуб с богата история и много страстни фенове. От собственика и борда на директорите има ясна визия за бъдещи успехи и спечелване на трофеи. Това е нещо, което ми харесва и аз нямам търпение да започна работа по този проект. През последните две седмици виждам, че играчите имат умения. И това се дължи на работата на Дънкан Фъргюсън\", заяви Анчелоти. \r\n ", "date": "2019.12.21", "title": "Анчелоти поема Евертън"}
{"url": "https://www.standartnews.com/sport/gonzo-obyavi-koi-napuskat-lokomotiv-409792.html", "text": "Спортният директор на Локомотив Пловдив Георги Иванов заяви за предаването \"Спорт в обектива\", че съвместната му работа с Бруно Акрапович е перфектна. Според Иванов един от основните футболисти Ален Ожболт почти сигурно ще напусне клуба през януарския трансферен прозорец. \"Напускат ни трима играчи, двама със сигурност – Георги Илиев, който се отказа от футбола, и Стивън Езе, който не преподписа с нас. Третият е Ален Ожболт, към когото има оферти и почти сигурно ще бъде продаден. Напускат ни трима основни играчи, които даваха класата и самочувствието на отбора. Сега ще се опитаме да намерим техни заместници. Трябва бързо да се адаптират футболистите, които ще привлечем, за да поддържаме това ниво, което показахме през есента\", заяви Иванов специално за Канал 3. \"Към Ожболт има интерес от добър отбор, а също и от български тим. В крайна сметка Локомотив трябва да е трамплин за такива играчи, които показват класа, и би трябвало да ги пуснем, за да може да се развиват на по-високо ниво\", разкри спортният директор на Локомотив (Пловдив). Иванов коментира и съвместната си работа при \"смърфовете\" с треньора Бруно Акрапович. \"Той си има негови ангажименти – занимава се с отбора, определя състава, подготовката за мачовете и тактиката. Никой не му се бърка в тези неща. Моите задължения са други и смятам, че работим перфектно\", сподели Гонзо.", "date": "2019.12.21", "title": "Гонзо обяви кои напускат Локомотив"}
{"url": "https://standartnews.com/svyat/zakharova-sashch-shche-iskat-da-sprem-da-dishame-409739.html", "text": "Съединените щати забраняват на ред страни да развиват реалния сектор от икономиката и скоро може би ще поискат от тях \"да спрат да дишат\". Така говорителката на руското външно министерство Мария Захарова коментира влизането в сила на санкциите срещу проектите за газопроводи \"Северен поток 2\" и \"Турски поток\", предаде ТАСС. \"Една държава с държавен дълг от 22 трилиона долара забранява на кредитоспособни страни да развиват реалния сектор от своята икономика\", написа днес Захарова във Фейсбук. \"Американската идеология за живот назаем не издържа световната конкуренция и финансовото министерство на САЩ редовно го потвърждава, издавайки нова \"заповед за икономически арест.\" \"Скоро ще настоят незабавно да спрем да дишаме. И мнозина дори ще изпълнят\" това искане, добави тя. Сенатът на САЩ одобри във вторник бюджета за отбрана за 2020 финансова година, приет на 11 декември от Камарата на представителите. Документът задължава администрацията да наложи санкции във връзка с руските газопроводи \"Северен поток-2\" и \"Турски поток\". Според текста двата газопровода ще направят Европа зависима от руския газ и ще застрашат националната сигурност на САЩ. В петък законът бе подписан от президента Тръмп и влезе в сила.", "date": "2019.12.21", "title": "Захарова: САЩ ще искат да спрем да дишаме"}
{"url": "https://www.standartnews.com/sport/nadal-specheli-turnira-v-abu-dabi-409805.html", "text": "Водачът в световната ранглиста Рафаел Надал победи шампиона от финалния турнир на АТП в Лондон Стефанос Циципас с 6:7(3), 7:5, 7:6(3) и спечели титлата на демонстративната надпревара по тенис в Абу Даби. Двубоят беше изключително оспорван и продължи три часа и четвърт. Надал отрази седем възможности за пробив в първите си три сервис гейма, всеки от които измъкна след изоставане от 15:40, а след това взе подаването на съперника за 5:4. Испанецът не се възползва, пропусна два сетбола и позволи на Циципас да изравни, а в последвалия тайбрек гъркът дръпна с 4:1 точки и запази аванса си, за да поведе в резултата. В деветия гейм на втората част Надал отрази два ключови шанса за пробив на противника, а след това реализира брейк за 7:5 и изравни. Испанецът дръпна с 4:2 в третия сет, но Циципас не се предаде и изравни за 4:4, а след това отново се стигна до тайбрек. В него Надал поведе с 4:1 точки, а след това при 4:3 взе три поредни разигравания, за да триумфира.", "date": "2019.12.21", "title": "Надал спечели турнира в Абу Даби"}
{"url": "https://www.standartnews.com/sport/arsenal-s-prvo-00-ot-77-macha-409778.html", "text": "Евертън и Арсенал завършиха 0:0 в първи мач от 18-ия кръг на английската Висша лига.  Двата отбора изиграха посредствен мач на \"Гудисън парк\" и двете нули след последния съдийски сигнал правдиво отразяват показаното на терена. Срещата от трибуните изгледаха новите мениджъри - Микел Артета на Арсенал и Карло Анчелоти на Евертън, но двамата едва ли са останали впечатлени от изявите на играчите. Двата отбора внимаваха повече да не загубят и рядко създаваха голови положения. Арсенал отправи първия си удар в мача в 44-а минута чрез Габриел Мартинели. Арсенал завършва 0:0 във Висшата лига за първи път от 77 мача. За последно \"артилеристите\" направиха нулево реми в шампионата с Уест Хям преди две години. В класирането Арсенал заема 9-а позиция с 23 точки, а Евертън е 15-и с 19 точки. фото ЕПА/БГНЕС", "date": "2019.12.21", "title": "Арсенал с първо 0:0 от 77 мача"}
{"url": "https://www.standartnews.com/sport/dermendzhiev-za-shansa-na-ludogorets-409752.html", "text": "Националният селекционер на България и бивш наставник на Лудогорец Георги Дерменджиев смята, че шампионите имат своите шансове да отстранят Интер на 1/16-финалите за Лига Европа, заяви той през Канал 3. \"Шансове винаги има. Лудогорец е играл и с по-добри отбори. Интер се възобновява в момента и е много силен тим, но в крайна сметка се играят две срещи по 90 минути. Аз винаги съм предпочитал моят отбор да излезе срещу силен съперник\", коментира Дерменджиев. \"Това е показателно ти къде се намираш, какво е твоето ниво и какво трябва да правиш. Това, че ще играят срещу Интер, е много добре. В такива мачове се повишава и рутината на футболистите\", каза още селекционерът на националния отбор.", "date": "2019.12.21", "title": "Дерменджиев за  шанса на Лудогорец"}
{"url": "https://standartnews.com/svyat/grenlandiya-ostrovt-na-skrovishchata-409736.html", "text": "Невероятни съкровища дремят под ледовете на Гренландия - диаманти, злато и сребро, редкоземни метали и огромни залежи на петрол и газ. И понеже ледовете се топят, най-могъщите държави вече са в надпревара за богатствата. Deutsche Welle разказва: \r\n \r\n\"Всяко зло за добро\", заяви още преди години гренландската депутатка Юлиане Хенингсен по повод промените в климата. Да, гренландските мъже не могат да ловуват през зимата, тъй като ледената покривка е изтъняла, но затова пък жителите на острова вече сами си отглеждат всички необходими им картофи и зеленчуци - нещо, което доскоро бе немислимо. \r\n \r\nЛедената покривка на Гренландия се топи по-бързо от предвижданията на учените. А това поражда огромни апетити, тъй като под ледовете дремят невероятни съкровища - скъпоценни камъни, железни руди, различни редки почви. Най-могъщите държави в света вече са насочили поглед към Гренландия. Китайският министър на енергетиката няколко пъти посети острова, САЩ от години изпращат там високопоставени дипломати и генерали, периодично пристигат и делегации от ЕС, Канада, Япония, Южна Корея, Австралия. А през лятото на тази година американският президент Доналд Тръмп дори поиска да купи Гренландия. Най-големият остров на света действително придобива все по-голямо значение - не само поради скритите под леда природни богатства, а и заради разкриващите се нови възможности. Внезапно възникват нови морски пътища, които значително ще съкратят пътуванията на корабите от Азия до Европа и Америка. Топенето на ледовете изважда на бял свят и природните богатства на Гренландия. А тези богатства са направо невероятни: предполага се, че край бреговете на острова се крият 13% от световните запаси на нефт и цели 30% от всички залежи на газ. Дълбоко в недрата му дремят находища на цинк, олово, желязна руда, злато, сребро, диаманти, мед, никел, платина, уран и редки метали като лантан, неодим и итрий, които се използват за производството на смартфони, ветрогенератори и автомобилни акумулатори. Топенето на ледниците освобождава и гигантски количества пясък и чакъл. А пясъкът става все по-ценен, тъй като е основна суровина за производството на бетон и асфалт. Който контролира този пазар, налага и цените. \r\n \r\nТака Гренландия внезапно попадна в полезрението на геополитиката. И едва ли има друго място на планетата, където икономическите, военните и политическите интереси да се сблъскват с такава острота, коментира германският \"Ди Цайт\" и припомня, че и Германия вече проявява по-сериозен ангажимент към региона. Германското правителство прие нови насоки за политиката си в Арктика, а канцлерката Меркел наскоро призна, че е било грешка да се подценява стратегическото значение на полярния регион. \r\n \r\n \r\n \r\nНАТО пък наблюдава със загриженост как Русия постоянно разширява своя подводен флот, а военните ѝ бази все повече се приближават към Гренландия. Пекин също не остава по-назад. Когато китайците предложиха да построят летища на острова и да поемат експлоатацията на една бивша военноморска база, САЩ протестираха остро пред Дания, която и до днес определя външната политика и политиката за сигурност на Гренландия. В резултат правителството в Копенхаген отпрати китайците и самó инвестира в региона. Китай и днес е основен доставчик на редкоземни метали. И ако сложи ръка и върху гренландските находища, целият световен пазар на тези суровини ще се окаже в китайски ръце. \r\n \r\nВ момента в Гренландия се добиват почти само рубини и сапфири. Чуждестранните фирми все още се въздържат от големи инвестиции, защото условията за добив си остават трудни: има прекалено малко писти за кацане, няма пътна мрежа, нито пък железници, а много пристанища са недостъпни в продължение на месеци поради непробиваемата ледена покривка. Въпреки това надпреварата за бъдещи печалби от несметните богатства на Гренландия вече е в ход.", "date": "2019.12.21", "title": "Гренландия - островът на съкровищата"}
{"url": "https://www.standartnews.com/sport/livrpul-specheli-svetovnoto-v-dokha-409806.html", "text": "Ливърпул спечели Световното клубно първенство за първи път в своята история, след като на финала стигна до измъчена победа над Фламенго с 1:0. \r\n \r\nСрещата протече по изключително драматичен начин, като в по-голямата част от мача сякаш нямаше халфова линия и ситуациите се редуваха една след друга пред двете врати. В герой за мърсисайдци се превърна Роберто Фирмино (99'), който успя да се разпише в продълженията на срещата и донесе триумфа за отбора си. \r\n \r\nТака Ливърпул се доближава до мечтания международен требъл - Шампионската лига, Суперкупата на Европа и Световното клубно първенство - нещо, което нито един английски клуб не е правил до момента. \r\n \r\nДвубоят започна в ударно темпо и двата отбора си размениха по няколко опасни атаки, като в най-интересната от тях Мохамед Салах бе изведен дълбоко в наказателното поле и подаде към Наби Кейта, който шутира, но прати топката над напречната греда. \r\n \r\nВ 6-ата минута Трент Александър-Арнолд реши да си опита късмета с удар от далечно разстояние. Топката обаче мина на сантиметри от дясната греда на вратаря Диего Алвеш. \r\n \r\nПоследваха много равностойни минути, в които действията пред двете врати се редуваха в разстояние на няколко секунди, но до голова ситуация така и не се стигаше. \r\n \r\nВ 23-ата минута Бруно Енрике бе изведен на скорост в наказателното поле и шутира по диагонала. Ударът му обаче бе геройски блокиран в последния момен от хвърлилия се на шпагат Александър-Арнолд. \r\n \r\nВ следващите минути мърсисайдци предприеха атаки по фланговете, които завършваха с неуспешни центрирания към Мохамед Салах и Роберто Фирмино. \r\n \r\nВ 44-ата минута Жерсон изведе по прекрасен начин Габриел Барбоса зад гърба на защитата на британците, но вратарят Алисон прецени добре ситуацията и напусна вратарското си поле, за да изчисти топката. Така първото полувреме приключи при нулево равенство. \r\n \r\nПрез втората част двата отбора продължиха с динамичното темпо. В 47-ата минута Фирмино получи добро подаване в пеналтерията и си освободи пространство за изстрел. Той шутира но нацели лявата греда. \r\n \r\nТри минути по-късно и Салах се добра до изгодна позиция в наказателното поле след подаване на Александър-Арнолд. Египтянинът дръпна спусъка, но топката профуча покрай дясната греда. \r\n \r\nВ 53-ата минута Габриел се възползва от пространството пред себе си и шутира на ръба на наказателното поле и след това стреля в долния ляв ъгъл. Алисон обаче успя да се намеси решаващо. \r\n \r\nВ 69-ата минута Габриел получи центриране в наказателното поле. Ситуацията го принуди да отиграе по акробатичен начин отправяйки топката към долния десен ъгъл, но Алисон улови. \r\n \r\nВ 86-ата минута удар Джордан Хендерсън на няколко метра от наказателното поле бе спасен по блестящ начин от Алвеш, който се хвърли и изби връхлитащата под гредата топка. \r\n \r\nВ последните минути на срещата мърсисайдци претендираха дузпа след като Рафиня повали на земята откъстващия се сам срещу вратаря Садио Мане. Ситуацията бе много тънка и след дълга консултация с ВАР съдията Абдулрахман Ал Ясим даде само пряк свободен удар. Така се стигна до продължения. \r\n \r\nТочно тогава една от двете врати най-накрая бе разпечатана. Мощна контраатака завърши с подаване на Мане към Фирмино, който елиминира Алвеш прокара топката през хвърлилите се пред голлинията защитници на Фламенго \r\n \r\nЛивърпул - Фламенго 1:0 \r\n \r\nГолмайстор: Роберто Фирмино (99') \r\n \r\nЛивърпул: Алисон, Александър-Арнолд, Гомес, Ван Дайк, Робъртсън, Хендерсън, Кейта (Милнър 100'), Окслейд-Чембърлейн (Лалана 75'), Мане, Салах (Шакири 120'), Фирмино (Ориги 106') \r\nМениджър: Юрген Клоп \r\n \r\nФламенго: Алвеш, Рафиня, Кайо, Мари, Луиш, Арао (Берио 120'), Герсон (Сантош 102'), Рибейро (Диего 82'), Де Араскаета (Витиньо 77'), Пинто, Габриел \r\nТреньор: Жорже Жесуш \r\n \r\nДоха, стадион \"Халифа\" \r\nСъдия: Абдулрахман Ал Ясим \r\nЖълти картони: Мане, Салах, Фирмино, Милнър (Ливърпул); Витиньо, Рафиня, Диего (Фламенго) \r\n \r\nПрочети още на:  \r\n ", "date": "2019.12.21", "title": "Ливърпул спечели световното в Доха"}
{"url": "https://standartnews.com/svyat/feysbuk-rezhe-akaunti-zaradi-podkrepa-za-trmp-409751.html", "text": "Фейсбук съобщи, че е осуетила две операции с цел манипулиране на общественото мнение, разбивайки по-специално мрежа, управлявана от територията на Виетнам и САЩ, която изпращала до американците послания в подкрепа на президента Доналд Тръмп, предаде \"Франс прес\". Интернет гигантът е заличил над 600 акаунта във Фейсбук и Инстаграм. В тези страници, групи и профили са били споделяни главно текстове на медийната групировка \"Епок таймс\" (свързана с духовното движение Фалун Гонг, забранено в Китай) и на Би Ел - американска пропрезидентски настроена медия. Лицата, замесени в тази кампания, са използвали фалшиви профили, за да управляват своите страници и групи, да разпространяват постове автоматично и да пренасочват потребителите към други сайтове, уточни Натаниъл Глайкър, ръководител на политиките за киберсигурност на Фейсбук. В някои профили били качени и снимки, генерирани от изкуствен интелект, с цел извършителите да се представят за американци. Те споделяли текстове, изображения и монтажи на теми, свързани с политиката на САЩ, процедурата за импийчмънт на Доналд Тръмп, религията, търговията и семейните ценности. Другата операция, прекратена от Фейсбук, е била ръководена от територията на Грузия и насочена към жителите на тази кавказка страна, разтърсвана през последните седмици от тежка политическа криза. През октомври социалната мрежа заяви, че е блокирала 4 операции за манипулиране на общественото мнение, осъществявани от групи, подкрепяни от Иран и Русия, както и друга дезинформационна операция, водена от руска територия в ред африкански държави.", "date": "2019.12.21", "title": "Фейсбук реже акаунти заради подкрепа за Тръмп"}
{"url": "https://standartnews.com/svyat/frantsiya-e-neutralizirala-33-teroristi-409779.html", "text": "Френският президент Еманюел Макрон обяви днес в Абиджан, че 33 терористи са били неутрализирани тази сутрин в района на Мопти, в централната част на Мали, при операция на френските сили \"Бархан\", предаде БТА. По време на тази операция френски войници са освободили двама малийски жандармеристи, които са били държани като заложници от джихадистите, и са взели един пленник, уточни френският държавен глава. Той говори пред френската общност през втория ден на посещението си в Кот д'Ивоар. Френската армия използва изразите \"неутлализиран\" или \"изваден от боя\" без да уточнява дали става дума за загинали или за пленници, но според източник, близък до президентството, терористите са били убити. „Това е значителен успех, това е ангажимент на нашите сили и това е подкрепата, която оказваме на Мали, на региона и на нашата собствена сигурност”, допълни Макрон. „Имали сме загуби, но тази сутрин имаме победи благодарение на ангажираността на нашите войници и на операцията на \"Бархан\"”, подчерта френският президент.", "date": "2019.12.21", "title": "Франция е неутрализирала 33 терористи"}
{"url": "https://standartnews.com/sport/dzhoshua-i-kobrata-se-biyat-prez-april-409756.html", "text": "Вече няма пречки за мач между Кубрат Пулев и Антъни Джошуа за световната титла в IBF. Единственият препъникамък, който можеше да осуети такъв двубой, беше свързан с другия задължителен претендент, но в WBO - Олександър Усик.  Действащият шампион Джошуа трябваше да избере един от двамата за първата задължителна защита на титлите си. Но по всичко личи, че Усик има други планове и вече почти е уредил двубой с Дерек Чисора на 7 март догодина. Така няма как да попадне сред възможните съперници на британеца за април, за когато са плановете му за следващ мач.  Промоутърът му Еди Хърн направи интересно изказване в петък, касаещо бъдещите му планове. Импресариото представлява интересите и на Усик и в прав текст каза, че би искал да организира мач между двамата. Но явно ще трябва да почака.  \"Следващият мач на Антъни ще е през април. Вътрешният ми глас ми казва, че двубоят му ще е срещу Пулев. Аз лично бих искал да е с Усик и бих настоявал да е срещу него, защото съм и негов промоутър. Но ще видим какво ще стане.\" \"Сега трябва да изпратим писма до IBF и WBO и от там да ни кажат с чий представител трябва да се бие първо Антъни\", заяви Хърн. А няколко часа по-късно стана ясно, че Усик ще се бие с Чисора през март, като остава да се договорят дребни детайли около мача.  Сега трябва да се организира наддаване за условията на мача между Пулев и Джошуа. Българинът обяви, че се надява да се пребори мачът за световната титла да се проведе в България, но това изглежда много трудно постижимо. ", "date": "2019.12.21", "title": "Джошуа и Кобрата се бият през април"}
{"url": "https://standartnews.com/svyat/tragichna-koleda-za-notr-dam-409790.html", "text": "В поразената от жесток пожар катедрала \"Нотр дам\" в париж за първи път от 216 години няма да бъде отслужена литургия за Рождество. Последно това се е случвало през 1803 година. За да се изпълни пожеланието на президента Еманюел Макрон храмът да бъде възстановен за пет години, строителите няма да имат коледно-новогодишна ваканция. Редица дейности текат и в момента, при все че други са прекъснати, съобщи специалният представител на президента Макрон за реконструкцията генерал Жан-Луи Жоржлен. Пожарът в \"Нотр дам\" предизвика мощна вълна от съпричастие във Франция и по целия свят - досега са потвърдени дарения и обещания за дарения в размер на 922 милиона евро. Осем месеца след пожара от 15 април огромен строителен кран, надвесен над храма, изчаква момента да махне скелето, което застрашава конструкцията. Кранът ще извърши най-деликатната операция от всички, целящи да гарантират сигурността на обекта - истинска херкулесова задача. Акцията се очаква да започне в началото на февруари. Предстои да бъдат демонтирани една по една 10 000 тръби - общо 250 тона метал, споени и заварени от априлския пожар. Работа за месеци, изискваща предварителна подготовка, тъй като е твърде сложна. Деформираното и вече крехко скеле - гигантска паяжина в небето, застрашава свода и равновесието на катедралата. \"Нотр дам\" - бижу на готическото изкуство, е в състояние на \"абсолютна спешност\", изискващо незабавна помощ.", "date": "2019.12.21", "title": "Трагична Коледа за Нотр Дам"}
{"url": "https://standartnews.com/svyat/rumnskiyat-prezident-polozhi-kletva-za-vtori-mandat-409787.html", "text": "Клаус Йоханис, който спечели президентските избори в Румъния на втори тур, положи днес клетва за втория си мандат на президентския пост. Той се закле пред двете камари на парламента на страната, съобщи Аджерпрес и БТА. \"Кълна се да вложа цялата си сила и умения за духовното и материалното благоденствие на румънската нация, да спазвам конституцията и законите на страната, да браня демокрацията, основните права и свободи на гражданите, суверенитета, независимостта, единството и териториалната цялост на Румъния. Нека Бог да ми помага\", заяви Йоханис в парламента. Председателят на румънския конституционен съд Валер Дорняну представи решението за потвърждаване на избора на президент на страната. Румънският патриарх Данаил благослови инаугурацията на президента. Йоханис спечели втори петгодишен мандат на президентския пост на втория тур на изборите, проведен на 24 ноември, с 66,09 процента от гласовете, като изпревари бившия премиер Виорика Дънчила, която получи 33,91 процента.", "date": "2019.12.21", "title": "Румънският президент положи клетва за втори мандат"}
{"url": "https://standartnews.com/svyat/puskat-moneta-ot-50-pensa-po-sluchay-brekzit-409798.html", "text": "Правителството на Великобритания е разпоредило да бъде пусната нова монета от 50 пенса по повод излизането на страната от Европейския съюз. Както вече е известно, напускането на ЕС е предвидено за 31 януари. През октомври британското финансово министерство бе принудено да спре тази монета заради промяна в датата на Брекзит, който се очакваше да стане на 31 октомври, но бе отложен за трети път за края на януари. Един милион монети бяха претопени. Решението да се възстанови производството им този път с новата дата бе взето след съкрушителната победа на консерваторите, оглавявани от твърдия привърженик на Брекзит, премиера Борис Джонсън, на предсрочните избори на 12 декември. Монетата от злато, сребро или медно-никелова сплав ще носи посланието \"Мир, благоденствие и приятелство с всички народи\".", "date": "2019.12.21", "title": "Пускат монета от 50 пенса по случай Брекзит"}
{"url": "https://standartnews.com/svyat/platikha-44-000-za-kolata-na-chaushesku-409757.html", "text": "Румъния продаде на търг ловен джип, изготвен по поръчка за покойния диктатор Николае Чаушеску, съобщи днес Националната финансова агенция на страната, предаде Ройтерс. Небесносиният автомобил АРО 304 е местно производство - има кожен салон и подвижен покрив и е ползван от Чаушеску за лов и при официални визити, но не успя да привлече нито един купувач на предишния търг през януари. За тазседмичния аукцион агенцията намали цената с 25 на сто до 24 000 долара, в който в крайна сметка джипът бе продаден на анонимен купувач за 44 000 долара. Николае Чаушеску и съпругата му бяха разстреляни преди почти 30 години - на 25 декември 1989 г.", "date": "2019.12.21", "title": "Платиха $44 000 за колата на Чаушеску"}
{"url": "https://www.standartnews.com/sport/natsionalite-s-oshche-edna-kontrola-409768.html", "text": "Националният отбор на България воден от Георги Дерменджиев по всяка вероятност ще изиграе още една контрола преди решителната битка с Унгария по пътя към Евро 2020. Представителният ни отбор ще се изправи в приятелски двубой срещу младежките ни национали броени дни преди важния мач с унгарците, твърни  . Все още не е ясна точната дата, но почти сигурно ще се състои този спаринг. На 26 февруари пък България ще се изправи срещу Беларус на стадион \"Васил Левски\". ", "date": "2019.12.21", "title": "Националите с още една контрола"}
{"url": "https://standartnews.com/sport/sportist-1-na-blgariya-ochkvakh-da-sm-v-troykata-409762.html", "text": "Владимир Илиев спечели тазгодишната анкета \"Спортист на годината\". Заради участие на стартовете в Световната купа по биатлон той не успя да вземе лично наградата си. Все пак Владо коментира пред БНР какво е за него това отличие. „Не мога да кажа все още дали са отминали емоциите, защото тук, където сме, във Франция, сме много зле с обхвата и интернета. Все още не съм получил всички поздравления. Много рядко влизам и успявам да влезна в интернет и да се чуя с някой познат. Просто сме в такава местност, където навсякъде са планини. Очаквах да съм в първите трима, но за първото място имах някакви съмнения. Хората така са преценили и смятам, че е заслужено. В нашия спорт, за съжаление, не винаги зависи всичко от теб. Ако всичко с мен и с моя екип е наред, смятам, че ще успеем да потвърдим резултатите в следващите състезания“, заяви Владимир Илиев пред БНР. „Приятно е името ми да бъде до такива спортисти като Катя Дафовска и всички други победители през годините. Надявам се да се обърне още повече внимание към зимните спортове, защото имаме прекрасни условия в България, но според мен все още не са добре доразвити, за да са конкуренти на европейските. Надявам се този успех да допринесе за развитието на зимните спортове и след мен да има по-добри бази за всички видове зимни спортове. За да може малките деца да тренират и след време да се повтарят тези успехи. А не да бъдем само трима спортисти на годината от зимните спортове. Базите са големите ни проблем. Просто в Европа и в Скандинавието всяко място, където позволява да бъде развит зимен спорт има база и я правят, и ходят милиони. Докато в България, за съжаление, в последно време само стадиони се правят. Не смятам, че единственият спорт е футболът. Трябва да се развиват спортове, които имат успехи и които са показали през години. Трябва да се набляга на тях“, каза още Илиев. Спортист номер 1 на България за 2019 година пред БНР разкри и колко трудно е за един българин да пробие в белите спортове. „Най-трудно ми беше в началото, за да получа хубава екипировка, да подпиша личен договор с фирмата, която ми дава ски. Беше много трудно, защото това всичко е политика, както навсякъде. В България не се карат такъв вид ски и нямат продаваемост, а тях първото нещо, което ги интересува, е именно това. Поради тази причина спортистите от големите държави са на първи план, защото там продават хиляди, да не кажа милиони чифтове ски. Доста трудно е да пробиеш, да си равнопоставен с най-добрите. Това може би ми беше най-трудно. Минавали са ми мисли за отказване, особено след някоя от Олимпиадите. Но просто аз съм такъв човек, знаех, че ще се получи рано или късно. Просто трябваше да се потрудя още повече. В основата на всичко е трудът. В нашия спорт трябва и техническата част да е на ниво, защото големите държави разполагат с много ресурс и хора, за да се грижат за тези неща“, каза още Владимир Илиев.", "date": "2019.12.21", "title": "Спортист №1 на България: Очквах да съм в тройката"}
{"url": "https://standartnews.com/sport/ancheloti-poema-evertn-409760.html", "text": "Уволненият от Наполи преди дни Карло Анчелоти е новият мениджър на Евертън. Новината беше съобщена на официалната страница на \"карамелите\" в интернет. \r\nИталианецът беше свързван и с Арсенал, но начело на \"артилеристите\" застана доскорошният помощник на Пеп Гуардиола в Манчестър Сити Микел Артета. \r\n \r\nТака Анчелоти изненадващо пое Евертън, който е далеч под нивото в исторически план на бившите му клубове - Ювентус, Милан, Челси, Реал Мадрид и Байерн Мюнхен. \r\n \r\nДоговорът на Анчелоти с мърсисайдци е за 4 години и половина. Днес специалистът ще изгледа като зрител мача с Арсенал и започва работа с новия си отбор утре. мачът с Бърнли на 26 декември ще е бойното му кръщение. \r\n \r\n\"Евертън е велик клуб с богата история и много страстни фенове. От собственика и борда на директорите има ясна визия за бъдещи успехи и спечелване на трофеи. Това е нещо, което ми харесва и аз нямам търпение да започна работа по този проект. През последните две седмици виждам, че играчите имат умения. И това се дължи на работата на Дънкан Фъргюсън\", заяви Анчелоти. \r\n ", "date": "2019.12.21", "title": "Анчелоти поема Евертън"}
{"url": "https://standartnews.com/sport/pochina-dvukraten-olimpiyski-medalist-409761.html", "text": "След кратко боледуване почина Стефан Ангелов, носител на два бронзови олимпийски медала - от Мюнхен 72 и Монреал 76. \r\n \r\nИменитият ни борец в класическия стил бе в отбора, който през 1971 година печели световната титла, побеждавайки колоса Русия на стадион \"Васил Левски\". \r\n \r\nВ кариерата си Стефан Ангелов има още сребро и бронз от европейско и световно първенство. \r\n \r\nДълги години той бе помощник треньор в националния ни отбор. Поклонението ще е на 22 декември от 13,45 ч в църквата \"Св. Седмочисленици\". Поклон пред паметта му!  ", "date": "2019.12.21", "title": "Почина двукратен олимпийски медалист"}
