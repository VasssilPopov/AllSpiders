{"url": "https://standartnews.com/regionalni/signal-za-nasilie-nad-dete-v-gabrovo-413027.html", "text": "Социалните работници, полицията и прокуратурата в Габрово работят по случай на домашно насилие над дете, съобщава БНР. Сигналът е бил подаден от училището, в което учи детето. В момента психолог работи с членовете на семейството, в което бащата е упражнил физическо насилие над детето. Директорът на местната дирекция \"Социално подпомагане\" Радослава Христова обясни, че близките ще бъдат наблюдавани от социалните работници колкото е необходимо", "date": "2020.01.27", "title": "Сигнал за насилие над дете в Габрово"}
{"url": "https://standartnews.com/regionalni/prezidentt-na-ludogorets-nominiran-za-pocheten-grazhdanin-na-razgrad-412980.html", "text": "Четири номинации за присъждане на званието „Почетен гражданин на Разград“ обсъжда на тържествена сесия общинският съвет в лудогорския град. Местният парламент заседава ден преди празника на града 28 януари, когато Разград чества 142 години от освобождението си. Президентът на Лудогорец Александър Александров е начело на списъка с почетните кандидатури. Той е номиниран от инициативен комитет, в който влизат областния управител на Разград Гюнай Хюсмен, председателят на общинския съвет Стоян Димитров и заместник-кметът Милена Орешкова. Александров е предложен за титлата заради огромния му принос за развитието на клуба-шампион като футболен хегемон, допринесъл за спортната слава на Разград у нас и в чужбина. Учителят възрожденец Никола Икономов, сложил в IXX век началото на просветното дело в Разград е втората номинация. Заедно с тях  титлата почетен гражданин тази година се присъжда и на проф. Нейко Стоянов, бивш ректор на Филиала на РУ „Ангел Кънчев“ в града, и на доктор Мария Пеева – активист на червенокръсткото движение в Разград. Утвърдените на тържествената сесия нови почетни граждани ще получат официално званията си от кмета на Разград Денчо Бояджиев на тържествен концерт в понеделник  вечер.  ", "date": "2020.01.27", "title": "Президентът на Лудогорец номиниран за почетен гражданин на Разград"}
{"url": "https://standartnews.com/regionalni/rst-na-sbranite-dantsi-za-2019-v-krdzhali-413018.html", "text": "Близо 162 млн. лв. са събраните средства  през 2019 г. от данъци и осигурителни вноски. Сумата е с около 11 млн. лв. повече в сравнение с 2018 г., като ръстът е 7.20 %. Това обави директорът на приходната администрация в Кърджали Елван Гюркаш.   Най–голямо увеличение има при ДДС, където планът е изпълнен около 103 на сто, отчетеният ръст - 18,07 %, а събраната сума – 3,9 млн. лв. От здравни и социални осигуровки постъпленията са 94,3 млн. лв., което е  повече с 6,3 млн. лв. и ръст от 7,17 %.   \r\n    \r\nПрез м. г. в офиса на НАП в Кърджали са обслужени 63 206 данъкоплатци и осигурители. Близо 1300 души са посетили офиса, за да им бъде издаден ПИК. За плащане на задължения с карта през физически ПОС терминал 5561 лица са посетили приходната администрация. „Гражданите все по-често предпочитат да платят чрез ПОС устройство заради липсата на такси при извършване на операцията, а и предимството, че плащането достига веднага до НАП и автоматично се отразява в данъчно-осигурителната сметка на клиента”, коментира Елван Гюркаш, директор на офиса на НАП  Кърджали. Тя допълни, че през м.г. 7,36 минути е средното време за изчакване на клиент, а 11 мин. за обслужването му.  ", "date": "2020.01.27", "title": "Ръст на събраните данъци за 2019 в Кърджали"}
{"url": "https://www.standartnews.com/sport/dva-pti-po-evtini-sa-pobedili-tsska-v-ispaniya-413029.html", "text": "Втората загуба на състава на ЦСКА по време на подготовката в Марбея е била от съперник, струващ двойно по-евтино от отбора на \"червените\". Според авторитетния сайт transfermarkt, тимът на \"армейците\" е оценен на общо 26 милиона евро, докато този на японците струва 13,38 милиона евро. Трябва да се отбележи, че за най-скъп в редиците на Милош Крушчич се смята Тиаго Родригес, чиято цена е 3 милиона евро. В Шонан пък най-високо оценен е лявото крило Тарик Елиунуси, който е роден в Мароко, но има норвежко гражданство, пише \"Меридиан мач\".  ", "date": "2020.01.27", "title": "Два пъти по-евтини са победили ЦСКА в Испания"}
{"url": "https://standartnews.com/svyat/slovenskiyat-premier-podade-ostavka-412984.html", "text": "Премиерът на Словения Марян Шарец обяви, че се оттегля от поста си след оставката на финансовия си министър от правителството, предаде АФП. \"С тези членове на парламента и тази коалиция не мога да изпълня очакванията на хората\", каза той на пресконференция. \r\n  \r\nПо-рано Шарец заяви пред парламента, че правителствената му коалиция е изправена пред проблеми, които биха могли да означават \"началото на края\", ако не бъде постигнат компромис, пише канал 3. \r\n  \r\n\"В коалицията има пет партии и е трудно да ги хармонизираме всички\", каза Шарец в началото на парламентарен дебат за бюджетите за следващите две години, което доведе до напрежение в коалицията.  ", "date": "2020.01.27", "title": "Словенският премиер подаде оставка"}
{"url": "https://standartnews.com/regionalni/pravyat-testove-za-vodata-km-pernik-412985.html", "text": "Тестовете дали през водната система на София могат да минат допълнителни 300 л в сек вече са направени. Това съобщи столичният кмет Йорданка Фандъкова, след като се запозна с водните ресурси в яз. \"Бели Искър\". Фандъкова посети Контролния център на Софийска вода в Бистрица. \r\n\"Нивото на водата в яз. \"Бели Искър\" се следи в реално време, каза кметът. Фандъкова увери, че няма опасност градът да остане без вода и коментира, че политическите лица, които плашат обществото се заиграват с темата с цел да трупат партийни дивиденти. \r\n ", "date": "2020.01.27", "title": "Правят тестове за водата към Перник"}
{"url": "https://standartnews.com/svyat/prints-charlz-se-zasili-da-khodi-v-iran-412971.html", "text": "Принц Чарлз иска да направи официално посещение в Иран, предаде Ройтерс, цитирайки интервю на принца за в. \"Сънди таймс\". Британският престолонаследник отказа да обсъжда кризата в британската монархия, до която се стигна в резултат на решението на сина му Принц Хари да се откаже от кралската си титла, заедно със съпругата си Меган. \"Да, със сигурност бих искал (да отида в Иран)\", заявява принц Чарлз в интервюто. \"Знам, че Иран е бил много важна част от света в продължение на толкова много столетия и е допринесъл много за човешкото познание, култура, поезия, изкуство\", подчерта престолонаследникът, който определи иранците като \"забележителни хора\". Принц Чарлз изразява желанието си да посети Иран в момент на засилено напрежение между Техеран и Запада, отбелязва Ройтерс. Принцът добавя пред в. \"Сънди таймс\", че ще се опита да постигне мир и че се е молил за мир в Близкия изток.", "date": "2020.01.27", "title": "Принц Чарлз се засили да ходи в Иран"}
{"url": "https://www.standartnews.com/sport/tsska-sofiya-vze-igrach-ot-vtoriya-tim-na-yuventus-413040.html", "text": "Отборът на ЦСКА София финализира трансфера на офанзивния халф Стефано Белтраме от Ювентус, съобщи официалният сайт на клуба. Ръководството на \"армейците\" се разбра с италианците да откупи състезателните права на плеймейкъра, който през есента бе част от „Б“ отбора на торинския гранд. Футболистът премина успешно медицински прегледи и подписа своя личен договор с клуба. Във вторник той ще се присъедини към подготовката на новите си съотборници в Марбея. Стефано Белтраме е юноша на Новара, роден на 8 февруари 1993 г. През 2011 година е привлечен в Академията на Ювентус, където помага на младежката формация да спечели титлата и няколко други трофея. Потенциалът и изявите му са забелязани от наставника на мъжете Антонио Конте, който го взима в представителния отбор.  Белтраме става част от звезден тим, в който личат имената на Буфон, Пирло, Погба и Анелка и много други известни футболисти. През сезон 2012/13 той успява да дебютира в Серия А и да спечели титлата в Италия. В този период записва 20 срещи и 7 попадения за юношеските и младежки формации на родината си. След това бианконерите го преотстъпват последователно на Бари, Модена, Про Верчели и Проденоне. Следват силно представяне на холандска земя с екипите на Ден Бош и Го Ахед Ийгълс, където за три години изиграва близо 100 мача, записвайки 22 гола и 17 асистенции.", "date": "2020.01.27", "title": "ЦСКА-София взе играч от втория тим на Ювентус"}
{"url": "https://standartnews.com/svyat/koronavirust-svali-tsenata-na-petrola-412979.html", "text": "Петролните фючърси поевтиняват с нови около 3% по време на търговията в понеделник, тъй като разширяващата се епидемия с китайския коронавирус и поставянето под карантина на все повече градове в голямата азиатска държава задълбочават опасенията за намаляване на потреблението на важната енергийна суровина. Китайската национална здравна комисия предупреди, че се засилва възможността новият коронавирус да се разпространи и инфекциите могат да продължат да нарастват. Засега над 3000 души в Китай са заразени, а повече от 80 са починали. Заразният смъртоносен вирус вече се разпространи извън пределите на Китай в Япония, Южна Корея, Тайвaн, Тайланд, Виетнам, Сингапур, Нела, Франция, Австралия, Канада и Съединените щати. Опасенията, че една още по-мащабна епидемия ще причини намаляване на търсенето на петрол, провокира спад на фючърсите на петрола Брент с доставка през март с 2,9% към 58,68 долара за барел, а аналогичните фючърси на американския лек суров петрол - с 3,04% към 52,15 долара за барел, съобщава БНР. По този начин петролните фючърси вече се търгуват в най-ниски нива от октомври 2019-а година и след като през миналата седмица те поевтиняха съответно с 6,4% и със 7,5%. Днешното поредно рязко поевтиняване е факт, въпреки че енергийният министър на Саудитска Арабия принц Абдулазиз бин Салман Ал Сауд се опита да успокои пазарите, заявявайки, че наблюдават внимателно развитието в Китай и е уверен, че разпространението на новия вирус ще бъде ограничено. \"Пазарите се ръководят предимно от психологически фактори и от крайно негативни очаквания, които са възприети от някои от пазарните участници, въпреки доста ограниченото влияние на коронавируса върху глобалното търсене на петрол\", посочи той. Според него подобен прекомерен песимизъм се беше появил и през 2003 година по време на предишната голям епидемия с вируса SARS, въпреки че тогава тя не доведе до значително намаляване на търсенето на петрол. Той също така заяви, че е уверен, че кралството и другите членове на Организацията на страните износителки на петрол, заедно с производителите във формата \"ОПЕК +\", имат способността да реагират и да стабилизират пазара на петрол, ако това е необходимо. Форматът \"ОПЕК +\", който включва Русия и други производители извън петролния картел, се договориха преди време да намалят допълнително съвместното производство с 500 000 барела на ден до общо 1,7 милиона барела дневно от началото на настоящата година до края на месец март.", "date": "2020.01.27", "title": "Коронавирусът свали цената на петрола"}
{"url": "https://www.standartnews.com/sport/i-grisho-se-sboguva-s-idola-si-413035.html", "text": "Григор Димитров направи емоционално сбогуване с Коби Брайънт. Баскетболната легенда загина с една от трите си дъщерички и още 7 човека в катастрофа с хеликоптер. \r\n\"Един от моите герои си тръгна твърде рано. Ти вдъхнови милиони деца по света и се чувствам щастливец, че съм едно от тях. Твоята страст към спорта бе заразна! Почивай в мир, Мамба\", написа Гришо в официалния си профил в \"Инстаграм\": \r\n   ", "date": "2020.01.27", "title": "И Гришо се сбогува с идола си"}
{"url": "https://standartnews.com/svyat/kak-zhiveyat-kitaytsite-tezi-dni-412964.html", "text": "Ограничени доставки на храна и други стоки от първа необходимост плашат гражданите на Китай в тези дни на разразяване на коронавируса убил вече десетки и заразил хиляди. Това води до напрежение сред населението, обясни пред бТВ председателят на Съвета за икономически и дипломатически отношения Цън Цон. „Животът е много спрял там. Няма хора и публичните обекти не работят, градският транспорт също. Кина, офиси… Всеки си седи вкъщи и ходи до супермаркет“, коментира Цон. По думите му някои от хората дори са спрели да контактуват с роднини, които кашлят. Има недостиг на маски, а местните производители са преустановили договорите си с партньори извън Китай, за да могат да снабдяват населението. Хората не излизат от домовете си, запасили са се с всичко необходимо от магазините. Миналата седмица се появи и видео, на което се вижда как на местен пазар настава суматоха и всеки бърза да вземе колкото се може повече неща. В това време мнозина се отказват от планирани пътувания до Китай. Някои държави пък са въвели задължителна 2-седмична карантина за пътниците, пристигащи от провинциите, в които е обявено извънредно положение. „Опасно е защото няма лек и защото симптомите се проявяват след 2 седмици и всичко това се случва на китайската Нова година“, посочи Цон. Упорито се говори, че заразата е тръгнала след консумация на екзотични животни. Има провинции, в които месата се ядат полуготови. Инфлуенсърка пък си навлече гнева на мнозина и трябваше да изтрие видео, на което се вижда как яде супа от прилеп – добре познат и широко консумиран деликатес в провинция Ухан, откъдето се предполага, че е тръгнал вирусът.", "date": "2020.01.27", "title": "Как живеят китайците тези дни"}
{"url": "https://www.standartnews.com/sport/fen-na-kobi-predrekl-tragediyata-413041.html", "text": "Смъртта на легендарния баскетболист Коби Брайънт шокира целия свят. Петкратният шампион в NBA загина в катастрофа с хеликоптер заедно с 13-годишната си дъщеря. Първоначално новината беше съобщена от TMZ, който по техни думи е пътувал с поне 3-а души в частния си хеликоптер, който е започнал да губи височина и впоследствие е избухнал пожар. Впоследствие хората на борда се оказаха, че са били 9.  И докато тече разследване, какво точно се е случило, за да се стигне до фаталния край, се оказа, че фен на Коби е предрекъл смъртта на идола си преди цели 7 години, пишейки в Twitter. Текстът е написан на 14 ноември 2013 г. и предрича, че Коби ще загине в катастрофа с хеликоптер. Тук е моментът да уточним, че за разлика от Facebook и Instagram, няма как публикацията да е подменена и фалшифицирана, пише vbox7.com.", "date": "2020.01.27", "title": "Фен на Коби предрекъл трагедията"}
{"url": "https://standartnews.com/svyat/samolet-se-razbi-v-iztochen-afganistan-412987.html", "text": "Самолет на \"Ариана Афган Еърлайнс\" се е разбил в провинция Газни в източната част на Афганистан, съобщава АФП, позовавайки се на местните власти. На борда на самолета е имало 83 души, съобщава Ариана Нюз. \r\n  \r\nСпоред представител на местните власти, самолетът, пътуващ от Херат за Кабул, се е разбил в района на Дех Як в източната част на провинция Газни. \"Около 13,10 ч. (8,40 ч. централно гринуичко време) се разби самолет в област Дех Як в провинция Газни. Самолетът е в пламъци и местни селяни се опитват да го изгасят. Все още не знаем дали е военен или пътнически самолет\", заяви Ареф Нури, говорител на губернатора на Газни. Според   този район е под контрола на силите на талибаните. На мястото на трагедията е бил изпратен екип от спецчасти.  ", "date": "2020.01.27", "title": "Самолет се разби в Източен Афганистан"}
{"url": "https://standartnews.com/svyat/koronavirust-trevoga-v-kitay-trevoga-v-szo-412947.html", "text": "2794 са вече заразените с коронавируса 2019-nCoV в Китай. Това сочат официалните данни, цитирани от световните агенции. Броят на починалите от болестта вече е 80. Националната комисия па здравеопазване на Китай публикува нова информация, според която само за денонощие са регистрирани нови 700 случая. Властите разширяват мерките срещу разпространението на заразата. От 26 януари е забранена търговията с диви животни, а всички животновъдни ферми са поставени род карантина. Увеселителните паркове \"Дисниленд\" в Шанхай и Хонконг спряха работа. Над 56 милиона души в 18 града на провинция Хубей са под карантина. Междувременно шефът на Световната здравна организация Тедрос Адхан замина за Китай. Той ще проведе консултации с правителството и с медицински експерти. По-рано СЗО отказа да обяви извънредно положение заради новия щам, като мотивира решението си с малкия брой заболели извън Китай. Първите случаи на заразяване с новия коронавирус бяха свързани с пазар за морски продукти в град Ухан, провинция Хубей. До затварянето му на 1 януари там се продаваха не само морски животни, но и прилепи, кокошки, зайци, змии. Смята се, че някой то тези видове е източник на заразата. Към 27 януари случаи на заболяването са установени в Хонконг, Макао, Тайван, Австралия, Виетнам, Канада, Малайзия, Непал, Сингапур, САЩ, Тайланд, Франция, Южна Корея и Япония. При хората инкубационният период - през който човек има заболяването, но все още няма симптоми, варира между един и 14 дни. Без симптоми човек може да не знае, че има инфекцията, но все пак ще може да я разпространи.", "date": "2020.01.27", "title": "Коронавирусът: Тревога в Китай, тревога в СЗО"}
{"url": "https://standartnews.com/kultura/martin-iliev-nazad-ne-e-interesno-myasto-samo-pouchitelno-413016.html", "text": "Мартин Илиев, един от най-известните тенори в Софийската опера и балет, излиза на 31 януари като Герман в премиерата на \"Дама пика\". Той не крие, че ролята го провокира отново да \"извади\" най-доброто от гърлото и душата си на артист. А за него това е съдба от юношеска възраст. Роденият в Казанлък Мартин завършва Музикалното училище в Стара Загора със специалност \"Класическо пеене\" при Лиляна Божкова и Националната академия „Панчо Владигеров“ при професор Реса Колева. Дебютира като Пинкертон в \"Мадам Бътерфлай“ на Пучини в Стара Загора, следват Полионе от \"Норма“, Манрико от „Трубадур“, Дон Карлос, Радамес от \"Аида“, Отело, Де Грийо от \"Манон Леско“, Каварадоси от „Тоска“, Калаф от „Турандот“,  Танхойзер, Зигмунд и Зигфрид в „Пръстенът на Нибелунга“, Тристан, Парсифал... От 2010-а Мартин Илиев е солист в столичния храм на класиката. Гастролирал е в почти всички страни от ЕС, Швейцария, САЩ, Русия, Япония. Носител е на наградата „Кристална лира“ 2015 година.    - Сложно ли ви беше да се превъплътите в Герман в „Дама пика“, господин Илиев? - Ролята е голямо предизвикателство - силно драматичен персонаж, в чиято душа се борят силите на доброто и злото. Винаги е вълнуващо за артиста, когато трябва да пресъздаде толкова сложен и многопластов образ. - Името ви се свързва с оперите на Вагнер, където сте блестящ като актьор и певец...    - Вагнер е много различно изживяване. Щастлив съм, че времето, в което бях готов да вляза в аурата на неговите герои, съвпадна с времето, когато маестро Карталов реши да реализира своя голям вагнеров проект. Пях Вагнер в Софийската опера, в Болшой театър, на фестивала във Фюсен, в Мариински театър в Санкт Петербург и в още четири постановки в Германия. Ще пея на Вагнеровия фестивал в София през юли, а догодина отново имам ангажимент за Вагнер в Германия. - От къде започна вашата любов към операта? - Още като дете открих, че пеенето ми се отдава - предполагам по наследство. Баба ми участваше в градския хор. Като малка е искала да стане певица, но не е имала възможност да учи за това. Майка ми също пееше и участваше в някои постановки на самодейния театър при читалище ”Искра” в родния ми Казанлък. Тя ме насочи към детския драматичен и музикален театър към читалището. Там за първи път вдишах праха на сцената и ме завладя нейната магия.  В Казанлък няма опера и оперното изкуство беше далеч от мен. Музиката, която слушах и пеех беше рок. Желанието ми да пея надделя и ме отведе в Музикалното училище в Стара Загора. Там открих и оперното изкуство. А то ме завладя, обединявайки в едно любовта ми към музиката, пеенето и театъра. - Имате ли любима роля? - Всяка ме вдъхновява и ме завладява напълно. Но, ако мога да избера кой да бъде последният спектакъл в певческата ми кариера, то това ще е „Отело” от Верди. Аз, разбира се, ще съм Отело. - Кои са любимите хора около вас? - Моето семейство естествено е преди всички. Приятелите и колегите, с които заедно  се опитваме да направим нещо стойностно, красиво и вълнуващо. - Коя мисъл ви ръководи в живота? - Ръководи ме Словото Божие. - Лесно ли се отчайвате? - Не. Никога не се отчайвам. Благодаря на Бога, че изпитанията, които ни дава са такива,  каквито можем да издържим. В крайна сметка всичко, което не ни убива, само ни прави по-силни. Самото преодоляване на трудностите калява характера. - Случвало ли ви се е да направите крачка назад? - Не обичам да вървя назад. Назад е място, където вече съм бил и няма какво ново да видя там. Назад е добре да се връщаме само в мислите си - да осмислим някои постъпки, да се поучим от грешките си, да си припомним някои хубави моменти и да продължим по пътя си напред.  ", "date": "2020.01.27", "title": "Мартин Илиев: Назад не е интересно място - само поучително"}
{"url": "https://standartnews.com/biznes/pokazvat-novata-playstation-5-prez-fevruari-412948.html", "text": "Разработчикът на игри за PlayStation разкри плановете на Sony да покаже PlayStation 5 през февруари 2020 г. По-рано информацията за февруарската дата на презентацията се появи на анонимни онлайн форуми, съобщава T3. Дизайнерът на игри Дейвид Скот Джаф заяви, че PlayStation 5 ще излезе през следващите четири седмици. Джаф обясни, че основният конкурент на Sony - Microsoft, е в по-добра позиция по отношение на маркетинга, така че ранното представяне е повече от оправдано. Като дизайнер на игри Джаф участва в разработването на Twisted Metal и God Of War - игри, които бяха пуснати изключително за PlayStation. За първи път информация за презентацията през февруари на новата конзола на Sony се появи на популярната имиджова платформа 4chan. Анонимен потребител публикува данни, в които той посочва датата на излизане на PlayStation на 5 февруари и разкри официалния лозунг на конзолата - „Време е да играем“ (It’s Time to Play). Няколко дни след теча потребителите забелязаха, че в официалния акаунт в Twitter @PlayStationEurope се появи новият слоган „Време е да играем“. Пускането на PlayStation 4, понастоящем свързано с конзолата на Sony, се състоя на срещата на PlayStation през февруари 2013 г. Очаква се срещата в PlayStation, която ще включва PlayStation 5, да се проведе в последния ден на PlayStation Experience 2020 - на 16 февруари. Според информация, публикувана от @PSErebus Insider, PlayStation 5 ще бъде официално пусната на пазара на 20 ноември. Основният конкурент на японската компания - Microsoft  - обяви своя префикс в средата на декември 2019 г. Устройството се наричаше Xbox Series X, с актуализиран дизайн и нов контролер.", "date": "2020.01.27", "title": "Показват новата PlayStation 5 през февруари"}
{"url": "https://standartnews.com/kultura/bili-aylish-raztrsi-nagradite-grami-412952.html", "text": "Шокът от новината за внезапната смърт на легендата на НБА хвърли сянка върху връчването на тазгодишните награди грами в Лос Анжелис. Това обаче не попрачи на певицата Били Айлиш да обере повечето от най-важните призове. Тийн поп сензацията спечели наградата \"Грами\" в категориите за най-добър поп албум за \"When We All Fall Sleep, Where Do We Go\",  \"Песен на годината\" за \"Bad Guy\" и \"Най-добър изпълнител\". Тя сподели наградата с големия си брат Финиъс О'Конел, който е автор на песента. \"Никога не съм си представяла, че това ще ми случи, никога през живота ми\", възкликна калифорнийската певица, която бе с шест номинации на тазгодишното издание на наградите \"Грами\". За наградата „Най-добър изпълнител” претендираха също американските певици Меги Роджърс и Лизо, испанската изпълнителка Росалия и британката Йола, американският рапър Лил Нас Екс, американските групи \"Блек пюмас\" и \"Танк енд дъ Бангас\". Фаворитът на 62-то издание на наградите \"Грами\" Лил Нас Екс получи първия си приз \"Грами\" за видеоклипа на \" \"Old Time Road\". Бившата първа дама на САЩ Мишел Обама получи \"Грами\" за звукозапис за аудиокнигата си, наречена \"Моята история\". Церемонията в спортния комплекс \"Стейпъл сентър\" се откри под шока от новината за смъртта на баскетболната икона Коби Брайънт. Баскетболистът загина при катастрофа с  хеликоптер. Десетки негови почитатели се бяха събрали да му отдадат почит пред прочутата арена, където Коби Брайънт дълги години е играл за „Лос Анджелис Лейкърс”. \"Тази нощ посвещаваме на Коби\", обяви поп звездата Мелиса Вивиан Джеферсън, известна под псевдонима Лизо, излизайки на сцената, за да открие церемонията.", "date": "2020.01.27", "title": "Били Айлиш разтърси наградите Грами"}
{"url": "https://standartnews.com/sport/stoichkov-sshcho-pochete-kobe-braynt-412956.html", "text": "Абсолютната легенда в българския футбол – Христо Стоичков, също се включи в скръбните постове, завладели целия спортен свят след смъртта на Коби Брайант. Легендарният американски баскетболист намери кончината си в катастрофа с хеликоптер край Лос Анджелис, където трябваше да присъства на мач на своята дъщеричка – Джияна, която също е била на борда на летателното средство и е починала. „Той остава най-харизматичният спортист в света – Почивай в мир!”, написа единственият българин, носител на Златната топка във футбола, отбелязвайки двата номера, които Коби носеше в своята легендарна кариера в САЩ - 8 и 24.", "date": "2020.01.27", "title": "Стоичков също почете Коби Брайант"}
{"url": "https://standartnews.com/sport/i-shifrin-veche-ima-svoya-kabinka-v-bansko-412969.html", "text": "Традицията победителите от стартове за Световната купа в Банско да имат брандирана своя кабинка от лифта в ски курорт №1 бе продължена и тази година. Концесионерът на ски зоната \"Юлен\" изненада приятно днес двойната победителка по спускане и супер-г от Световната купа в Банско 2020 Микаела Шифрин. Лидерката в класирането за големия Кристален глобус обяви, че е впечатлена от уважението към нея от домакините на Световната купа. Тя позира пред кабинката с нейния лик, а после си направи селфи и видео от церемонията, след което отпътува щастлива от Банско.", "date": "2020.01.27", "title": "И Шифрин вече има своя кабинка в Банско"}
{"url": "https://standartnews.com/sport/neymar-posveti-dva-gola-na-kobi-412959.html", "text": "Бразилската звезда във футбола Неймар вкара двата гола при гостуването на Пари Сен Жермен на Лил, в мач от френското футболно първенство, а парижани спечелиха с 2:0. Неймар посвети и двете попадения на легендарния баскетболист Коби Брайънт, който загина в САЩ в катастрофа с личния си хеликоптер. Веднага след като откри резултата в 28-ата минута той изтича до телевизионна камера и показва номер 24 в памет на Коби Брайънт, намерил смъртта си в инцидента заедно с дъщеря си Джиана. Неймар получи топката от Марко Верати и с фалцов удар, извън обсега на вратаря Майк Мейнан, откри резултата. В началото на второто полувреме гостите получиха и дузпа за игра с ръка на защитник в пеналта. Първоначално съдията подмина ситуацията, но след намесата на ВАР се коригира и даде дузпата. Неймар реализира за 0:2. Домакините от Лил имаха две добри възможности да вкарат, но вече при 0:2. Най-напред в 68-ата минута шут нааБубакари Сумареабе изчистен пред голлинията. В самия край на мача пък гол на домакините бе отменен заради засада, след като Джонатан Бамба вкара. Парижани също не стояха само в защита и можеха да направят и 3:0, но ситуациите за това бяха пропуснати от Килиан Мбапе и Мауро Икарди. С тази победа отборът на ПСЖ вече има 52 точки, като с 10 след тях е Олимпик (Марсилия), а 3-ото място се заема от Рен с 37.", "date": "2020.01.27", "title": "Неймар посвети два гола на Коби"}
{"url": "https://standartnews.com/sport/yuventus-s-vtora-zaguba-v-italiya-412958.html", "text": "Ювентус загуби за втори път в италианското първенство този сезон. Шампионите паднаха с 1:2 при гостуването си на Наполи в мач от 21-ия кръг на Серия А. Лоренцо Инсине определено беше най-важната фигура за домакините, след като беше в основата на първия гол и сам вкара втория по много красив начин. Пьотър Жиелински откри, а Кристиано Роналдо напомни за себе си с попадението в края на мача. Това е първа победа за Наполи над този противник у дома от 2015-а година. Мачът беше специален за треньора на Юве Маурицио Сари, който преди време водеше Наполи, а местните фенове не му спестиха негативното си отношение. Темпото от самото начало не беше ниско, но първата добра възможност дойде в 20-ата минута за Наполи, когато Марио Руи се вклини пред дъгата, но ударът му мина над горната греда. Наполи в тези минути показа уникален синхрон в защита и така „Старата госпожа“, макар и да разчиташе в атака на Роналдо, Дибала и Игуаин не успя да отправи нито един точен удар за цяло полувреме. Второто полувреме започна с контузия на Миралем Пянич, заместен от Адриен Рабио. В 53-ата минута Роналдо вкара топката във вратата, но попадението след пас на Дибала беше отменено заради засада. В 63-ата минута Наполи поведе в резултата след контраатака, като в предишната атака Игуаин отправи силен удар по диагонала. За Наполи се разписа Пьотър Жиелински, който беше най-бърз при добавката. Лоренцо Инсиние изстреля коварна топка, която падна точно пред вратаря. Полякът Шчесни изби, но точно срещу нахлуващия си сънародник, който я прати в мрежата. Пет минути по-късно вратарят Алекс Мерет измъкна топката пред краката на Бонучи, след като Игуаин му свали топката с глава. Ювентус опита доста неща, за да изравни, но в 86-ата минута Лоренцо Инсине вкара за 2:0. Хосе Кайехон центрира от дясно, топката падна идеално на Инсине, който акробатично стреля. Топката леко се отклони в обувката на Матайс де Лихт и влезе в мрежата на Шчесни. Само две минути по-късно Кристиано Роналдо върна едно попадение. Това е 14-и гол в рамките на 2 месеца за португалеца и също така негов 8-и резултатен мач подред. Кристиано получи дълъг пас зад гърба на Ди Лоренцо, изпревари го и прокара топката под вратаря Алекс Мерет, който излезе да го посрещне.  фото ЕПА/БГНЕС", "date": "2020.01.27", "title": "Ювентус с втора загуба в Италия"}
{"url": "https://standartnews.com/sport/vavrinka-sprya-medvedev-v-melbrn-412973.html", "text": "Поставеният под №15 в схемата на Откритото първенство на Австралия по тенис Стан Вавринка се класира за пети път в своята кариера за четвъртфиналите в Мелбърн. Швейцарецът показа класа и здрави нерви, за да пречупи след пет сета световния №4 Данийл Медведев - 6:2, 2:6, 4:6, 7:6(2), 6:2. Двубоят продължи 3 часа и 25 минути и предложи множество обрати, но роля вероятно изигра и опитът на Вавринка, който е шампион в Мелбърн през 2014-та година и носител на още две титли от Големия шлем в следващите две години. \r\nТова е първата победа за Стан срещу Медведев, който го беше победил в досегашните им два двубоя - през миналата година на четвъртфиналите на US Open и през 2017-та на Уимбълдън.  На четвъртфиналите Вавринка ще се изправи срещу Андрей Рубльов или Александър Зверев, които играят по-късно днес. В момента играят Рафа Надал - Ник Кириос.", "date": "2020.01.27", "title": "Вавринка спря Медведев в Мелбърн"}
{"url": "https://standartnews.com/sport/obyavikha-prichinata-za-katastrofata-s-khelikoptera-na-kobi-412972.html", "text": "Данните за проследяване на полети показват, че хеликоптерът на Кобе Брайънт, който загина, се е сблъскал с метеорологичните проблеми над зоологическата градина на града. Той е обиколил този район поне 6 пъти на много малка надморска височина - около 875 фута, като може би пилотът е чакал мъглата да се изчисти. Той се свързал с контролната кула на летище Бърбанк и там са били наясно, че машината обикаля около 15 минути. В крайна сметка хеликоптерът се е насочил на север над магистрала 118, преди да завие на запад, и започне да лети над магистралата 101 около Уудланд Хилс, Калифорния. По-късно те се натъкват на още по-сериозна и тежка мъгла и хеликоптерът завива на юг. Това е било критично решение, защото са се насочили към планински район. Пилотът внезапно и бързо се изкачил от около 1200 фута до 2000 фута. Малко след това се случва и трагедията, при която хеликоптерът катастрофира в хълм и се запали.   Общо девет души загубихаи живота си при трагичния инцидент с хеликоптера на баскетболната легенда Коби Брайънт. Един от най-големите играчи в историята на този спорт загина, а с него си отиде и дъщеря му Джана.  На борда е имало дивет души.Агенция \"Асошиейтед Прес\" съобщава, позовавайки се на роднини, че в трагедията живота си са загубили още Джон Алтобели, главен треньор на местния отбор по бейзбол, съпругата му Кери и дъщеря им Алиса, която играела в един и същи отбор с дъщерята на Брайънт. Сред жертвите е и треньорката на калифорнийския баскетболния отбор за момичета Кристина Маузер. Времето в Лос Анджелис е било изключително мъгливо в деня на трагедията и дори хеликоптерите и другите машини на полицията не са били във въздуха именно поради неблагоприятните условия.", "date": "2020.01.27", "title": "Обявиха причината за катастрофата с Коби"}
{"url": "https://standartnews.com/sport/i-kirios-ne-uspya-da-spre-nadal-412996.html", "text": "Световният №1 Рафа Надал продължава победния си ход на Откритото първенство на Австралия. Испанецът победи трудно днес големия си дразнител Ник Кириос (Авсл) с 6:3, 3:6, 7:6 (8), 7:6 (4). Успехът е пети за Рафа срещу Ник от 8 мача. На четвъртфинала Надал ще играе с австриеца Доминик Тийм, срещу когото води с 9-4 победи. За последно двамата играха на финала на „Ролан Гарос“ през юни 2019 година. Преди мача Кириос почете Коби Брайант, като излезе на корта с потник на Лейкърс и сълзи на очи. Рафа също изрази съболезнованията си за загубата на легендата в баскетбола. В друг двубой седмият поставен Александер Зверев победи с 6:4, 6:4, 6:4 Андрей Рубльов от Русия за малко по-малко от час и половина игра и за първи път се класира на четвъртфинал в Мелбърн. \r\n \r\nГерманецът направи четири пробива в срещата, като не допусна съперникът да стигне до брейк пойнт. Зверев очаква в следващия кръг Стан Вавринка. Саша е спечелил и двата мача срещу 34-годишния швейцарец, но последният беше през 2017-а в Маями. фото ЕПА/БГНЕС", "date": "2020.01.27", "title": "И Кириос не успя да спре Надал"}
{"url": "https://standartnews.com/sport/maradona-za-kobi-sbogom-legendo-413009.html", "text": "Президентът на Международния олимпийски комитет Томас Бах също беше съкрушен от новината за трагичната смърт на 41-годишната баскетболна легенда Коби Брайант. \r\n \r\nБрайънт и още осем души, в това число и 13-годишната му дъщеря Джияна, загинаха в неделя, когато хеликоптерът, с който са пътували, се разби в покрайнините на Лос Анджелис. \r\n \r\n\"Коби беше изключителен спортист и истински олимпийски шампион.Той се опита да покаже силата на спорта, която може да промени живота на хората.   Той беше едно от вдъхновенията на идеята за провеждането на олимпийските игри през 2028 година в Лос Анджелис. На всички ще ни липсват неговата енергия и скромност\", написа Бах в официалния Туитър акаунт на МОК. Диего Марадона псъщо се присъедини към скърбящите за трагичната кончина на двукратния олимпийски шампион. \r\n \r\n\"Най-добрите си отиват рано. Искам също да изкажа съболезнованията си за смъртта на дъщеря му и другите хора, които са били в хеликоптера. Сбогом, легендо!\", написа световният шампион с тима на Аржентина от 1986 година в Туитър. Цели 12 часа след катастрофата   в катастрофата. До момента не е ясно единствено името на пилота на хеликоптера. Освен Брайънт и 13-годишната му дъщеря, на борда са били треньорът по бейзбол Джон Алтобели заедно със своята съпруга Кери и дъщеря си Алиса Алтобели, Сара и Пейтън Честър, както и треньорът по баскетбол от училище \"Харбър\" Кристина Маузер. Катастрофата на хеликоптера на Брайант е станала при условия, които не позволяват летателни апарати да бъдат във въздушното пространство, предават CBS News и \"Асошиейтед прес\". Въпреки че хеликоптерът Сикорски S-76 е считан за един от най-сигурните, мъглата е била прекалено гъста, за да може да лети. Според CBS полицията в Лос Анджелис не е можела да вдигне вертолети във въздуха именно заради лошото време. В същото време  , че видеото, което било уж от катастрофата на хеликоптера, всъщност е било заснето през 2018 година в Обединените арабски емирства. То натрупа над 4 милиона гледания в социалните мрежи за часове. \r\n \r\nПотребител на Туитър с профил @GhostFearles пуснал клипа снощи, твърдейки, че е от фаталния инцидент с машината на Брайънт. \r\n  Разследване на Франс прес установило, че видеото е заснето на 29 декември 2018 година, когато спасителен хеликоптер катастрофира в ОАЕ и целият екипаж загина.  ", "date": "2020.01.27", "title": "Марадона за Коби: Сбогом легендо!"}
{"url": "https://standartnews.com/sport/kmett-na-bansko-prie-stefka-kostadinova-413006.html", "text": "Председателят на Българския олимпийски комитет Стефка Костадинова промени седмичния си график, за да направи работно посещение в Община Банско днес. Великата ни лекоатлетка беше посрещната от кмета Иван Кадев и зам.-кмета Стойчо Баненски. „За мен беше чест да присъствам на Световната купа по ски Банско 2020. Господин Кадев, поздравявам ви за перфектната работа. Аз съм изключително впечатлена от организацията на състезанията и от това как изглежда Банско – чисто, подредено и красиво. За мен беше удоволствие да гледам толкова много усмихнати лица и в планината, по време на състезанията, но и на площада и по улиците на Банско”, не спести комплиментите си Стефка Костадинова и се зарече в бъдеще никога да не пропуска спортни форуми, които се организират в Банско. Тя подчерта важността на успешното и безупречно провеждане на състезания от подобен ранг , защото това е най-добрата реклама за града - домакин и за България. „Над 500 млн. зрители от цял свят са видели най-доброто от Банско и България през изминалите три дни. Това е огромна реклама, ефектът от която ще се отрази положително върху спорта и туризма”, каза още именитата спортистка и шеф на БОК. Стефка Костадинова прояви особен интерес към организирания и масовия спорт в община Банско. Беше приятно изненадана да чуе, че с общински средства се финансира работата на всички регистрирани в общината спортни клубове, а също, че в Банско активно спортуват от най-малките деца до ветераните. Председателят на БОК проведе още една, непредвидена в програмата и́ работна среща в Община Банско - с ръководителите на клубовете за зимни спортове. Те споделиха с нея „ад хок” каква е дейността им, с какви деца работят и какви са техните цели и получиха искреното „Браво” от голямата дама на българския спорт. Стефка Костадинова е толкова впечатлена от добрата организация на състезанията за световната купа, че дори обмисля да организира в Банско прояви на БОК и домакинствани от България срещи на Международния олимпийски комитет. Председателят на БОК сподели, че сега спортна България е изцяло посветена на подготовката на страната ни за предстоящата олимпиада в Токио, която ще се проведе от 24 юли до 9 август. „В изключително интензивен режим са всички наши спортисти, които се борят за квоти. Вече имаме спечелени 15-16 , тепърва предстои покриване на нормативите за още квоти. Аз не се съмнявам, че България ще се представи достойно на Олимпиадата и защо не – да чуем българския химн”, оптимистично заяви Стефка Костадинова.", "date": "2020.01.27", "title": "Кметът на Банско прие Стефка Костадинова"}
{"url": "https://standartnews.com/biznes/nad-5-skochikha-tsenite-na-edro-na-khranite-412974.html", "text": "Индексът на тържищните цени (ИТЦ), който отразява цените на хранителните стоки на едро, скочи през последната седмица с 4,72 на сто, до 1,597 пункта, съобщава Държавната комисия по стоковите борси и тържищата (ДКСБТ). От началото на годината ИТЦ се е повишил с 7,47 процента. Цената на оранжерийните домати се понижи тази седмица с 3 % до 2,60 лева за килограм, а цената на оранжерийните краставици се увеличи с 13,3 % до 3,40 лева за килограм. Картофите поевтиняват с 4,0 на сто и се продават по 0,72 лева за килограм. Морковите поевтиняват с 2,9 на сто и се търгуват по 0,68 лева за килограм. Цената на зелето пада с 10,9 на сто до 0,49 лв./кг. Червените чушки поскъпват с 0,7 на сто, средно до 3,02 лева. Ябълките поевтиняват с 8,4 на сто, до 1,09 лв./кг. Лимоните поскъпват с 4,3 процента и се продават по 2,16 лева за килограм. Бананите се предлагат по 2,20 лева за килограм; портокалите - по 1,35 лв./кг; мандарините поевтиняват с 2,9 на сто - до 1,65 лева за килограм. Кравето сирене поскъпва с 0,2 на сто и се търгува по 6,26 лв./кг; кашкавалът, тип \"Витоша\", се купува по 10,46 лв./кг. Олиото поскъпва с 1,5 на сто и се продава по 2,05 лева за литър. Пакетче краве масло от 125 грама се продава по 2,20 лева. Пилешкото се търгува по 4,10 лева за килограм на едро в края на седмицата. Захарта поскъпва с 0,8 на сто до 1,30 лв./кг. Брашното, тип \"500\", поскъпва с 5,6 на сто до 0,95 лева/кг. Цената на ориза се задържа 1,98 лева за килограм. Яйцата се продават средно по 0,21 лева за брой.", "date": "2020.01.27", "title": "Над 5 % скочиха цените на едро на храните"}
{"url": "https://standartnews.com/biznes/blgarskata-stopanska-kamara-partnor-po-proekt-swan-412740.html", "text": "                                                     Икономиката на ЕС непрекъснато губи значително количество потенциални вторични суровини, които се намират в потоците от отпадъци. Само ограничен дял от битовите отпадъци, генерирани в Съюза, се рециклират, а останалите се депонират или изгарят. Превръщането на отпадъците в ресурс е съществена част от повишаването на ефективността на ресурсите и затварянето на цикъла в кръговата икономика. В региона на Балканите допълнителното предизвикателство е липсата на национални или регионални стратегии за ефективно управление на отпадъците, които годишно се генерират от битови отпадъци, главно от домакинства, но също така и от други източници като търговски обекти, офиси и публични институции. През 2017 г. Програма „Балкани – Средиземно море“ 2014-2020 финансира проект SWAN, който има за цел създаване на иновативна екосистема Balkan Med със свободен достъп за всички заинтересовани страни, които ще развиват на местно ниво и ще управляват транснационални вериги за използване на отпадъците. Програмата се финансира от Европейския фонд за регионално развитие и националните бюджети на участващите страни. Българска стопанска камара е единствения партньор от България, който участва в проекта.  С реализацията на проекта се очаква да се подобрят  възможностите за съвместен бизнес и да се насърчи сътрудничеството между академичните среди и промишлеността чрез прилагането на два алгоритъма за свързване на предлагането и търсенето на твърди отпадъци; да се разработи Карта на твърдите отпадъци SWAN, да се свържат националните и транснационалните заинтересовани страни и да се разработят иновативни подходи за постигане на целите на кръговата икономика; обществеността да се запознае с кръговата икономика и индустриалната симбиоза и с концепцията за веригите на стойността чрез семинари, уебсайт на проекта, бюлетини, прессъобщения, статии и медийно отразяване. Бизнесът и гражданите могат да използват информационната система SWAN и да допринасят за постигане на целите на ЕС за повторна употреба на отпадъците. Информационната система SWAN ще бъде достъпна и активна след приключване на проекта и ще поддържа връзките между участниците и ще може да се разширява във всички балкански страни, като включи и допълнителни участници.", "date": "2020.01.27", "title": "Българската стопанска камара  -  партньор по проект SWAN"}
{"url": "https://standartnews.com/biznes/shampanskoto-dava-fira-zaradi-mitata-na-sashch-413014.html", "text": "Лю­би­те­ли­те на шам­пан­ско­то и дру­ги френ­ски пен­ли­ви ви­на тряб­ва да се под­гот­вят за го­ле­ми уве­ли­че­ния на це­ни­те, ако САЩ на­ло­жат 100% та­ри­фи за френ­ски сто­ки за­ра­ди спор за пла­ни­ра­ния да­нък на аме­ри­кан­ски­те ин­тер­нет кор­по­ра­ции ка­то Google и Facebook във Фран­ция.  Бу­тил­ка­та \"Moet & Chandon Grand Vintage\" от 70 до­ла­ра мо­же да пос­къп­не до 130 до­ла­ра нап­ри­мер, за­я­ви Дей­вид Пар­кър, из­пъл­ни­те­лен ди­рек­тор на Benchmark Wine Group, най-го­ле­ми­ят дос­тав­чик на ви­со­ко­ка­чес­тве­ни и ред­ки ви­на в Съ­е­ди­не­ни­те ща­ти. Пра­ви­тел­ство­то на САЩ за­я­ви през де­кем­ври, че мо­же да на­ло­жи до 100-про­цен­тно ми­то вър­ху вно­са от Фран­ция на стой­ност 2,4 млрд. до­ла­ра, кой­то включ­ва шам­пан­ско, чан­ти, си­ре­не и дру­ги про­дук­ти, съ­об­ща­ва Рой­терс, ци­ти­ра­на от Ин­вес­тор.бг. През ок­том­ври ад­ми­нис­тра­ци­я­та на Тръмп на­ло­жи 25-про­цен­тни та­ри­фи за шам­па­ни­зи­ра­ни ев­ро­пей­ски ви­на в рам­ки­те на спор с Ев­ро­пей­ския съ­юз от­нос­но суб­си­дии за са­мо­ле­ти. Раз­глеж­да се да­ли те­зи ми­та да се уве­ли­чат и да­ли Ва­шин­гтон не по­со­чи ефек­тив­на да­та за пред­ло­же­ни­те ми­та, но две­те стра­ни си да­до­ха две сед­ми­ци, за да се опи­тат да раз­ре­шат сво­и­те спо­ро­ве пре­ди офи­ци­ал­ни­те пред­ста­ви­те­ли да се срещ­нат на Све­тов­ния ико­но­ми­чес­ки фо­рум в Да­вос, Швей­ца­рия, в края на яну­а­ри. Въп­ре­ки че ин­дус­три­я­та е ком­пен­си­ра­ла до го­ля­ма сте­пен ми­та­та от 25%, на­ло­же­ни през ок­том­ври, тя ня­ма да мо­же да нап­ра­ви то­ва, ако те се по­ви­шат до 100%, спо­ред ръ­ко­во­ди­те­ли в бран­ша. Ев­ро­ко­ми­са­рят по тър­го­ви­я­та Фил Хо­ган ще об­съ­ди те­зи въп­ро­си с аме­ри­кан­ския тър­гов­ски пред­ста­ви­тел Ро­бърт Лай­тай­зър, ко­га­то по­се­ти Ва­шин­гтон. Нас­то­я­щи­те та­ри­фи пред­став­ля­ват най-го­ля­ма­та зап­ла­ха за ви­не­на­та ин­дус­трия след Су­хия ре­жим в САЩ , за­я­ви­ха пред­ста­ви­те­ли на ин­дус­три­я­та във Ва­шин­гтон ми­на­ла­та сед­ми­ца, ка­то се по­зо­ва­ха на заб­ра­на­та за про­даж­ба на ал­ко­хол­ни на­пит­ки в САЩ от 1920 до 1933 г. Бла­го­да­ре­ние на ре­гу­ла­ци­я­та след Су­хия ре­жим, чуж­дес­тран­ни­ят биз­нес с ви­на в САЩ се със­тои от сто­ти­ци вно­си­те­ли и тър­гов­ци на ед­ро и дреб­но. Един вно­си­тел пла­ща око­ло Moet & Chandon, плюс тран­спорт, ка­за Пар­кър, кой­то е член на бор­да на На­ци­о­нал­на­та асо­ци­а­ция на тър­гов­ци­те на ви­но, до­ба­вяй­ки 25% над­цен­ка, пре­ди да про­да­де бу­тил­ка­та на дис­три­бу­тор. Обик­но­ве­но дис­три­бу­то­ри­те до­ба­вят до­пъл­ни­тел­на над­цен­ка от 25%, ка­за той, а след то­ва тър­гов­ци­те се при­дър­жат към 20% за те­ку­ща­та це­на от 70 до­ла­ра. Спо­ред ек­спер­ти от ви­не­на­та ин­дус­трия, ако пър­во­на­чал­на­та це­на на вно­са се уд­вои до 60 до­ла­ра, аме­ри­кан­ски­ят биз­нес с ви­на труд­но ще се прис­по­со­би към по­доб­но уве­ли­че­ние. \"Аме­ри­кан­ски­те пот­ре­би­те­ли прос­то ня­ма да тър­пят по­до­бен ръст на це­ни­те\", за­я­ви Бен­джа­мин Анеф, уп­рав­ля­ващ пар­тньор на Tribeca Wine Merchants. \"Ние вяр­ва­ме, че за ог­ро­мен про­цент от та­зи ка­те­го­рия ние прос­то ще гу­бим при­хо­ди­те си в Съ­е­ди­не­ни­те ща­ти\", ка­за още той, прог­но­зи­рай­ки, че ин­дус­три­я­та Съ­е­ди­не­ни­те ща­ти са най-го­ле­ми­ят чуж­дес­тра­нен па­зар на ви­но от Фран­ция, ка­то в стра­на­та се вна­ся френ­ско пен­ли­во ви­но на стой­ност бли­зо 700 млн. ев­ро (771,54 млн. до­ла­ра)  спо­ред тър­гов­ска­та гру­па Federation des Exportateurs de Vins & Spiritueux de France. Ако аме­ри­кан­ски­ят па­зар на шам­пан­ско от­слаб­не по­ра­ди по-ви­со­ки­те це­ни, френ­ски­те про­из­во­ди­те­ли мо­гат лес­но да про­да­ват про­дук­ти­те си в Азия и Юж­на Аме­ри­ка, къ­де­то тър­се­не­то рас­те бър­зо, каз­ват ек­спер­ти­те. По де­фи­ни­ция шам­пан­ско­то мо­же да се про­из­веж­да са­мо в ед­но­и­мен­ния се­ве­рен френ­ски ре­ги­он. Аме­ри­кан­ски ви­ноп­ро­из­во­ди­те­ли пра­вят пен­ли­ви ви­на, ко­и­то се пред­ста­вят доб­ре сре­щу шам­пан­ско­то при тес­то­ви вку­со­ве на сля­по. Но в мо­мен­та ня­ма из­ли­шък от про­из­вод­ство на ви­но в САЩ и са не­об­хо­ди­ми меж­ду 7 до 10 го­ди­ни, пре­ди но­ви­те ло­зя да мо­гат да да­дат доб­ра ре­кол­та, по­яс­ня­ват ек­спер­ти­те.   2018 ще ос­та­не в ис­то­ри­я­та ка­то го­ди­на­та, в ко­я­то cвeтът e пpoиз­вeл peкopдeн oбeм винo зa пocлeднитe 15 гoди­ни. Cпopeд Meждyнapoднaтa opгaнизaция пo лoзapcтвo и винapcтвo (OIV), про­из­вод­ство­то на елик­си­ра е ско­чи­ло със 17 на сто в cpaвнeниe c пpeдxoднaтa гoдинa. Пpoиз­вeдeни ca 292,3 ми­лиoнa xeктoлитpa, или 39 ми­лиapдa бyтилки. То­зи ре­зул­тат бие пър­во­на­чал­на­та пpoгнoзaтa нa OIV за 12% ръст спря­мо 2017 г., коя­то пък ще ос­та­не за­пом­не­на ка­то го­ди­на­та с нaй-лoшaтa peкoлтa oт пoлoвин вeк. Нaй-гoлeми­ят пpoиз­вoдитeл в cвeтa за 2018 г. ос­та­ва Итaлия. Тя yвeли­чи пpoиз­вoдcтвoтo си c 28,9% дo 54,8 ми­лиoнa xeктoлитpa. Най-го­лям про­из­вод­ствен ръст оба­че от­бе­ля­за­ха Иcпaния (+ 36,7%) и Фpaнция (+34,8%). Иcпaния ос­та­ва из­нocитeл номер 1 - 20,9 ми­лиoнa xeктoлитpa. Във фи­нан­со­во из­ме­ре­ние зла­то­то е за Фран­ция, ко­я­то е из­нес­ла по-мал­ко ви­но, но за ре­кор­дни­те 9,3 ми­лиapдa eвpo. Глoбaлни­ят из­нoc нa винo през 2018 г. ce e yвeли­чил c 1,2% пpeз 2018 г. дo 31,3 ми­лиapдa eвpo. Ос­нов­ни­ят пот­ре­би­тел в све­та са Ща­ти­те. Аме­ри­кан­ци­те са из­пи­ли 33 ми­лиoнa xeктoлитpa. След тях се на­реж­дат фран­цу­зи­те с 26,8 ми­лиoнa xeктoлитpa и ита­ли­ан­ци­те с 22,4 млн. xeктoлитpa. Въп­ре­ки то­ва оба­че най-мно­го ви­но на гла­ва от на­се­ле­ни­е­то пи­ят не ян­ки­те, а пор­ту­гал­ци­те - 62,1 литpa нa чoвeк зa гoдинa. Аме­ри­кан­ци­те се на­реж­дат чак нa 20-o мяcтo с 12,4 литpa нa чoвeк гoдиш­нo. Вто­ри по кон­су­ма­ция са фpaнцyзитe c 50,2 литpa. По­чет­на­та трой­ка за­вър­шват итaлиaнцитe с 43,6 литpa. След тях се на­реж­дат швeйцapцитe c 37,8 литpa и бeлгий­цитe и aвcтpaлий­цитe c кoнcyмaция нa 31,5 литpa винo нa чoвeк гoдиш­нo.", "date": "2020.01.27", "title": "Шам­пан­ско­то се готви за скок"}
{"url": "https://standartnews.com/sport/svett-na-sporta-skrbi-za-kobi-brayant-412992.html", "text": "Елитът на световния спорт продължава да скърби с всички приятели и фенове на легендата в баскетбола Коби Брайант, който загина вчера по време на катастрофа с хеликоптер в Калифорния. Сред загиналите бе и 13-годишната му дъщеря Джияна. Испанският център на Торонто Раптърс Марк Гасол сподели, че е потресен от новината за смъртта на Коби Брайант. \"Коби бе истинска легенда. Всички ние сме шокирани от неговата смърт. Изказвам съболезнованията си към неговите роднини и близки. Сега е трудно да се мисли за баскетбол. НБА е едно семейство и гибелта на Коби за нас е огромна загуба\", заяви Гасол, цитиран от в. \"Марка\".. \r\n \r\nШесткратният шампион в НБА Майкъл Джордан, американският президент Доналд Тръмп, футболистите Лионел Меси и Кристиано Роналдо, тенисистът Рафаел Надал и много други известни спортисти изказаха съболезнованията си за смъртта един от най-великите баскетболисти. \"Думите не могат да опишат болката, която чувствам. Обичах Коби, той ми беше като по-малък брат. Често разговаряхме, много ще тъгувам за тези разговори. Той беше силен съперник и един от най-великите играчи\", заяви Джордан пред АР. \"Събудих се, научавайки ужасната новина за трагичната гибел на един от най-великите спортисти в света. Загинаха Коби Брайант, дъщеря му Джияна и други пасажери. Моите съболезнования. Аз съм в шок\", написа Надал в Туитър. \"Коби беше истинска легенда и източник на вдъхновение за мнозина. Изказвам моите съболезнования към неговото семейство и приятели, както и към всички, загинали в тази катастрофа\", написа Роналдо в Инстаграм, публикувайки снимка на Брайант. Съболезнования изказаха и редица футболни клубове като Милан, Рома, Борусия (Дортмунд), Реал Мадрид и много други футболни грандове.", "date": "2020.01.27", "title": "Светът на спорта скърби за Коби Брайант"}
{"url": "https://standartnews.com/biznes/turisti-ot-100-drzhavi-sa-posetili-bansko-za-mesets-413004.html", "text": "Банско привлича туристи от всички крайща на света, защото безспорно е курорт №1. Само за един месец – от 1 декември 2019 година до 1 януари тази година, в най-добрия ни зимен курорт са отдъхвали 50 629 души. Те са представители на над 100 държави от различни географски ширини на шест континента – Европа, Азия, Африка, Австралия, Южна Америка и Северна Америка. Сред най-екзотичните гости са един жител на Американски Вирджински острови, четирима гости от остров Ангила в Карибско море. Един турист е долетял и от остров Гърнси, също един е пристигнал от от островната държава в Тихия океан – Вануату, двама са представителите на Северни Мариански острови, територия към САЩ, която е в Тихия океан. Очаквано най-много са българите – 21 870 човека, което е малко над 40% от общия брой гости в града под Тодорка. На второ място са гърците – 13 118, трети са румънците – 5306. Десетката по брой туристи в Банско се допълва от Северна Македония – 2290, Великобритания – 2008, Израел - 1313, Русия – 771, Турция – 657, Сърбия – 497, Украйна – 306. 282 албански граждани са предпочели зимния ни курорт, кипърците са 218, ирландците са 215, германците са 162, от Босна и Херцеговина са 129, туристите от САЩ са 127, от Франция – 110, от Молдова - 99. От далечна Австралия са пристигнали 84 туристи.  17 бразилци са долетели от Южна Америка, за да видят Банско. От Китай са гостували 42 туристи, а от Саудитска Арабия – 17, колкото са и индийците. Четирима са гостите от Северна Корея. ", "date": "2020.01.27", "title": "Туристи от 100 държави са посетили Банско за месец"}
{"url": "https://standartnews.com/biznes/kolko-bogat-be-kobi-braynt-413017.html", "text": "Името на Коби Брайънт скоро няма да слезе от световните медии. Наред с голямата трагедия, сега дойде ред на западните средства за масова информация да се занимават с неговите имоти. Всъщност колко богат наистина е бил този баскетболен чудотворец? Той беше известен и в света на бизнеса като човек, създаващ нови марки, инвеститор и ментор на други спортисти и основатели на компании, разказва CNN. Брайънт разнообрази кариерата си, като проби в света на инвестициите, още преди да напусне НБА. През 2013 г. той стана съосновател на дружеството за рисков капитал Bryant Stibel заедно с основателя на Web.com Джеф Стибел. Фирмата на Брайънт сега има повече от 2 млрд. долара активи, с инвестиции в десетки компании за технологии, медии и данни. Bryant Stibel има поне 10 успешни инвестиции, включително Dell и Alibaba. Тя също така има вложения в създателя на Fortnite - Epic Games, компанията за цифрови разплащания Klarna и фирмата за домакински продукти The Honest Company. \"Трябва да има силни предприемачи. Това е ключът за нас - да гледаме хората\", каза Брайънт в интервю за CNBC през септември. Отделно от фирмата, Брайънт също направи милиони долари с инвестицията си в спортната напитка Body Armor, която през 2018 г. повиши оценката си, като продаде дял на Coca-Cola. Репутацията на Брайънт като звезден спортист и създател на брандове беше един от ключовете към успеха. През 2016 г. той основава Granity Studios, медийна компания, която се фокусира върху творчески разкази около спорта. Брайънт, известен в баскетбола като \"Черната мамба\" (Black Mamba), започва да изгражда марката си като спортист в началото на кариерата си като рекламно лице на Nike.Брайънт за първи път подписва сделка с Nike през 2003 г. Той беше един от елитната група играчи в NBA, които през тази година подписаха с марката, включително ЛеБрон Джеймс и Кармело Антъни. Това помогна на компанията за спортни стоки да затвърди позициите си в света на баскетбола през следващите няколко десетилетия след пенсионирането на Майкъл Джордан през 2003 година. Брайънт е бил на път за мач от Mamba Sports Academy в неделя, когато хеликоптерът му се разби. Брайънт също участва в инициативата на НБА за разширяване на аудиторията извън САЩ, особено в Китай. През 2015 г. той работи с Alibaba Group, за да пусне документалния филм на баскетболната звезда „Музата на Коби Брайънт“ чрез Tmall Magic Box в Китай. Брайънт също имаше договори за реклама с редица други марки през цялата си кариера, включително McDonald's, Sprite, Nintendo и Turkish Airlines..", "date": "2020.01.27", "title": "Колко богат бе Коби Брайънт?"}
{"url": "https://standartnews.com/sport/zvezden-trg-v-bansko-sbra-nad-65-000-lv-za-blagotvoritelnost-413010.html", "text": "Eлегантна вечеря, организирана по случай Световната купа за жени в Банско, подкрепи деца и младежи в риск. Благотворителното събитие се състоя на 25 януари в перлата на курорта - хотел „Кемпински Гранд Арена Банско” и събра над 90 гости от страната и чужбина. С присъствието си на бляскавото събитие, както и участвайки в звезден търг и томбола, всички гости подкрепиха  инициативата за даряване на средства. Общата сума, която набраха в най-добрия зимен курорт у нас, възлезе на 65 517 лв. Чекът за дарението беше връчен на Българската спортна федерация за деца и младежи в риск лично от Главния изпълнителен директор на Fibank г-н Неделчо Неделчев. Организатор на церемонията беше Fibank (Първа инвестиционна банка) в партньорство с Mastercard и Diners Club International. Благотворителната вечеря LadieSKIngdom (“Женско кралство”) отбеляза състезанията за жени в Банско в рамките на Световната купа по ски.  Домакинът ресторант „Коме Прима” в „Кемпински Гранд Арена Банско” бе преобразен в снежен стил, феерия от бели лалета и красиви свещи допълваха приказната атмосфера. Водещи на церемонията бяха Орлин Горанов и оперната прима Еделина Кънева, които зарадваха гостите както със самостоятелни изпълнения, така и в няколко дуета, сред които “Con te partiro” на италианския тенор Андреа Бочели и тяхната „Наздравица” от „Травиата”. Вечният хит на джаза “My way” прозвуча благодарение на невероятния Васил Петров, чиито изпълнения бяха в унисон с изисканото събитие.  Гала вечерята започна с благотворителен търг с девет специални предмета, за които гостите можеха да наддават при стъпка от 100 лв. Непосредствено след като отвя конкуренцията на 24 януари на първия старт в Банско, носителката на Кристалния глобус Микаела Шифрин (САЩ), дари каската си с автограф за предмет от търга. В благотворителния търг участваха и ски обувките на италианската алпийка Надя Делаго, също подписани минути след спускането й в Пирин, както и лична каска на петкратния носител на Световната купа по ски Марк Жирардели. Картина на българския майстор Кольо Карамфилов, дарена от Diners Club International, също стана обект на сериозно наддаване в аукциона. Разигран бе и смарт часовник Garmin 6 Solar, дарен от фирма „Геотрейд Иванов”, който скорострелно започна да работи за новата си притежателка. Дамата, която наддава за него, плати новото си притежание веднага, използвайки самия Garmin за целта. Сред останалите артикули, разиграни на търг бяха ВИП пакет „Брънч в Царския влак”, дарен от Mastercard, както и колекция „Музи” сребърни монети, дарени от Fibank. За феновете на футбола предметите в аукциона бяха пристигнали от ФК „Барселона”. Футболна топка с личните автографи на асовете Лионел Меси, Антоан Гризман, Лиус Суарес, Жерар Пике допринесе с цели 11 000 лв. за благотворителната цел. На голям интерес се зарадва и лична тениска с автограф от аржентинския гений Лионел Меси, която стана обект на сериозно наддаване. По време на събитието стана ясно, че футболистът искрено се зарадвал на инициативата, в която се включи и миналата година със своя обувка с автограф. След наддаването програмата премина в томбола, за която гостите предварително бяха закупили талони, отново част от благотворителната инициатива. Така 12 късметлии се сдобиха с уникални артикули, осигурени със съдействието на Fibank. Сред тях бяха личното яке на Александра Жекова, част от официалната униформа на България за световното по сноуборд през 2015 г., когато тя драматично достигна до 4-то място, заедно с неин автограф; личната каска на Радослав Янков от миналия сезон, с която стигна до 7-мо място на световното първенство в Солт Лейк Сити, САЩ, с подпис от него; личният биб на Алберт Попов с автограф; личният спортен гащеризон от Мария Киркова от Олимпийските игри в Пьонг Чанг, Корея, 2018 г. с автограф. Освен тях, гостите имаха възможност да изтеглят вещи, чиито притежатели са поп звездата Любо Киров, председателят на Съюза на българските артисти Христо Мутафчиев, Братя Чучкови, Ути Бъчваров, както и да спечелят уикенд за двама в Кемпински Хотел Гранд Арена Банско. През 2018 г. благотворителната инициатива, проведена в Банско, обхвана 1100 деца и младежи в риск, а през 2019 година те са 1420. Продължаването на тази инициатива дава възможност за развитие на мрежа от спортни клубове. Българската федерация за деца и младежи в риск е създадена за осъществяване на дейност в обществена полза и е единствената по рода си спортна организация, получила Лиценз от Държавната агенция за закрила на детето.", "date": "2020.01.27", "title": "Звезден търг в Банско събра над 65 000 лв. за благотворителност"}
{"url": "https://standartnews.com/sport/dva-pti-po-evtini-sa-pobedili-tsska-v-ispaniya-413029.html", "text": "Втората загуба на състава на ЦСКА по време на подготовката в Марбея е била от съперник, струващ двойно по-евтино от отбора на \"червените\". Според авторитетния сайт transfermarkt, тимът на \"армейците\" е оценен на общо 26 милиона евро, докато този на японците струва 13,38 милиона евро. Трябва да се отбележи, че за най-скъп в редиците на Милош Крушчич се смята Тиаго Родригес, чиято цена е 3 милиона евро. В Шонан пък най-високо оценен е лявото крило Тарик Елиунуси, който е роден в Мароко, но има норвежко гражданство, пише \"Меридиан мач\".  ", "date": "2020.01.27", "title": "Два пъти по-евтини са победили ЦСКА в Испания"}
{"url": "https://standartnews.com/biznes/kitayskiyat-virus-izprazni-topkurort-413037.html", "text": "Паника обхвана туристите на един от най-големите курорти в Китай и света - остров Хайнан, след като стана ясно, че и там е регистриран смъртен случай на болен от коронавируса, съобщи Reuters. \r\nПо информация на изданието, това е 80-годишна китайка, пристигнала в курорта на 17 януари. \r\nНовината изпразни курорта и отмени стотици резервации в дестинацията, която е популярна като \"китайския Хавай“, защото се намира на същата географска ширина. \r\nХайнан е най-южната точка на Китай, островът прилича на футболна топка, полетяла към мрежата. Голям е колкото остров Тайван, а в средата му се издига връх Вуджъ. Приема средно по 25 милиона туристи на година. Повечето от тях са заможни китайци, които идват от севера, за да прекарат зимните месеци, но сред гостите са и близо 5 милиона  чужденци, сред които и руски олигарси.", "date": "2020.01.27", "title": "Китайският вирус изпразни топкурорт"}
{"url": "https://standartnews.com/sport/blgarska-biatlonistka-specheli-medal-ot-svetovnoto-413011.html", "text": "Българската биатлонистка Милена Тодорова спечели сребърния медал на 12, 5 км на световното първенство за младежи и девойки в Ленцерхайде (Швейцария), съобщи БНР. 22-годишната Тодорова направи три грешки в четирите си стрелби и завърши на 1:07,9 минути след шампионката Анастасия Халиулина от Русия, който стреля без грешка. Състезателката от Троян, която е приятелка на спортист №1 у нас Владимир Илиев,  изпревари с 8,1 секунди третата Еми Басерга от Швейцария. От другите българки Мария Здравкова е 24-а с два пропуска на огневия рубеж. Любомира Пехливанска пък не завърши състезанието.", "date": "2020.01.27", "title": "Българска биатлонистка спечели медал от световното"}
{"url": "https://standartnews.com/sport/tsska-sofiya-vze-igrach-ot-vtoriya-tim-na-yuventus-413040.html", "text": "Отборът на ЦСКА София финализира трансфера на офанзивния халф Стефано Белтраме от Ювентус, съобщи официалният сайт на клуба. Ръководството на \"армейците\" се разбра с италианците да откупи състезателните права на плеймейкъра, който през есента бе част от „Б“ отбора на торинския гранд. Футболистът премина успешно медицински прегледи и подписа своя личен договор с клуба. Във вторник той ще се присъедини към подготовката на новите си съотборници в Марбея. Стефано Белтраме е юноша на Новара, роден на 8 февруари 1993 г. През 2011 година е привлечен в Академията на Ювентус, където помага на младежката формация да спечели титлата и няколко други трофея. Потенциалът и изявите му са забелязани от наставника на мъжете Антонио Конте, който го взима в представителния отбор.  Белтраме става част от звезден тим, в който личат имената на Буфон, Пирло, Погба и Анелка и много други известни футболисти. През сезон 2012/13 той успява да дебютира в Серия А и да спечели титлата в Италия. В този период записва 20 срещи и 7 попадения за юношеските и младежки формации на родината си. След това бианконерите го преотстъпват последователно на Бари, Модена, Про Верчели и Проденоне. Следват силно представяне на холандска земя с екипите на Ден Бош и Го Ахед Ийгълс, където за три години изиграва близо 100 мача, записвайки 22 гола и 17 асистенции.", "date": "2020.01.27", "title": "ЦСКА-София взе играч от втория тим на Ювентус"}
{"url": "https://standartnews.com/sport/i-grisho-se-sboguva-s-idola-si-413035.html", "text": "Григор Димитров направи емоционално сбогуване с Коби Брайънт. Баскетболната легенда загина с една от трите си дъщерички и още 7 човека в катастрофа с хеликоптер. \r\n\"Един от моите герои си тръгна твърде рано. Ти вдъхнови милиони деца по света и се чувствам щастливец, че съм едно от тях. Твоята страст към спорта бе заразна! Почивай в мир, Мамба\", написа Гришо в официалния си профил в \"Инстаграм\": \r\n   ", "date": "2020.01.27", "title": "И Гришо се сбогува с идола си"}
{"url": "https://standartnews.com/sport/fen-na-kobi-predrekl-tragediyata-413041.html", "text": "Смъртта на легендарния баскетболист Коби Брайънт шокира целия свят. Петкратният шампион в NBA загина в катастрофа с хеликоптер заедно с 13-годишната си дъщеря. Първоначално новината беше съобщена от TMZ, който по техни думи е пътувал с поне 3-а души в частния си хеликоптер, който е започнал да губи височина и впоследствие е избухнал пожар. Впоследствие хората на борда се оказаха, че са били 9.  И докато тече разследване, какво точно се е случило, за да се стигне до фаталния край, се оказа, че фен на Коби е предрекъл смъртта на идола си преди цели 7 години, пишейки в Twitter. Текстът е написан на 14 ноември 2013 г. и предрича, че Коби ще загине в катастрофа с хеликоптер. Тук е моментът да уточним, че за разлика от Facebook и Instagram, няма как публикацията да е подменена и фалшифицирана, пише vbox7.com.", "date": "2020.01.27", "title": "Фен на Коби предрекъл трагедията"}
{"url": "https://standartnews.com/biznes/a1-startira-5g-mrezha-v-avstriya-413028.html", "text": "А1 Group, част от която е А1 България, стартира своята 5G мрежа в Австрия. Мрежата от пето поколение на А1 започва работа с 350 базови станции, които се разпростират на територията на 129 общини в алпийската страна. Плановете на компанията предвиждат техният брой да нараства почти всекидневно. 5G мрежата на А1 беше пусната на 25 януари в Кицбюел, провинция Тирол, а от 27 януари А1 започва да предлага 5G устройства и абонаментни планове за клиентите си. А1 Австрия разполага с най-голямата оптична мрежа в страната с дължина от около 54 000 километра, а през 2019 година компанията придоби на търг лиценз за използване на честоти от радиочестотния спектър 3,5 GHz. Лицензираният период за използване на радиочестотната лента е валиден в периода от 1 януари 2020 г. до 31 декември 2039 г. Малко след неговото официално влизане в сила, компанията стартира своята 5G мрежа. A1 инвестира около 450 милиона евро годишно в разширяването на дигиталната инфраструктура на Австрия. Австрийският канцлер Себастиан Курц, който присъства на пускането на 5G мрежата на А1, коментира: „Нашата цел е да направим Австрия една от водещите дигитални нации на Европа. Това означава цялата страна да има достъп до широколентов интернет. За нас е особено важно отдалечените и провинциални райони да се възползват от развитието на мобилните технологии.“ Българското представителство на А1 Group проведе различни изпитания на 5G технологията през втората половина на 2019 година. А1 България изпробва възможностите и на двата типа 5G мрежи – от смесен тип или non-standalone (NSA) и от самостоятелен тип или standalone (SA). Компанията проведе тестове на различни приложения на 5G, като автоматизация в индустрията със специален 5G робот, гейминг с финалите по Counter-Strike:GO по време на Aniventure Comic Con в Интер Експо Център, супербърз широколентов достъп с предаване на ТВ канали с HD резолюция на 16 екрана едновременно в района на Националния дворец на културата (НДК), както и редица тестове със смартфони и други крайни устройства. Красимир Петров, директор „Конвергентна мрежа и услуги“ в А1 България, сподели плановете на компанията за страната: „В момента подготвяме съществуващата си мрежа в България, за да може лесно да я надградим с 5G. Постоянно обменяме опит, нови знания и идеи с останалите компании от A1 Group, така че да предложим най-доброто 5G преживяване на нашите клиенти. През 2019 година разширихме покритието на нашата 4G мрежа до 99% от населението. От своя страна 4.5G мрежата ни покрива 90% от населението, а максималната скорост на сваляне може да достигне до 640 Mbps, след придобиване на тестовите честоти в диапазоните на 2,1GHz и 2,6GHz. В същото време регистрирахме 62% ръст на трафика на мобилни данни през 4G през 2019 година и внедрихме първите цялостни решения базирани на технологията NB-IoT. Това ясно показва растящите нужди от мобилни услуги и интегрирани решения на потребителите. Пускането на 5G мрежата е естествено продължение на този процес, предоставящ нови възможности в посоката на супер-бърз широколентов достъп, ултра надеждна комуникация с малко забавяне и масирана комуникация между машините. Стартът на 5G в България зависи от това, кога ще придобием необходимите честоти за постоянно ползване в обхвата на 3,6GHz. През това време ще получим обратна връзка от нашите 5G клиенти в Австрия и на нейна база ще предложим по-добри 5G услуги в България.“", "date": "2020.01.27", "title": "A1 стартира 5G мрежа в Австрия"}
{"url": "https://standartnews.com/kultura/shvedite-amon-amarth-oglavyavat-hills-of-rock-2020-412988.html", "text": "Шведите Amon Amarth ще оглавят първия ден на фестивала Hills of Rock 2020-а, съобщиха организаторите на събитието. Форумът ще се проведе за четвърта поредна година на Гребен канал Пловдив от 24-ти до 26-ти юли. Amon Amarth се сформират през 1992-а в Швеция. Групата е сред най-обичаните метъл изпълнителни в световен мащаб. Те имат единадесет албума и хиляди концерти зад гърба си, оглавявали някои от най-големите музикални фестивали по света и имат огромен брой почитатели. Бендът определя стила си като мелодичен дет метъл, а лириките им, основно свързани с викингската митология и история, превръщат всяко парче в истински метъл химн. Скандинавците ще представят разтърсващо шоу на Hills of Rock 2020-а в състав Йохан Хег (вокал), Олави Миконен (китара), Йохан Сьодерберг (китара), Тед Лундстрьом (бас) и Йоке Валгрен (ударни). Най-новият студиен запис на бандата „Berserker“ излезе на пазара през май 2019-а. Албумът получи изключително широко одобрение от публиката и се качва на челните позиции в класациите в Европа, Америка и Австралия.", "date": "2020.01.27", "title": "Шведите Amon Amarth оглавяват Hills of Rock 2020"}
{"url": "https://standartnews.com/svyat/mateo-salvini-gubi-mestni-izbori-ide-li-plen-krakh-412949.html", "text": "Партия \"Лига\" изостава във възприеманите като ключови регионални избори в италианската област Емилия-Романя. Това показват екзит-пол проучвания след края на изборния ден. Крайнодясната формация на бившия вицепремиер Матео Салвини, известен със своите антиимигрантски и евроскептични позиции, печели между 43 и 47 процента, докато лявоцентристката Демократическа партия, която е част от правителствената коалиция, има между 48 и 52 процента. Това сочи проучване, цитирано от обществената телевизия РАИ. Първи резултати от същинското преброяване ще са ясни по-късно тази сутрин. Салвини проведе изключително наситена кампания в областта, като обяви, че при победа ще отиде до резиденцията на премиера Антонио Конте в Рим и ще му връчи заповед за напускане. Лидерът на \"Лига\" беше заместник на Конте до миналото лято, когато напусна управляващата коалиция, с надеждата да предизвика предсрочни избори. Това засега не се случва, но евентуална победа на националистите в Емилия-Романя се възприема като повод за разпадане на крехката коалиция между демократите и движението \"Пет звезди\". Регионални избори се провеждат и в област Калабрия.", "date": "2020.01.27", "title": "Салвини губи местни избори. Иде ли пълен крах?"}
{"url": "https://standartnews.com/svyat/otdavame-pochit-na-zhertvite-na-kholokosta-412960.html", "text": "Светът отбелязва днес Международният ден за възпоменание на жертвите на Холокоста. На 27 януари през 1945 г. войниците на Червената армия освобождават оцелелите от концлагера “Аушвиц“. Вчера на възпоменателна церемония в берлинския Мемориал за убитите евреи в Европа бяха запалени 75 свещи по случай 75-ата годишнина от освобождаването на лагера на смъртта. След това в Берлинската катедрала беше отслужена литургия и бяха изнесени концерти, включително \"Реквием за Аушвиц\". Украинският президент Володомир Зеленски снощи отдаде почит на оцелели от Холокоста, като им заяви в навечерието на 75-годишнината от освобождаването на нацисткия концлагер \"Аушвиц\", че те са пример за човечеството, предаде \"Асошиейтед прес\". Зеленски изтъкна значението на опазването на хуманитарните ценности и свободата от омразата, заплашваща цивилизацията, в кратка реч на вечеря в полския град Краков, организирана от Световния еврейски конгрес. На събитието присъстваха бивши концлагеристи и техните семейства. \"Вие сте силни и невероятно смели. Затова сте пример, който ние трябва да следваме\", каза украинският държавен глава. \"Холокостът е наричан тъмния период в човешката история, а вие сте слънчевите лъчи, пробили мрака\", добави Зеленски. По думите на украинския президент с омразата трябва да бъде свършено един път завинаги. \"Тя трябва да бъде изкоренена. Ние трябва да се отървем от омразата, защото тя е най-голяма сила, която погубва нашата цивилизация\", посочи той. Пресслужбата на украинския президент съобщи, че в изказването си той призовал световните лидери да не допускат прояви на антисемитизма, ксенофобията и расизма, предаде ТАСС.", "date": "2020.01.27", "title": "Отдаваме почит на жертвите на Холокоста"}
{"url": "https://www.standartnews.com/sport/neymar-posveti-dva-gola-na-kobi-412959.html", "text": "Бразилската звезда във футбола Неймар вкара двата гола при гостуването на Пари Сен Жермен на Лил, в мач от френското футболно първенство, а парижани спечелиха с 2:0. Неймар посвети и двете попадения на легендарния баскетболист Коби Брайънт, който загина в САЩ в катастрофа с личния си хеликоптер. Веднага след като откри резултата в 28-ата минута той изтича до телевизионна камера и показва номер 24 в памет на Коби Брайънт, намерил смъртта си в инцидента заедно с дъщеря си Джиана. Неймар получи топката от Марко Верати и с фалцов удар, извън обсега на вратаря Майк Мейнан, откри резултата. В началото на второто полувреме гостите получиха и дузпа за игра с ръка на защитник в пеналта. Първоначално съдията подмина ситуацията, но след намесата на ВАР се коригира и даде дузпата. Неймар реализира за 0:2. Домакините от Лил имаха две добри възможности да вкарат, но вече при 0:2. Най-напред в 68-ата минута шут нааБубакари Сумареабе изчистен пред голлинията. В самия край на мача пък гол на домакините бе отменен заради засада, след като Джонатан Бамба вкара. Парижани също не стояха само в защита и можеха да направят и 3:0, но ситуациите за това бяха пропуснати от Килиан Мбапе и Мауро Икарди. С тази победа отборът на ПСЖ вече има 52 точки, като с 10 след тях е Олимпик (Марсилия), а 3-ото място се заема от Рен с 37.", "date": "2020.01.27", "title": "Неймар посвети два гола на Коби"}
{"url": "https://standartnews.com/svyat/dzhon-boltn-otmshchava-na-trmp-s-pokazaniya-za-ukrayna-412951.html", "text": "Доналд Тръмп е заявил на вече бившия си съветник по националната сигурност Джон Болтън, че смята да блокира военната помощ за Украйна докато властите в Киев не започнат разследване срещу Хънтър Байдън - сина на вероятния му съперник за президентския пост Джо Байдън. Това съобщи в. \"The New York Times\", позовавайки се на все още неизлязла от печат книга на вече бившия съветник на президента. По думите на Болтън, през август 2019 г. Доналд Тръмп му е казал, че няма да размрази одобрената от Конгреса помощ от 391 милиона долара докато Киев не му съдейства с разследването. Значителна част от средствата - 250 милиона долара, са предназначени за инициативата по националната сигурност на Украйна. Помощта беше размразена едва през септември 2019 г. Джон Болтън вече изрази готовност да даде показания в Сената на изслушванията по импийчмънта. Същевременно Тръмп забрани на редица служители от своята администрация да участват в разследването.", "date": "2020.01.27", "title": "Джон Болтън мъсти на Тръмп с показания за Украйна"}
{"url": "https://www.standartnews.com/sport/stoichkov-sshcho-pochete-kobe-braynt-412956.html", "text": "Абсолютната легенда в българския футбол – Христо Стоичков, също се включи в скръбните постове, завладели целия спортен свят след смъртта на Коби Брайант. Легендарният американски баскетболист намери кончината си в катастрофа с хеликоптер край Лос Анджелис, където трябваше да присъства на мач на своята дъщеричка – Джияна, която също е била на борда на летателното средство и е починала. „Той остава най-харизматичният спортист в света – Почивай в мир!”, написа единственият българин, носител на Златната топка във футбола, отбелязвайки двата номера, които Коби носеше в своята легендарна кариера в САЩ - 8 и 24.", "date": "2020.01.27", "title": "Стоичков също почете Коби Брайант"}
{"url": "https://standartnews.com/kultura/elitni-nagradi-za-uchenitsi-na-profesor-dragostinov-412990.html", "text": "Осмият международен конкурс по композиция „Професор Иван Спасов“, посветен на 85-годишнината от рождението на големия  композитор, диригент и общественик, приключи успешно под почетното председателство на професор Василка Спасова, съпругата на музиканта. През изминалите 8 издания форумът подържа много висок рейтинг в ранг листата на международните тематични състезания. Досегашни лауреати са известни имена от цял свят - Ричард Хелер, Питър Сейбърн, Георгиос Зампаклис, Паоло Боджо, Мишел Лакроа, Ясухиро Такенака, както и професорите Красимир Тасков, Йордан Гошев, Благовеста Константинова, Драгомир Йосифов, джаз доайенът Любомир Денев... Оспорваната надпревара, както винаги досега, се провежда при строга анонимост. Творбите се оценяват от авторитетно жури – професор Велислав Заимов, доцент Илия Кожухаров - под шефството на маестро Йордан Дафов. Конкурсът се провежда в две категории - за хорово произведение и камерно-инструментално произведение. Тази година журито не присъди първа награда и в двете категории, но това не е прецедент. В хоровата категория почетната трета награда получи Адриан Павлов, който във времето има още отличия от конкурса - рекорд на живеещия в Германия роден композитор. Престижната втора награда е за Любомир Денев /„Две песни“/, като той получи и специалния приз на СБК за ефектната инструментална пиеса „Спонтанни импровизации“. В инструменталната категория „среброто“ отнася Емерих Амбил с оригиналната пиеса „Anno Primo“, а бронзовата статуетка отива при младата Десислава Георгиева за впечатляващата поема „Тибетски хроники“, а на нея е присъден и специалния приз на община Пазарджик за лиричния цикъл за смесен хор - „Момини песни“. Особено впечатляващ е фактът, че за изминалите две поредни издания четирима талантливи възпитаници на професор Стефан Драгостинов от класа му по композиция в НБУ – Емерих Амбил, Валерия Крачунова, Мина Николова и Десислава Георгиева - се окичват с осем престижни отличия, което е заслужено признание за школата и мисията на техния учител.  ", "date": "2020.01.27", "title": "Елитни награди за ученици на професор Драгостинов"}
{"url": "https://standartnews.com/kultura/eminem-oglavi-za-10-i-pt-sedmichnata-klasatsiya-na-bilbord-413012.html", "text": "Рапърът Еминем оглави за десети път в кариерата си седмичната класация Топ 200 на \"Билборд\" за албуми, съобщи сайтът на изданието, цитиран от БТА. По данни на Нилсен Мюзик от новия албум \"Music to Be Murdered By\" на Еминем са продадени 279 000 еквивалентни единици, които му отреждат първенството. Рапърът поставя своеобразен рекорд в класацията, оглавявайки я за десети пореден път. Досега Еминем беше наравно по този показател с Кание Уест, който е заемал челната позиция в чарта с девет поредни албума. С постижението си белият рапър става едва шестият изпълнител, покорявал върха в класацията с десет или повече албума. Рекордьори по този показател са \"Бийтълс\" с 19. Следват Джей-Зи с 14, Брус Спрингстийн и Барбра Стрейзанд с по 11 и Елвис Пресли с 10. Второ място в албумния чарт заема певицата Холзи с 239 000 продадени еквивалентни единици от тавата \"Manic\". Трети е рапърът Мак Милър с първия си посмъртно издаден албум \"Circles\" (164 000 продадени еквивалентни единици). Челната петица в класацията Топ 200 на \"Билборд\" за албуми се допълва от рапъра Роди Рич с тавата \"Please Excuse Me for Being Anti-Social\" (103 000 продадени еквивалентни единици) и рапъра Пост Малоун с \"Hollywood's Bleeding\" (53 000 продадени еквивалентни единици).", "date": "2020.01.27", "title": "Еминем отново е номер едно"}
{"url": "https://www.standartnews.com/sport/yuventus-s-vtora-zaguba-v-italiya-412958.html", "text": "Ювентус загуби за втори път в италианското първенство този сезон. Шампионите паднаха с 1:2 при гостуването си на Наполи в мач от 21-ия кръг на Серия А. Лоренцо Инсине определено беше най-важната фигура за домакините, след като беше в основата на първия гол и сам вкара втория по много красив начин. Пьотър Жиелински откри, а Кристиано Роналдо напомни за себе си с попадението в края на мача. Това е първа победа за Наполи над този противник у дома от 2015-а година. Мачът беше специален за треньора на Юве Маурицио Сари, който преди време водеше Наполи, а местните фенове не му спестиха негативното си отношение. Темпото от самото начало не беше ниско, но първата добра възможност дойде в 20-ата минута за Наполи, когато Марио Руи се вклини пред дъгата, но ударът му мина над горната греда. Наполи в тези минути показа уникален синхрон в защита и така „Старата госпожа“, макар и да разчиташе в атака на Роналдо, Дибала и Игуаин не успя да отправи нито един точен удар за цяло полувреме. Второто полувреме започна с контузия на Миралем Пянич, заместен от Адриен Рабио. В 53-ата минута Роналдо вкара топката във вратата, но попадението след пас на Дибала беше отменено заради засада. В 63-ата минута Наполи поведе в резултата след контраатака, като в предишната атака Игуаин отправи силен удар по диагонала. За Наполи се разписа Пьотър Жиелински, който беше най-бърз при добавката. Лоренцо Инсиние изстреля коварна топка, която падна точно пред вратаря. Полякът Шчесни изби, но точно срещу нахлуващия си сънародник, който я прати в мрежата. Пет минути по-късно вратарят Алекс Мерет измъкна топката пред краката на Бонучи, след като Игуаин му свали топката с глава. Ювентус опита доста неща, за да изравни, но в 86-ата минута Лоренцо Инсине вкара за 2:0. Хосе Кайехон центрира от дясно, топката падна идеално на Инсине, който акробатично стреля. Топката леко се отклони в обувката на Матайс де Лихт и влезе в мрежата на Шчесни. Само две минути по-късно Кристиано Роналдо върна едно попадение. Това е 14-и гол в рамките на 2 месеца за португалеца и също така негов 8-и резултатен мач подред. Кристиано получи дълъг пас зад гърба на Ди Лоренцо, изпревари го и прокара топката под вратаря Алекс Мерет, който излезе да го посрещне.  фото ЕПА/БГНЕС", "date": "2020.01.27", "title": "Ювентус с втора загуба в Италия"}
{"url": "https://standartnews.com/kultura/kabare-otkriva-festival-v-ndk-412997.html", "text": "Киномания представя серия от утвърдени заглавия от света на мюзикълите, които зрителите в кино „Люмиер” могат да гледат по време на фестивала „Ах, този мюзикъл”, организиран от НДК. Откриването е на 27 януари от 19 часа с прожекцията на мегахита „Кабаре”. Още филми от 70-те години ще радват познавачите до 4 февруари -  „Исус Христос суперзвезда”, „Брилянтин”, „Ах, този джаз”. Отличеният с 8 награди „Оскар” филм „Кабаре” по мюзикъла на Джон Кандър, е за историята на фриволната певица Сали и нейното обкръжение. Боб Фоси предлага фин анализ на един от най-мрачните епизоди в световната история. Музикалните изпълнения са стилизирано ехо на частните и историческите събития, а Церемониалмайсторът - като хор от древногръцка трагедия, ги представя с дълбокомислен и саркастичен коментар. Филмът „Исус Христос Суперзвезда” на режисьора Норман Джуисън ще представи живота на Христос като човек от плът и кръв – нещо, което съвсем малко филми се осмеляват да направят. В изпълнението на Тед Нийли той изглежда объркан на моменти от статута си на първата суперзвезда, а визията на филма е изключително зрелищна. Персонажите непринудено разказват своята история, сякаш не става дума за крайъгълния камък на християнската религия, а за кариерата на обещаващ млад мъж. Лек, забавен, привидно маниерен, но също така ироничен, дори пародиен, „Брилянтин” печели с лекота сърцата на публиката. Филмът на Рандал Клайзър създава протесков портрет на цяла епоха, избягвайки злонамерената подигравка. Сюжетът смесва младежки главоболия с класическите елементи на мюзикъла и романтичната комедия по американски. Ритъмът ще ви увлича със симпатия и деликатност в любовната история и танцовата надпревара на Дани и Санди на 29 януари. Само ден по-късно, на 30 януари от 19 часа, любителите на седмото изкуство ще проследят хаотичния живот и саморазрушителния край на твореца Джо Гидиън в „Ах, този джаз” на Боб Фоси. Филмът излъчва безспорно очарование, въпреки че подчертаната болезненост, характерна за филмите на Фоси, достига връхната си точка. Суров и тъжен като завещание, този безкомпромисен портрет на един завършен егоист с изключителна кариера и провален личен живот напомня за режисьора в криза от „Осем и половина” на Фелини.  ", "date": "2020.01.27", "title": "„Кабаре“ открива фестивал в НДК"}
{"url": "https://www.standartnews.com/sport/i-shifrin-veche-ima-svoya-kabinka-v-bansko-412969.html", "text": "Традицията победителите от стартове за Световната купа в Банско да имат брандирана своя кабинка от лифта в ски курорт №1 бе продължена и тази година. Концесионерът на ски зоната \"Юлен\" изненада приятно днес двойната победителка по спускане и супер-г от Световната купа в Банско 2020 Микаела Шифрин. Лидерката в класирането за големия Кристален глобус обяви, че е впечатлена от уважението към нея от домакините на Световната купа. Тя позира пред кабинката с нейния лик, а после си направи селфи и видео от церемонията, след което отпътува щастлива от Банско.", "date": "2020.01.27", "title": "И Шифрин вече има своя кабинка в Банско"}
{"url": "https://standartnews.com/svyat/plna-misteriya-okolo-razbiliya-se-samolet-413013.html", "text": "Пълна мистерия обгърна катастрофата на самолет в Афганистан. Все още няма достоверна информация за разбилия се самолет. Съобщенията са категорични, че катастрофа има и тя е станала в район под контрола на талибаните. Но не е известно нито какъв е самолетът - на коя авиокомпания, дали е пътнически или някакъв друг, нито колко пътници е имало на борда, евентуално колко са жертвите и дали има оцелели. Афганистанските специални сили са се отправили към района Частната агенция TOLOnews, която и ТАСС и Би Би Си ползват за източник твърди, че по кадри, до които се е добрала, направени в Газни, югозападно от столицата Кабул, показват маркировки в самолета, подобни на тези на американските Военновъздушни сили. Нито един служител не е потвърдил истинността на тази информация - както и каквато и да е информация за собствеността или вида на самолета.", "date": "2020.01.27", "title": "Пълна мистерия около разбилия се самолет"}
{"url": "https://standartnews.com/svyat/es-mozhe-da-zagubi-v-blizkiya-iztok-poveche-otkolkoto-sashch-413024.html", "text": "  \r\n- Конфликтът между САЩ и Иран се задълбочава без изглед на скорошно решение. От една страна, Иран като държава и като политически режим няма сили да устои на военния и финансов потенциал на САЩ. Но от друга страна, и САЩ не са в състояние да сломят Иран нито във военно отношение, за това са нужни не само авиационни и ракетни удари, но и многочислени сухопътни войски, нито икономически чрез санкции и ограничения, тъй като има достатъчно други доставчици. Създаденото напрежение само консолидира населението около иранското ръководство и е в полза на днешната власт. \r\n- САЩ просто искат по-скоро да прекратят своето присъствие и да напуснат Близкия изток. Да излязат от ролята, която са играли последните 60 години, на жандарм и охрана на морските нефтени маршрути през Персийския залив.   \r\n- Това беше необмислено заявление, без предварителен план,съгласуване и подготовка. Такова нещо би изисквало преди това да се решат широк кръг от стопански и политически въпроси, в т.ч. и палестинският, а за сега те не са докоснати. -  Новото е в информационната дейност. Той и неговите най-близки сътрудници започнаха да ползват социалните мрежи и да подават директно най-различни послания, например в Туитър. Нито един американски президент преди него не е общувал с обществеността в такава форма, в такъв стил и с такъв език. В този подход има много страничен шум и е трудно да се отделят реалните намерения от словесните. А на практика действия на САЩ не са се изменили. Нова е опаковката, украсена с нови думи, а съдържанието си е старото. - На висше и средно равнище има много вакантни позиции, много от водещите специалисти - висши дипломати, военни - не искат да заемат тези постове и да рискуват своята кариера след края на президентството на Тръмп. Боят се, че тези, които биха дошли след него могат да ги преследват. Днес САЩ имат най-слабия апарат в областта на националната сигурност. Той няма необходимата подготовка и опит за този занаят, повечето са странични хора. \r\n- Да, тя има такава мечта - да стане негов ръководител, но това е илюзия. Има достатъчно други сериозни конкуренти, които няма да го допуснат - Саудитска Арабия, същия този Иран, Египет. Днес Иран е най-успешният експортьор на ислямска политическа мисъл и революция. В днешния исторически период нито една от тези страни няма да е в състояние да стане център и ръководител на ислямския свят, защото нито една не притежава нито необходимия мюсюлмански исторически опит, нито нужната културна основа и квалификация, нито необходимия икономически фундамент. - Те са различни. Германия по никакъв начин не желае да се обвързва със задгранични натовски военни операции, в т.ч. и в Близкия изток. Франция е ядрена държава с постоянно място в Съвета за сигурност на ООН. На ней ѝ е по сърце да демонстрира своя бивш статут на велика държава и тя е съгласна да участва в задгранични военни операции. Тя би могла да бъде посредник между Иран и САЩ като представителка на ЕС, но тази позиция вече е заета от Москва и то много успешно. Това, което Франция иска и може да постигне днес, е да повиши своята роля в отбранителната политика на ЕС и да ускори създаването на отделен европейски отбранителен корпус. Но това би било възможно само с подкрепата на Германия. \r\n- Днес числеността и мощта на американските войски около границите на Русия са много по-големи отколкото по време на Студената война. Увеличи се и интензивността и обема на ученията на САЩ и НАТО в непосредствена близост до руската граница. При това през цялото време САЩ заявяват, че ще се изтеглят от Европа, но не го правят. - САЩ нямат намерение да се изтеглят от Европа, действителността е съвсем друга. Отбранителни съюзи се създават по две причини - за отбрана от потенциален агресор и за защита на групови интерес и убеждения. Днес НАТО остана да защитава единствено интересите на еднаквата за САЩ и Европа политико-икономическа пазарна система. Това е основната причина за съществуването на НАТО, но тя не е отбранителна. Всички тиради за защита от руската заплаха са измислици. За това НАТО се разширява и се стреми да придърпа Македония, Украйна и т.н. - за да разшири политическата система построена от САЩ и ЕС, или както казват, общите демократически ценности. \r\n- Защото за Русия НАТО продължава да е военен блок и защото западните ценности не съвпадат с ценностите на руското общество, което исторически е с православни корени. Ето защо днес около руските граници има по-големи американски войскови контингенти, отколкото по-рано - да вземем Полша, Прибалтика и т.н. Целта е да се предотврати връщането под руско влияние на отнетата вече от Русия Украйна. Всичко си е както преди, нищо ново. \r\n- Въпреки, че това никъде няма да го видите официално на хартия, но ЕС и НАТО са много тясно свързани един с друг. Това е една особена международна конструкция, без аналог в историята. Тя представлява многоетажна система на взаимодействия и връзки. \r\n- Точно за това ЕС се стреми към успокояване на положението в Близкия изток, да няма бежански вълни, които да дестабилизират Европа. Близкоизточният конфликт за ЕС е много, много пъти по-опасен отколкото за САЩ. Американците в най-лошия случай ще се качат на своите самолети и ще отлетят. За Европа много неща са поставени на карта, има какво да губи и от какво да се опасява. Това и обяснява защо днешната европейска политика в Близкия изток е толкова внимателна и обмислена. \r\n- Германия е най-вече заинтересувана от сътрудничество с Русия, така е било исторически, така е и днес. ФРГ не може да допусне разрив в отношенията си с Русия, за Франция не е чак толкова болезнено. Това е причината страните от Централна и Източна Европа така да нервничат. Те усещат, че Германия може да ги захвърли заради интересите си в Русия. Затова така силно са се вкопчили за САЩ. Време е най-после да го осъзнаят и да престанат да играят тази комедия. Чудя се как въобще ги избират тези ръководители? \r\n- Ще даде тласък за по-нататъшно развитие на интеграцията и кооперирането. Ако източноевропейските страни не подемат този процес това няма да се отрази особено неблагоприятно върху основното ядро страни от ЕС. Източноевропейците и сега не са в състояние да повлияят на по-нататъшното сближаване между ФРГ и Русия. Но пък си намериха своя патрон в лицето на САЩ в рамките на НАТО и също са доволни от себе си. Брекзит ще измени баланса в полза на Германия и Франция за сметка на Полша и Прибалтика. - В действителност, Русия в продължение на много десетилетия винаги е била надежден доставчик на газ в ЕС и Германия. Ако е имало прекъсвания, те са били причинени от Украйна, а не от Русия. Затова бе взето и решението да се заобиколи Украйна. Такива обвинения в адрес на Русия са безпочвени. Няма нито един факт, който да показва, че е имало случай Москва да е използвала енергийните доставки в ЕС като средство за политически натиск. Такова действие в дългосрочна перспектива би ѝ навредила, за това нейната външна политика към Запада винаги е била балансирана и спокойна. Русия не е глупава да загуби такъв сериозен и платежоспособен клиент като ЕС и Германия. \r\n- Тя се намира в етап на стратегическа трансформация, особено в своята източна политика - Китай, Япония, Близкия изток. Очаквам нови инициативи за намаляване на надпреварата във въоръжаването - в противоракетната отбрана, ракетите със среден радиус на действие, на стратегическите ракети. Тук приносът на ЕС чрез НАТО може да бъде много значителен. Нужен е и нов договор по конвенционалните оръжия в Европа. Цялата тази работа е огромна, всичко това трябва да се подготви, да се съгласува, уточнява и договаря най-напред на експертно равнище. Днес много от дипломатите и военните на високо и средно равнище са загрижени от това, че нищо не се предприема, че процесите са замразени. \r\n- Днес САЩ се оказаха жертва на собствения си успех. Преди 75 години те създадоха световната доларова валутна система, ВТО, МВФ и т.н. - целия арсенал от фритрейдърски инструменти. С течение на времето това ги разглези, а днес, с появата на мощни конкуренти като Китай вече им пречи и те се опитват да ги премахнат, в това число и част от своята свръхраздута военна машина, разпръсната по целия свят. Днес всичко това се превърна в бреме и никой не знае какво да прави занапред. Сред хората се шири разочарование от това, което се случва през последните десетилетия. Те очакват промени към по-сигурен и по-справедлив световен ред, а става тъкмо обратното - връщане към Студената война и към още по-голяма непредсказуемост.  ", "date": "2020.01.27", "title": "ЕС може да загуби в Близкия изток повече, отколкото САЩ"}
{"url": "https://www.standartnews.com/sport/svett-na-sporta-skrbi-za-kobi-brayant-412992.html", "text": "Елитът на световния спорт продължава да скърби с всички приятели и фенове на легендата в баскетбола Коби Брайант, който загина вчера по време на катастрофа с хеликоптер в Калифорния. Сред загиналите бе и 13-годишната му дъщеря Джияна. Испанският център на Торонто Раптърс Марк Гасол сподели, че е потресен от новината за смъртта на Коби Брайант. \"Коби бе истинска легенда. Всички ние сме шокирани от неговата смърт. Изказвам съболезнованията си към неговите роднини и близки. Сега е трудно да се мисли за баскетбол. НБА е едно семейство и гибелта на Коби за нас е огромна загуба\", заяви Гасол, цитиран от в. \"Марка\".. \r\n \r\nШесткратният шампион в НБА Майкъл Джордан, американският президент Доналд Тръмп, футболистите Лионел Меси и Кристиано Роналдо, тенисистът Рафаел Надал и много други известни спортисти изказаха съболезнованията си за смъртта един от най-великите баскетболисти. \"Думите не могат да опишат болката, която чувствам. Обичах Коби, той ми беше като по-малък брат. Често разговаряхме, много ще тъгувам за тези разговори. Той беше силен съперник и един от най-великите играчи\", заяви Джордан пред АР. \"Събудих се, научавайки ужасната новина за трагичната гибел на един от най-великите спортисти в света. Загинаха Коби Брайант, дъщеря му Джияна и други пасажери. Моите съболезнования. Аз съм в шок\", написа Надал в Туитър. \"Коби беше истинска легенда и източник на вдъхновение за мнозина. Изказвам моите съболезнования към неговото семейство и приятели, както и към всички, загинали в тази катастрофа\", написа Роналдо в Инстаграм, публикувайки снимка на Брайант. Съболезнования изказаха и редица футболни клубове като Милан, Рома, Борусия (Дортмунд), Реал Мадрид и много други футболни грандове.", "date": "2020.01.27", "title": "Светът на спорта скърби за Коби Брайант"}
{"url": "https://standartnews.com/svyat/prvi-smrten-sluchay-ot-koronavirus-v-pekin-413025.html", "text": "Първи смъртен случай от коронавирус в китайската столица Пекин, съобщава обществената телевизия CCTV, цитирана от \"Ройтерс\". 50-годишен, който е бил в Ухан, огнището на заболяването, се е заразил от вируса на 22 януари, пояснява телевизията. Той е починал от дихателна недостатъчност. Най-малко 81 души са починали от вируса, а повече от 2800 са заразени. Потвърдени случаи има в САЩ, Канада, Франция, Австралия, Япония, Южна Корея, Сингапур, Малайзия, Тайланд, Виетнам и Непал. До момента всички починали са китайски граждани. Президентът на САЩ Доналд Тръмп предложи помощ на Китай за контрол на коронавируса.", "date": "2020.01.27", "title": "Първи смъртен случай от коронавирус в Пекин"}
{"url": "https://www.standartnews.com/sport/i-kirios-ne-uspya-da-spre-nadal-412996.html", "text": "Световният №1 Рафа Надал продължава победния си ход на Откритото първенство на Австралия. Испанецът победи трудно днес големия си дразнител Ник Кириос (Авсл) с 6:3, 3:6, 7:6 (8), 7:6 (4). Успехът е пети за Рафа срещу Ник от 8 мача. На четвъртфинала Надал ще играе с австриеца Доминик Тийм, срещу когото води с 9-4 победи. За последно двамата играха на финала на „Ролан Гарос“ през юни 2019 година. Преди мача Кириос почете Коби Брайант, като излезе на корта с потник на Лейкърс и сълзи на очи. Рафа също изрази съболезнованията си за загубата на легендата в баскетбола. В друг двубой седмият поставен Александер Зверев победи с 6:4, 6:4, 6:4 Андрей Рубльов от Русия за малко по-малко от час и половина игра и за първи път се класира на четвъртфинал в Мелбърн. \r\n \r\nГерманецът направи четири пробива в срещата, като не допусна съперникът да стигне до брейк пойнт. Зверев очаква в следващия кръг Стан Вавринка. Саша е спечелил и двата мача срещу 34-годишния швейцарец, но последният беше през 2017-а в Маями. фото ЕПА/БГНЕС", "date": "2020.01.27", "title": "И Кириос не успя да спре Надал"}
{"url": "https://standartnews.com/svyat/us-voenen-samolet-e-padnaliyat-v-afganistan-413034.html", "text": "  \r\nСамолетът, който се разби в  Афганистан, принадлежи на въоръжените сили на САЩ, съобщи Reuters, позовавйки се на свой надежден източник. Той допълнил, че все още няма необходимите факти, че машината е свалена заради вражески действия. По рано талибаните заявиха, че поемат отговорността за свалянето на американски самолет за въздушно разузнаване в провинции Газни. Паниката се засили след като техен говорител заяви, че имало много жертви. \r\nНа полета е имало не повече от 10 човека, опроверга световната агенция.  ", "date": "2020.01.27", "title": "US военен самолет е падналият в Афганистан"}
{"url": "https://www.standartnews.com/sport/kmett-na-bansko-prie-stefka-kostadinova-413006.html", "text": "Председателят на Българския олимпийски комитет Стефка Костадинова промени седмичния си график, за да направи работно посещение в Община Банско днес. Великата ни лекоатлетка беше посрещната от кмета Иван Кадев и зам.-кмета Стойчо Баненски. „За мен беше чест да присъствам на Световната купа по ски Банско 2020. Господин Кадев, поздравявам ви за перфектната работа. Аз съм изключително впечатлена от организацията на състезанията и от това как изглежда Банско – чисто, подредено и красиво. За мен беше удоволствие да гледам толкова много усмихнати лица и в планината, по време на състезанията, но и на площада и по улиците на Банско”, не спести комплиментите си Стефка Костадинова и се зарече в бъдеще никога да не пропуска спортни форуми, които се организират в Банско. Тя подчерта важността на успешното и безупречно провеждане на състезания от подобен ранг , защото това е най-добрата реклама за града - домакин и за България. „Над 500 млн. зрители от цял свят са видели най-доброто от Банско и България през изминалите три дни. Това е огромна реклама, ефектът от която ще се отрази положително върху спорта и туризма”, каза още именитата спортистка и шеф на БОК. Стефка Костадинова прояви особен интерес към организирания и масовия спорт в община Банско. Беше приятно изненадана да чуе, че с общински средства се финансира работата на всички регистрирани в общината спортни клубове, а също, че в Банско активно спортуват от най-малките деца до ветераните. Председателят на БОК проведе още една, непредвидена в програмата и́ работна среща в Община Банско - с ръководителите на клубовете за зимни спортове. Те споделиха с нея „ад хок” каква е дейността им, с какви деца работят и какви са техните цели и получиха искреното „Браво” от голямата дама на българския спорт. Стефка Костадинова е толкова впечатлена от добрата организация на състезанията за световната купа, че дори обмисля да организира в Банско прояви на БОК и домакинствани от България срещи на Международния олимпийски комитет. Председателят на БОК сподели, че сега спортна България е изцяло посветена на подготовката на страната ни за предстоящата олимпиада в Токио, която ще се проведе от 24 юли до 9 август. „В изключително интензивен режим са всички наши спортисти, които се борят за квоти. Вече имаме спечелени 15-16 , тепърва предстои покриване на нормативите за още квоти. Аз не се съмнявам, че България ще се представи достойно на Олимпиадата и защо не – да чуем българския химн”, оптимистично заяви Стефка Костадинова.", "date": "2020.01.27", "title": "Кметът на Банско прие Стефка Костадинова"}
{"url": "https://www.standartnews.com/sport/maradona-za-kobi-sbogom-legendo-413009.html", "text": "Президентът на Международния олимпийски комитет Томас Бах също беше съкрушен от новината за трагичната смърт на 41-годишната баскетболна легенда Коби Брайант. \r\n \r\nБрайънт и още осем души, в това число и 13-годишната му дъщеря Джияна, загинаха в неделя, когато хеликоптерът, с който са пътували, се разби в покрайнините на Лос Анджелис. \r\n \r\n\"Коби беше изключителен спортист и истински олимпийски шампион.Той се опита да покаже силата на спорта, която може да промени живота на хората.   Той беше едно от вдъхновенията на идеята за провеждането на олимпийските игри през 2028 година в Лос Анджелис. На всички ще ни липсват неговата енергия и скромност\", написа Бах в официалния Туитър акаунт на МОК. Диего Марадона псъщо се присъедини към скърбящите за трагичната кончина на двукратния олимпийски шампион. \r\n \r\n\"Най-добрите си отиват рано. Искам също да изкажа съболезнованията си за смъртта на дъщеря му и другите хора, които са били в хеликоптера. Сбогом, легендо!\", написа световният шампион с тима на Аржентина от 1986 година в Туитър. Цели 12 часа след катастрофата   в катастрофата. До момента не е ясно единствено името на пилота на хеликоптера. Освен Брайънт и 13-годишната му дъщеря, на борда са били треньорът по бейзбол Джон Алтобели заедно със своята съпруга Кери и дъщеря си Алиса Алтобели, Сара и Пейтън Честър, както и треньорът по баскетбол от училище \"Харбър\" Кристина Маузер. Катастрофата на хеликоптера на Брайант е станала при условия, които не позволяват летателни апарати да бъдат във въздушното пространство, предават CBS News и \"Асошиейтед прес\". Въпреки че хеликоптерът Сикорски S-76 е считан за един от най-сигурните, мъглата е била прекалено гъста, за да може да лети. Според CBS полицията в Лос Анджелис не е можела да вдигне вертолети във въздуха именно заради лошото време. В същото време  , че видеото, което било уж от катастрофата на хеликоптера, всъщност е било заснето през 2018 година в Обединените арабски емирства. То натрупа над 4 милиона гледания в социалните мрежи за часове. \r\n \r\nПотребител на Туитър с профил @GhostFearles пуснал клипа снощи, твърдейки, че е от фаталния инцидент с машината на Брайънт. \r\n  Разследване на Франс прес установило, че видеото е заснето на 29 декември 2018 година, когато спасителен хеликоптер катастрофира в ОАЕ и целият екипаж загина.  ", "date": "2020.01.27", "title": "Марадона за Коби: Сбогом легендо!"}
{"url": "https://www.standartnews.com/sport/zvezden-trg-v-bansko-sbra-nad-65-000-lv-za-blagotvoritelnost-413010.html", "text": "Eлегантна вечеря, организирана по случай Световната купа за жени в Банско, подкрепи деца и младежи в риск. Благотворителното събитие се състоя на 25 януари в перлата на курорта - хотел „Кемпински Гранд Арена Банско” и събра над 90 гости от страната и чужбина. С присъствието си на бляскавото събитие, както и участвайки в звезден търг и томбола, всички гости подкрепиха  инициативата за даряване на средства. Общата сума, която набраха в най-добрия зимен курорт у нас, възлезе на 65 517 лв. Чекът за дарението беше връчен на Българската спортна федерация за деца и младежи в риск лично от Главния изпълнителен директор на Fibank г-н Неделчо Неделчев. Организатор на церемонията беше Fibank (Първа инвестиционна банка) в партньорство с Mastercard и Diners Club International. Благотворителната вечеря LadieSKIngdom (“Женско кралство”) отбеляза състезанията за жени в Банско в рамките на Световната купа по ски.  Домакинът ресторант „Коме Прима” в „Кемпински Гранд Арена Банско” бе преобразен в снежен стил, феерия от бели лалета и красиви свещи допълваха приказната атмосфера. Водещи на церемонията бяха Орлин Горанов и оперната прима Еделина Кънева, които зарадваха гостите както със самостоятелни изпълнения, така и в няколко дуета, сред които “Con te partiro” на италианския тенор Андреа Бочели и тяхната „Наздравица” от „Травиата”. Вечният хит на джаза “My way” прозвуча благодарение на невероятния Васил Петров, чиито изпълнения бяха в унисон с изисканото събитие.  Гала вечерята започна с благотворителен търг с девет специални предмета, за които гостите можеха да наддават при стъпка от 100 лв. Непосредствено след като отвя конкуренцията на 24 януари на първия старт в Банско, носителката на Кристалния глобус Микаела Шифрин (САЩ), дари каската си с автограф за предмет от търга. В благотворителния търг участваха и ски обувките на италианската алпийка Надя Делаго, също подписани минути след спускането й в Пирин, както и лична каска на петкратния носител на Световната купа по ски Марк Жирардели. Картина на българския майстор Кольо Карамфилов, дарена от Diners Club International, също стана обект на сериозно наддаване в аукциона. Разигран бе и смарт часовник Garmin 6 Solar, дарен от фирма „Геотрейд Иванов”, който скорострелно започна да работи за новата си притежателка. Дамата, която наддава за него, плати новото си притежание веднага, използвайки самия Garmin за целта. Сред останалите артикули, разиграни на търг бяха ВИП пакет „Брънч в Царския влак”, дарен от Mastercard, както и колекция „Музи” сребърни монети, дарени от Fibank. За феновете на футбола предметите в аукциона бяха пристигнали от ФК „Барселона”. Футболна топка с личните автографи на асовете Лионел Меси, Антоан Гризман, Лиус Суарес, Жерар Пике допринесе с цели 11 000 лв. за благотворителната цел. На голям интерес се зарадва и лична тениска с автограф от аржентинския гений Лионел Меси, която стана обект на сериозно наддаване. По време на събитието стана ясно, че футболистът искрено се зарадвал на инициативата, в която се включи и миналата година със своя обувка с автограф. След наддаването програмата премина в томбола, за която гостите предварително бяха закупили талони, отново част от благотворителната инициатива. Така 12 късметлии се сдобиха с уникални артикули, осигурени със съдействието на Fibank. Сред тях бяха личното яке на Александра Жекова, част от официалната униформа на България за световното по сноуборд през 2015 г., когато тя драматично достигна до 4-то място, заедно с неин автограф; личната каска на Радослав Янков от миналия сезон, с която стигна до 7-мо място на световното първенство в Солт Лейк Сити, САЩ, с подпис от него; личният биб на Алберт Попов с автограф; личният спортен гащеризон от Мария Киркова от Олимпийските игри в Пьонг Чанг, Корея, 2018 г. с автограф. Освен тях, гостите имаха възможност да изтеглят вещи, чиито притежатели са поп звездата Любо Киров, председателят на Съюза на българските артисти Христо Мутафчиев, Братя Чучкови, Ути Бъчваров, както и да спечелят уикенд за двама в Кемпински Хотел Гранд Арена Банско. През 2018 г. благотворителната инициатива, проведена в Банско, обхвана 1100 деца и младежи в риск, а през 2019 година те са 1420. Продължаването на тази инициатива дава възможност за развитие на мрежа от спортни клубове. Българската федерация за деца и младежи в риск е създадена за осъществяване на дейност в обществена полза и е единствената по рода си спортна организация, получила Лиценз от Държавната агенция за закрила на детето.", "date": "2020.01.27", "title": "Звезден търг в Банско събра над 65 000 лв. за благотворителност"}
{"url": "https://standartnews.com/svyat/khelikoptert-na-kobi-izdaval-stranni-zvutsi-413036.html", "text": "      \r\nПилотът на хеликоптера на Коби Брайан в последния момент е успял да отклони машината, така че да не падне върху жилищни сгради. Тази версия се появи в социалните мрежи от телевизионния журналист в WFAA-TV Джейсън Уитли. Заедно със специалисти, той изследвал траекторията на полета на хеликоптера и установил, че пилотът е завъртял машината, така че максимално да се отдалечи от най-близкия град.   Според очевидци на катастрофата, хеликоптерът е летял дълго време много ниско, но е издавал необичайни звуци. В същото време мъглата била много гъста. Днес целият свят скърбеше за баскетболната легенда, която загина с 13-годишната си дъщеря и нейна съотборничка.", "date": "2020.01.27", "title": "Хеликоптерът на Коби издавал странни звуци"}
{"url": "https://www.standartnews.com/sport/vavrinka-sprya-medvedev-v-melbrn-412973.html", "text": "Поставеният под №15 в схемата на Откритото първенство на Австралия по тенис Стан Вавринка се класира за пети път в своята кариера за четвъртфиналите в Мелбърн. Швейцарецът показа класа и здрави нерви, за да пречупи след пет сета световния №4 Данийл Медведев - 6:2, 2:6, 4:6, 7:6(2), 6:2. Двубоят продължи 3 часа и 25 минути и предложи множество обрати, но роля вероятно изигра и опитът на Вавринка, който е шампион в Мелбърн през 2014-та година и носител на още две титли от Големия шлем в следващите две години. \r\nТова е първата победа за Стан срещу Медведев, който го беше победил в досегашните им два двубоя - през миналата година на четвъртфиналите на US Open и през 2017-та на Уимбълдън.  На четвъртфиналите Вавринка ще се изправи срещу Андрей Рубльов или Александър Зверев, които играят по-късно днес. В момента играят Рафа Надал - Ник Кириос.", "date": "2020.01.27", "title": "Вавринка спря Медведев в Мелбърн"}
{"url": "https://www.standartnews.com/sport/blgarska-biatlonistka-specheli-medal-ot-svetovnoto-413011.html", "text": "Българската биатлонистка Милена Тодорова спечели сребърния медал на 12, 5 км на световното първенство за младежи и девойки в Ленцерхайде (Швейцария), съобщи БНР. 22-годишната Тодорова направи три грешки в четирите си стрелби и завърши на 1:07,9 минути след шампионката Анастасия Халиулина от Русия, който стреля без грешка. Състезателката от Троян, която е приятелка на спортист №1 у нас Владимир Илиев,  изпревари с 8,1 секунди третата Еми Басерга от Швейцария. От другите българки Мария Здравкова е 24-а с два пропуска на огневия рубеж. Любомира Пехливанска пък не завърши състезанието.", "date": "2020.01.27", "title": "Българска биатлонистка спечели медал от световното"}
{"url": "https://standartnews.com/kultura/virtuoz-sviri-na-5-kitari-ednovremenno-412983.html", "text": "Лука Стриканьоли - един от най-впечатляващите китаристи в света, идва за първи път в България. На 31 март италианският гений на акустичната китара ще изнесе екслузивен концерт в „София лайв клуб“. Лука е единственият, който умее да свири на 5 китари едновременно, като използва дори и краката си. Легендарният Стенли Джордан подчертава, че Стриканьоли \"разшири метода fingerstyle до невероятния fingerfootstyle\". Лука е роден през 1991-а във Варезе и започва да свири още на 10. Печели няколко конкурса за инструменталисти в Италия и привлича вниманието на американския китарен лейбъл CandyRat Records. Освен с авторските си композиции, той трупа рейтинг и с нетрадиционните си версии на големи рок и поп хитове. Милиони са гледали в YouTube изумителното майсторство на Стриканьоли.", "date": "2020.01.27", "title": "Виртуоз свири на 5 китари едновременно"}
{"url": "https://www.standartnews.com/sport/obyavikha-prichinata-za-katastrofata-s-khelikoptera-na-kobi-412972.html", "text": "Данните за проследяване на полети показват, че хеликоптерът на Кобе Брайънт, който загина, се е сблъскал с метеорологичните проблеми над зоологическата градина на града. Той е обиколил този район поне 6 пъти на много малка надморска височина - около 875 фута, като може би пилотът е чакал мъглата да се изчисти. Той се свързал с контролната кула на летище Бърбанк и там са били наясно, че машината обикаля около 15 минути. В крайна сметка хеликоптерът се е насочил на север над магистрала 118, преди да завие на запад, и започне да лети над магистралата 101 около Уудланд Хилс, Калифорния. По-късно те се натъкват на още по-сериозна и тежка мъгла и хеликоптерът завива на юг. Това е било критично решение, защото са се насочили към планински район. Пилотът внезапно и бързо се изкачил от около 1200 фута до 2000 фута. Малко след това се случва и трагедията, при която хеликоптерът катастрофира в хълм и се запали.   Общо девет души загубихаи живота си при трагичния инцидент с хеликоптера на баскетболната легенда Коби Брайънт. Един от най-големите играчи в историята на този спорт загина, а с него си отиде и дъщеря му Джана.  На борда е имало дивет души.Агенция \"Асошиейтед Прес\" съобщава, позовавайки се на роднини, че в трагедията живота си са загубили още Джон Алтобели, главен треньор на местния отбор по бейзбол, съпругата му Кери и дъщеря им Алиса, която играела в един и същи отбор с дъщерята на Брайънт. Сред жертвите е и треньорката на калифорнийския баскетболния отбор за момичета Кристина Маузер. Времето в Лос Анджелис е било изключително мъгливо в деня на трагедията и дори хеликоптерите и другите машини на полицията не са били във въздуха именно поради неблагоприятните условия.", "date": "2020.01.27", "title": "Обявиха причината за катастрофата с Коби"}
{"url": "https://standartnews.com/biznes/blgariya-er-s-promotsionalni-tseni-za-denya-na-vlyubenite-413093.html", "text": "От днес националният авиопревозвач „България Ер“ пренасочва полетите си към света на любовта с изкушаващи промоции на самолетните билети до всички свои директни дестинации. До 16 февруари всеки, който иска да подари на себе си и половинката си романтично пътeшествие за Деня на влюбените или просто планира следващото си пътуване, може да го направи на специална цена с „България Ер“ и кампанията \"Любовта те кара да летиш\". Полетите от София до античната Атина са на супер цени от 40 евро за еднопосочен билет, а до Виена - градът, в който се преплитат музика, изкуство и романтика, започват от 49 евро еднопосочно и от 88 евро двупосочно. И то с включени 1 бр. ръчен багаж до 10 кг, допълнителна дамска чанта или чанта за лаптоп, летищни такси, онлайн чек ин и кетъринг на борда. Авиокомпанията има и специално предложение за влюбените, които искат да усетят величието на Русия. От 220 евро в двете посоки започват цените на билетите между София и новата дестинация на „България Ер“ Санкт Петербург. Срещу 209 евро пък може да бъде резервиран двупосочен полет до Москва, като в самолетните билети и за двата руски града са включени освен ръчен багаж, така и чекиран куфар до 23 кг, редом с всички останали комплименти от превозвача. На атрактивни цени са и билетите до два от най-магнетичните града в Италия – страната на любовта. В рамките на промо кампанията от 49 евро започват полетите до Милано, а от 54 евро са тези до Рим. Изключително изгодни оферти има и за полетите на \"България Ер\" до Лондон, Прага, Кипър, Берлин, както и за някои от най-красивите и романтични градове на Испания. Повече подробности може да откриете на сайта на авиокомпанията www.air.bg. Всички билети, закупени в рамките на промоцията, могат да бъдат използвани за пътувания, започнали до 30 юни 2020 година. ", "date": "2020.01.27", "title": "\"България Ер\" с промоционални цени за Деня на влюбените"}
