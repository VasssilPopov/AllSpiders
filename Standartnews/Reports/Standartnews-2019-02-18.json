{"url": "https://standartnews.com/regionalni/pametnik-na-nevena-kokanova-vdigat-v-dupnitsa-385290.html", "text": "Дупница ще прави паметник на Невена Коканова. Там е родното място на голямата актриса.  Идеята е на група жители на града, а днес там се провежда благотворителна акция, съобщи БНТ. Хората ще имат възможност да правят светлинни инсталации, а събраните средства ще бъдат използвани за направата на паметника. Между 30 хил. и 50 хил. лв. ще са необходими за изграждането на паметника. Инициаторите вече са разговаряли с водещи скулптури, за да се ориентират за сумата, която трябва да бъде събрана. Желанието им обаче е да бъде обявен конкурс, чрез който да бъде избран окончателният проект.", "date": "2019.02.17", "title": "Паметник на Невена Коканова вдигат в Дупница"}
{"url": "https://www.standartnews.com/sport/sportt-po-tv-za-17-fevruari-385265.html", "text": "18,30 Спорт ТОТО 23,00 Тенис: АТР 250, Ню Йорк, финал (пряко) 15,00 Футбол, България, Първа лига: Септември - Берое; 17,30 Левски - Локо Пд (пряко) 22,00 Футбол, Франция, Лига 1: Сент Етиен - ПСЖ (пряко) 16,00 и 18,30 Футбол: Купа на Англия (пряко) 03,00 Баскетбол: Мач на звездите от НБА (пряко) 12,30 Футбол, България, Първа лига: Етър - Дунав (пряко) 15,00 Футбол, Англия, Чемпиъншип: Блекбърн - Мидълзбро (пряко) 18,00 Футбол, Франция, Лига 1: Реймс - Рен (пряко) 20,00 Баскетбол, Испания: Финал за Купата на краля (пряко) 13,15 Футбол, Холандия, Ередивизи,: Аякс - НАК Бреда (пряко) 16,30 Тенис: ATP 500 Ротердам, Финал (пряко) 19,00 Тенис: ATP 250 Буенос Айрес, Финал (пряко) 04:00 Хокей на лед, НХЛ: Анахайм Дъкс - Вашингтон Кепитълс (пряко) 15,30 Футбол, Холандия, Ередивизи: Грьонинген - Фейенорд (пряко) 19,30 Хокей на лед, НХЛ: Питсбърг Пенгуинс - Ню Йорк Рейнджърс (пряко) 13,30 Футбол, Италия, Серия А: СПАЛ - Фиорентина; 16,00 Дженоа - Лацио; 19,00 Интер - Сампдория; 21,30 Наполи - Торино (пряко) 13,00 Футбол, Испания, Ла Лига: Реал М - Жирона; 17,15 Валенсия - Еспаньол; 19,30 Виляреал - Севиля; 21,45 Бетис - Алавес (пряко) 21,15 \"Спорт в обектива\" 21,30 Волейбол, Италия, Серия \"А\": Чивитанова - Модена (пряко) 09,00 Конен спорт: Хонг Конг Мастърс, втори ден (пряко) 11,30 и 15,00 Ски, СП: Оре, слалом, мъже, първи и втори манш (пряко) 13,15 Ски бягане: Световна купа в Коне, 15 км, мъже (пряко) 16,45 Ски скокове: Световна купа във Вилинген, индивидуално състезание (пряко) 19,00 и 22,45 Биатлон: Световна купа в Солджър Холоу, единична смесена щафета и смесена щафета (пряко) 10,30 Ски бягане: Световна купа в Коне, 10 км, жени (пряко) 14,45 и 21,00 Снукър: Открито първенство на Уелс, финал (пряко) 16,30 Футбол, Германия, Първа Бундеслига: Айнтрахт - Борусия М; 19,00 Байер - Фортуна (пряко)", "date": "2019.02.17", "title": "Спортът по тв за 17 февруари"}
{"url": "https://standartnews.com/mneniya/szdatelite-na-adidas-na-pochit-i-v-tretiya-raykh-385278.html", "text": "------------------ През 1920 г. в малкото баварско градче Херцогенаурах братята Рудолф и Адолф Даслер разработват първата футболна обувка в домашни условия. По-късно производството в пералното помещение на къщата на ортопедични обувки и пантофи се превръща в препитание за семейството в тежките следвоенни години. През 1924 година братята откриват първата си фабрика. В нея работят 12 човека, които произвеждат по 50 чифта обувки на ден. Въпреки съперничеството помежду им, Адолф и Рудолф се допълват идеално - първият е кративен, той измисля дизайна на обувките, докато Рудолф има отличен търговски нюх и отговаря за продажбите. Скоро те станали основния артикул, произвеждан от фабриката. През 1933 година на власт идва Хитлер. Адолф и Рудолф стават членове на националсоциалистическата партия и скоро започват да печелят дивиденти от това. Женят се за арийски момичета, като сватбите им са сред най-обсъжданите събития в Херцогенаурах. Благодарение на популярността, която печелят, както и на все по-голямото търсене на спортни обувки от германската младеж, семейният бизнес на двамата братя бързо се разраства. През 1936 година, по време на олимпийските игри в Берлин, Даслер правят истински удар, като изработват специални шпайкове за чернокожата звезда Джеси Оуенс. С тези шпайкове американецът печели четири златни медала. Това ядосва Хитлер, понеже опровергава неговата теория за непобедимостта на арийската раса. Успешният рекламен трик обаче увеличава многократно продажбите на спортни обувки до 200 000 чифта годишно. Започва Втората световна война и братята са мобилизирани на фронта. Адолф обаче се връща у дома, за да продължи да произвежда обувки за войската, докато Рудолф воюва до края на войната и дори е изпратен в лагер. Адолф възстановява производството на обувки и изнася в САЩ, но така и не помогнал на брат си да излезе от лагера по-бързо. Скандалът между двамата разделил и родния им Херцогенаурах. Работниците на двете компании демонстративно симпатизирали на различни отбори, пиели различна бира и седяли в различни кръчми. През 1948 година Адолф Даслер създава Adidas (съкращение от двете му имена Ади и Даслер), докато само на 500 м от него - на другия бряг на реката, брат му създава Руда от Рудолф. По-късно обаче осъзнава, че Руда не звучи особено добре и я преименува на Puma - хищната голяма котка в момент на скок. Световноизвестният футболист и треньор Лотар Матеус, който е футболист в едноименния отбор на градчето, разказва: \"Преди да разговаряме с някого, трябваше да видим какви обувки носи\". Марката Адидас става световноизвестна с победата на германския отбор на световното футболно първенство в Берн през 1954 г. Неговите футболисти използват обувки на Даслер, на които бутоните могат да се подменят, което тогава е революция. През 1960 година Рудолф за пръв път предлага пари на спортист. Става дума за олимпийския шампион на 100 метра Армин Хари, на който е предложено да смени адидаските с Puma. Спортистът печели златото с Puma, но се появява на награждаването с Адидас, като се опитва да спечели пари и от Адолф. Братята се отказват от него, но така се поставя началото на наддаването за спонсорство на спортисти. Интересен е случаят с \"краля\" на футбола Пеле. Между братята има споразумение да не наддават за него, тъй като това би струвало много пари. През 1970 година обаче Puma нарушава договора, като синът на Рудолф - Армин, заминава за свeтовното първенство в Мексико и му предлага 120 000 щатски долара. Преди първия съдийски сигнал на финалния мач между Бразилия и Италия, когато всички камери са насочни към Пеле, той демонстративно вързва бутонките си Puma. Adidas отвръщат, като привличат на своя страна американския плувец Марк Шпиц. Нa олимпиадата в Мюнхен през 1972 година той печели седем златни медала и прави невероятна раклама на Adidas. Кулминацията на търговската война настъпва преди световното първенство по футбол през 1974 година. Германският футболен съюз избира Adidas, но Puma работят с всеки от играчите. Избухва голям скандал и футболистите обявяват стачка, като исканията им са да получават персонално пари за рекламирането на всяка марка. В края на краищата футболистите постигат своето и това струва на Адидас още стотици хиляди. Двете марки започват да насочват средства в тениса. Puma инвестира в Борис Бекер, но сумата, платена за него е толкова голяма, че компанията едва не фалира. Adidas отвръща, като започва сътрудничество с Щефи Граф. С годините съперничеството на двата бранда прераства от регионално на международно равнище. През 1989 година френският бизнесмен Бернар Тапи купува акциите на Adidas, като привлича за рекламно лице Мадона. Скоро всичко излиза наяве, като става ясно че средствата са взети назаем. През 2003 година Адидас сключи доживотен договор с Дейвид Бекъм на стойност 160 милиона долара. В момента Adidas и Puma са акционерни дружества, които не принадлежат на семейство Даслер. Централните им офиси са в Херцогенаурах, но производството е изнесено на изток заради по-евтината работна ръка. Германското производство е ограничено до някои дизайнерски модела, както и за ключови клиенти. Освен спортни обувки, Adidas произвежда още чанти, часовници, тениски и анцузи, очила, парфюми и др. За Адидас работят около 54 000 души по света. Нетните продажби са в размер на 14.53 милиарда долара за 2017 г., като 19% от тях са реализирани в Северна Америка. В борбата си с Nike германският производител закупува през 2006 година щатската компания Reebok за 2.8 милиарда долара. На световния пазар за спортна екипировка Nike Inc. е номер едно със 17% дял. Adidas AG е на второ място с 12%. При футбола конкретно, където двете компании контролират общо 70% от пазара, позициите им са разменени.", "date": "2019.02.17", "title": "Създателите на Адидас  на почит и в Третия райх"}
{"url": "https://www.standartnews.com/sport/otnekha-6-tochka-na-vezenkov-i-olimpiakos-385274.html", "text": "Гръцката федерация по баскетбол наказа Олимпиакос с отнемане на 6 точки от актива на тима в шампионата заради неявяването им на терена за второто полувреме в полуфинала за Купата на страната срещу Панатинайкос миналата сряда. Тимът на Олимпиакос, в който играе Александър Везенков, вече има 25 точки вместо 31 и се смъкна на шестото място, след като преди това беше водач в класирането. Освен това на клуба е наложена и финансова глоба от 7000 евро. Миналата сряда ръководството на Олимпиакос не позволи на играчите да се върнат в игра за второто полувреме на двубоя срещу Панатинайкос в знак на протест срещу отсъжданията на реферите. Клубът има право да обжалва наказанието. \r\nСпоред устава на двата турнира, които имат един арбитраж, но са с различни правила, Олимпиакос можеше да получи наказание с отнемане от 1 до 6 точки. Гръцкият гранд е получил максималната санкция, която се основава на правилника на Лигата, а не на този в турнира за Купата на страната.", "date": "2019.02.17", "title": "Отнеха 6 точка на Везенков и Олимпиакос"}
{"url": "https://www.standartnews.com/sport/avstriyska-troyka-specheli-medalite-v-slaloma-385311.html", "text": "Австрия направи своя удар в последния ден от световното по ски алпийски дисциплини в Оре (Шв). За първи път в историята на шампионатите призовата тройка бе само от австрийции. Златото закономерно спечели Марсел Хиршер, среброто е за Михаел Мат, а бронза за Марко Шварц. Само 0,17 сек разделиха Алекси Пентюро (Фр) от трети медал от Оре. Световният шампион в гигантския слалом Херник Кристофершен (Нор) остана едва осми. Въпреки студеното време състезанието се проведе отново при гежки условия. Трасето издържа само за първите, а след 10-и номер вече беше битка за оцеляване до финала. Титлата на Хиршер е негова трета в дисциплината от световни, след тези в Шладминг 2013 и Санк Мориц 2017. По тази бройка той изравни на върха легендата Ингемар Стенмарк (Шв). Великият швед обаче има златни медали в слалома от три поредни първенства. Освен титлата в слалома днес Хиршер взе и сребро в гигантския слалом. България бе представена в дисциплината от тримата си най-добри състезатели начело с Алберт Попов. Малшансът споходи Попов и Камен Златков в първия манш, и дебютанта Йоан Тодоров във втория. Така и тримата не завършиха. Със сигурност обаче младоците ще са още по-амбицирани за силни изяви през идната седмица, когато е световната купа в Банско (22-24 февруари) на която ще дойдат всички актуални шампиони при мъжете в алпийската комбинация, супергигантския слалом и гигантския слалом. Следващият шампионат на планетата в ските пък ще е в Кортина д'Ампецо (Ит) през 2021 г. ", "date": "2019.02.17", "title": "Австрийска тройка спечели медалите в слалома"}
{"url": "https://standartnews.com/sport/avstriyska-troyka-specheli-medalite-v-slaloma-385311.html", "text": "Австрия направи своя удар в последния ден от световното по ски алпийски дисциплини в Оре (Шв). За първи път в историята на шампионатите призовата тройка бе само от австрийции. Златото закономерно спечели Марсел Хиршер, среброто е за Михаел Мат, а бронза за Марко Шварц. Само 0,17 сек разделиха Алекси Пентюро (Фр) от трети медал от Оре. Световният шампион в гигантския слалом Херник Кристофершен (Нор) остана едва осми. Въпреки студеното време състезанието се проведе отново при гежки условия. Трасето издържа само за първите, а след 10-и номер вече беше битка за оцеляване до финала. Титлата на Хиршер е негова трета в дисциплината от световни, след тези в Шладминг 2013 и Санк Мориц 2017. По тази бройка той изравни на върха легендата Ингемар Стенмарк (Шв). Великият швед обаче има златни медали в слалома от три поредни първенства. Освен титлата в слалома днес Хиршер взе и сребро в гигантския слалом. България бе представена в дисциплината от тримата си най-добри състезатели начело с Алберт Попов. Малшансът споходи Попов и Камен Златков в първия манш, и дебютанта Йоан Тодоров във втория. Така и тримата не завършиха. Със сигурност обаче младоците ще са още по-амбицирани за силни изяви през идната седмица, когато е световната купа в Банско (22-24 февруари) на която ще дойдат всички актуални шампиони при мъжете в алпийската комбинация, супергигантския слалом и гигантския слалом. Следващият шампионат на планетата в ските пък ще е в Кортина д'Ампецо (Ит) през 2021 г. ", "date": "2019.02.17", "title": "Австрийска тройка спечели медалите в слалома"}
{"url": "https://standartnews.com/regionalni/kukeri-gonyat-zloto-ot-kshchite-385281.html", "text": "Кукерски игри се провеждат днес в бургаския кв. Меден Рудник.  Празникът се организира с подкрепата на местното читалище \"Паисий Хилендарски 1928\" вече близо 50 години - от 1972 година. \r\n  Сред  най-автентичните и най- атрактивни  са кукерите от групата „Козият рог\". Те са облечени с оригинални кози кожи и с огромни хлопатари на кръста. През целия ден кукерите ще обиколят десетки къщи в квартала, заздраве и берекет и да изгонят злото в дън гори тилелейски . \r\n В късния следобяд на кръстовището на улиците „Кооператор“ и „Петрова в близост до бившето Опитно поле  ще се проведе ритуалът по „Заораване“ като начало на пролетната селскостопанска кампания. \r\nФото - Радио Бургас", "date": "2019.02.17", "title": "Кукери гонят злото от къщите"}
{"url": "https://www.standartnews.com/sport/matematikt-s-telefona-koyto-prevze-tenisa-v-sofiya-385266.html", "text": "Руският тенисист Данийл Медведев е четвъртият шампион на турнира по тенис в София. 23-годишният талант триумфира като това бе четвъртата му титла от ATP в кариерата. Всички коментират и любопитната случка с Медведев на турнира в София. В началото на втория сет от финала в залата в София започна да се чува телефонна аларма. Докато всички си мислиха, че зрител е забравил да изключи звука, се оказа, че музиката идва от сака на Медведев. Данийл засрамено отиде и изключи телефона. Оказа се, че това е аларма, която звъни всяка неделя. \"Това е нещо лично\", разкри Данийл. \"По време на мача аз чух нещо и си казах: 'Е, хайде, момчета, изключете си телефоните. Защо той продължава да звъни в продължение на повече от 20 секунди?' Изведнъж осъзнах, че това е моят телефон. Съдията на стола ми каза, че шумът идва от моя сак\", разкри Данийл. Но кой всъщност е талантът? Роден е на 11 февруари 1996 г. в Москва. Започва да играе тенис на 6 години, като идолът му на корта е Марат Сафин. Прякорът му е Мечката - заради фамилията. Той е син на Сергей и Олга. Има сестра Елена. Любопитното при него е, че е учил в Лицея за физика и математика в Москва. Освен точните науки, на Данийл му вървят и езиците. Той говори свободно руски, английски и френски. Медведев прави дебюта си в АТР тура през 2015 г. на Купа \"Кремъл\" в Москва. Тогава той участва в основната схема на двойки, като си партнира с Аслан Карацев. На сингъл за първи път се пуска в Ница през 2016-а, където губи от Гуидо Пея в три сета. Само година по-късно той достига първия си АТР финал. Прави го на Chennai Open в Индия, където пада от Роберто Баутиста Агут. Това го изстрелва с 34 места в ранглистата и той се настанява на 65-а позиция. През 2017 г. записва и първата си победа в основна схема на Голям шлем. В първия кръг на \"Уимбълдън\" Медведев побеждава петия поставен Стан Вавринка в четири сета. Миналата година Данийл бележи сериозен прогрес, като грабва три АТР трофея. През януари триумфира в Сидни (Авл), след това в Уинстън-Сейлъм (САЩ), а през октомври печели надпреварата от АТР 500 в Токио, побеждавайки Кей Нишикори пред собствената му публика. Този сезон също започна много успешно за руснакът. Той стигна до финала на турнира в Бризбън, където Нишикори взе реванш за Токио. Данийл може да се похвали и с приятели в България. Той има два финала на двойки във \"Фючърс\" турнири в тандем с Александър Лазов. Извън корта руснакът обича видоеигрите, както и да гледа футбол. Любимият му отбор е Байерн, като се възхищава на Дейвид Алаба и Роберт Левандовски. Иначе в момента Медведев преминава през много добър период в живота си. Септември миналата година той сключи брак с половинката си Дария. \"Много се притеснявах, че семейния живот ще ми попречи на кариерата. Но се оказа точно обратното\", разкрива Данийл след сватбата. Преди това обаче Медведев живее с родителите си в Антибс, Франция, близо до Ница. \"Когато бях малък - в Москва имаше много задръствания, всеки ден, просто беше нетърпимо. Нямах възможност да ходя сериозно на тренировки заради всичкия този трафик. Тогава сестра ми бе заминала три години по-рано да живее във Франция предложи да дойда при нея в Ница. И така - накрая цялото семейство решихме да отидем там. Това стана докато бях на 18 година\", разказва още руснакът. Медведев попада и в лоша светлина по време на турнир в Маями. Тогава Данийл се изправя срещу друг млад талант - Стефанос Циципас, който също игра в София. Двамата едва не стигнаха до бой след края на срещата помежду си от \"Мастърс\". Руснакът победи гърка с 2:6, 6:4, 6:2, но това остана в сянката на случилото се помежду им. По време на двубоя Циципас взе прекъсване, за да отиде до тоалента, и се върна с доста голямо закъснение. На всичко отгоре спечели точка, след като топката се удари в мрежата и падна в полето на противника, но не се извини. По етикет винаги в такъв случай тенисистът се извинява на съперника. Мълчанието на Циципас вбеси Медведев. \"Кажи съжалявам, човече\", извика към съперника си руснакът. Победителят обаче не успя да сдържи нервите си и след двубоя. Двамата се поздравих хладно и всеки седна в своята част, за да си събере екипировката. \"Човече, по-добре да си затвориш плювалника, ок? Отиваш до тоалетната за 5 минути, после удряш мрежата и не се извиняваш? Мислиш ли, че си добро дете?\", избухна Медведев и тръгна заплашително към своя съперник. Съдията слезе, за да успокои страстите, а руснакът обвини Циципас, че го е нарекъл \"скапан руснак\" и така е започнало всичко.", "date": "2019.02.17", "title": "Математикът с телефона, който превзе тениса в София"}
{"url": "https://www.standartnews.com/sport/nevi-stigna-final-na-vsichki-uredi-v-moskva-385272.html", "text": "Българката Невяна Владинова зае седмо място в многобоя и се класира за финалите на всичките четири уреда на турнира Гран При по художествена гимнастика в руската столица Москва. Владинова събра сбор от 75.950 точки. Тя изигра много вдъхновено и смело четирите си съчетания и въпреки допуснатите грешки остави изключително добро впечатление с формата и представянето си. Българската грация получи оценки от 19.150 точки на обръч, 19.900 на топка, 18.950 на бухалки и 17.950 на лента. Шампионка в многобоя за Гран При в Москва стана рускинята Дина Аверина с 84.200 точки. Сребърният медал спечели сестра й Арина Аверина със 79.950 точки, а трета е още една рускиня Александра Солдатова със 79.900 точки. Финалите на отделните уреди са днес. Също днес ще се проведе международния турнир за жени за Купа \"Алина Кабаева\", в който ще участва националката Татяна Воложанина. Надпреварата ше включва само многобой.", "date": "2019.02.17", "title": "Неви стигна финал на всички уреди в Москва"}
{"url": "https://standartnews.com/svyat/srtseto-na-shaulich-ne-izdrzhalo-reanimatsiyata-385302.html", "text": "Шабан Шаулич е починал от сърдечен удар, получен при опитите на лекарите да го реанимират след травмите от катастрофата. Това разкриха от болницата в Германия, където сръбският легендарен певец е бил откаран с линейка след зверската катастрофа на магистралата край Дортмунд, пишат сръбските медии. Лекарите са се опитвали да реанимират Шаулич, но в един момент сърцето му просто не е издържало и той е получил инфаркт.  Междувременно медиите в Сърбия разпространиха изявление от семейството на легендарния певец. \"С голяма болка и огромна тъга ви информираме, че днес спря сърцето на Шабан Шаулич и замлъкна най-красивият глас. Напусна ни нашият съпруг, баща, дядо, кръстник и приятел Шабан Шаулич.. Любовта, която той безкористно даваше навсякъде около себе си, ще ни кара да си спомняме за него винаги като за един велик творец, неповторим певец, но преди всичко чудесен човек!\"  \"Напуснаха ни най-добрите. Сред тях, Шабан. Учих се от него, сътрудничихме си, пеехме и скърбяхме заедно, обичахме го и го уважавахме, научихме от него много за живота... Вечна слава, скъпи приятелю\", написа пък другата фолк легенда на Сърбия Лепа Брена, която публикува и обща снимка с Шабан.  ", "date": "2019.02.17", "title": "Сърцето на Шаулич не издържало реанимацията"}
{"url": "https://standartnews.com/kultura/film-na-izraelski-rezhisor-pobedi-na-berlinale-385260.html", "text": "\"Синоними\" на израелския режисьор Надав Лапид бе отличен със \"Златна мечка\" за най-добър филм от кинофестивала Берлинале, информира ДПА. Филмът разказва за млад бивш израелски войник, който бяга в Париж с противоречиви чувства към родината си. Палид стана първият израелски режисьор, получил голямата награда на фестивала в Берлин. Германката Ангела Шаланек получи награда \"Сребърна мечка\" за най-добра режисура на филма \"Бях у дома, но\" (\"Ich war zuhause, aber\") за влиянието, което оказва върху жена едноседмичното изчезване на 13-годишния й син. Шаланек е сред рекордните седем жени режисьори, включени в надпреварата тази година от общо 16 филма. Китайските актьори Ван Цзинчун и Юн Мей спечелиха награди \"Сребърна мечка\" за ролите си на във филма \"Довиждане, сине\" (\"So long, My Son\") на Ван Сяошуай, информира ДПА. Филмът, епично пътуване през неотдавнашното минало на Китай, продължава над три часа и по думите на Ван Цзинчун \"хвърля светлина върху народа на Китай днес\". Той прави обзор на 30 години от китайската история, включително идеологическите промени при Културната революция на Мао Цзедун, политиката на едно дете и социалните последици от пазарните реформи и появата на нова средна класа. С Голямата награда на журито бе отличен \"По Божията милост\" на Франсоа Озон - драма за жертвите на злоупотребите с деца в Католическата църква и битката им за справедливост. Създателите на италианския филм \"Пирани\", който получи приза за най-добър сценарий, посветиха наградата си на своята страна, заявявайки, че тя отново трябва да се концентрира върху културата и образованието. \"Да се говори истината в нашата страна стана много трудно\", каза авторът Роберто Савиано, който е рискувал живота си, за да пише за организираната престъпност. Той заяви, че наградата трябва да бъде посветена и на тези, които помагат за спасяването на хората, опитващи се да достигнат Европа. Савиано бе отличен заедно с Маурицио Браучи и режисьора Клаудио Джованези за филма за брутална нарко група въоръжени тийнейджъри, които тероризират улиците на Неапол.", "date": "2019.02.17", "title": "Филм на израелски режисьор победи на Берлинале"}
{"url": "https://standartnews.com/kultura/dyakont-ozhivyava-v-godenitsite-na-levski-385273.html", "text": "Дяконът оживява от плът и кръв в „Годениците на Левски“ на Светослава Рудолф. Книгата изследва фактите около любовната история на Апостола в село Аджар и загадките около личния му живот. За делата и за смъртта му са написани десетки трудове, образът на Дякона е издигнат до този на светец, отдаден неустрашимо на революцията, за когото всички други трепети на сърцето са непознати. Но дали това е било така? Нима той не е бил човек, който изпитва колебания, чувства и съмнения - без това да намалява значимостта на мисията му. Захарий Стоянов, първият биограф на Левски, почти не говори за това, че неговият герой е обичал истински няколко пъти и се е сгодявал неведнъж, макар и често по чисто конспиративни причини. Базирано не само върху спомени на очевидци и роднини, а и на трудно издирени ранни документи и свидетелства в Централния държавен архив, в Националната библиотека „Свети свети Кирил и Методий”, в Регионалните исторически музеи в Карлово и Ловеч, изследването надгражда идеализирания образ на бореца за свобода, за да открие истинския лик на Васил Левски. Четем за годежа на Апостола в село Аджар, днес Свежен, за любовта му към Гена Бонина и намерението му да устрои собствен дом.  ", "date": "2019.02.17", "title": "Дяконът оживява в „Годениците на Левски”"}
{"url": "https://standartnews.com/kultura/pol-makartni-i-ringo-star-vlizat-v-komediya-385276.html", "text": "Пол Макартни и Ринго Стар може би ще играят себе си във фентъзи комедията „Yesterday“. В нея Ед  Шийрън пък ще направи своя кинодебют, като пред камерите ще си партнира с певицата Лили Алън и звездата от „Ийстендърс“ Химеш Пател. Лентата е режисирана от Дани Бойл по сценарий на Ричард Къртис. Двамата най-обичани английски кинотворци за първи път работят по общ проект. Първият трейлър бе разпространен онлайн и в него са показани героите на Шийрън, Алън и Пател. Историята разказва за версия на нашия свят, в която „Бийтълс“ никога не са съществували. Оказва се, че главният персонаж Джак /Пател/ е единственият човек, който знае за легендарната група. Той използва това и започва да изпълнява техните песни като свои, знаейки, че никой няма да се усъмни. Джак бързо набира популярност и е грабнат от звукозаписна компания, за да направи албум. Към края на трейлъра Джак е на гости на „Късното шоу на  Джеймс Кордън“. Водещият разпитва музиканта за творческите му планове и протагонистът заявява, че ще напише най-великия албум на всички времена. Изведнъж Кордън казва: „При нас са двама души, които твърдят, че всичките ви песни всъщност са техни. Да видим как ще се развият нещата“. Така той загатва появата на Пол Макартни и Ринго Стар. Филмът се очаква по кината в Англия на 28 юни, а в САЩ на 13 септември.  ", "date": "2019.02.17", "title": "Пол Макартни и Ринго Стар влизат в комедия?"}
{"url": "https://standartnews.com/sport/blgarite-gromyat-na-turnira-strandzha-385270.html", "text": "Българските боксьори постигнаха четири победи в четири мача във вечерната сесия на 70-ото издание на турнира \"Странджа\", който се провежда в столичната зала \"София\". Кирил Русинов, Рами Киуан, Кристиян Николов и Петър Белберов спечелиха мачовете си, с което вдигнаха на крака публиката в залата. Първи на ринга се качи Кирил Русинов, който постигна престижна победа в категория до 60 кг. Боксьорът от ЦСКА надви с 3:2 съдийски гласа европейския шампион от 2017 година Юрий Шестак. Сред зрителите в залата бяха и министърът на младежта и спорта Красен Кралев и президентът на Българската федерация по бокс Красимир Инински, които лично поздравиха и се снимаха с щастливия победител. Русинов се справи с канализирането на емоциите и успя с агресията си да убеди съдиите, че е по-заслужилият победата, като не се даваше на съперника си и в многото клинчове, които се получаваха в срещата. Съдиите отсъдиха 29-27, 29-27, 29-27, 28-28 и 28-28 в полза на Русинов, а съперникът му бе наказан с 1 точка от рефера на ринга за нечиста игра. Следващото препятствие за Кирил ще бъдат четвъртфиналите днес в следобедната сесия, започваща в 15:30 часа. Негов съперник ще бъде мароканецът Мохамед Хамут, който спечели след отказване на противника си Марио Фернандес във втория рунд в двубоя на същия ринг, точно преди битката на българина. Рами Киуан записа втора поредна победа на турнира в категория до 75 килограма и заслужи място на четвъртфиналите в неделя. Боксьорът от Костинброд се наложи категорично с единодушно съдийско решение срещу представителя на Норвегия Миндаугас Гедминас - 30-27, 29-28, 29-28, 29-28 и 29-28, като съдията от Китай бе присъдил и трите рунда в полза на Киуан, а колегите му бяха отчели в него предимство за норвежеца, но в другите две части превъзходството бе безспорно. Следващият му опонент на фаза четвъртфинали е възможно най-солидният - световният и европейски шампион Александър Хижняк, който с единодушно съдийско решение 5-0 гласа елиминира Хеберт Соуса от Бразилия. Още в първата си година при мъжете Кристиян Николов (кат. до 75 килограма) постигна изключително впечатляваща победа над сребърния медалист от европейското първенство за мъже до 22 години през 2018 година, след като се наложи с единодушно съдийско решение над англичанина Карл Мани Фейл - 30-26, 30-26, 30-26, 30-26 и 30-26 и грабна втори успех на турнира \"Странджа\". Кристиян напълно го обезличи пред погледа още на министъра на младежта и спорта Кралев и на президента на федерацията по бокс Красимир Инински. Следващото изпитание на Николов на четвъртфиналите днес в следобедната сесия ще бъде бронзовият медалист от Световното първенство през 2017 година в Хамбург Трой Айли от САЩ. Носителят на купа \"Странджа\" за 2018 година Петър Белберов зарадва многобройните си фенове и приятели по трибуните на столичната зала \"София\" с успешно начало на кампанията. Българският представител в свръхтежка категория (91+ кг) спечели с 4:1 съдийски гласа срещу украинеца Виктор Вихрист. Следващият му опонент на четвъртфиналите ще бъде представителят на Казахстан Камшибек Кункабаев, който отказа турчина Муджахит Иляс и във втория рунд рефера на ринга прекрати срещата им. Българо-казахстанската битка ще се случи днес във вечерната сесия, започваща в 18:30 часа. Юбилейното 70-о издание на най-стария международен турнир \"Странджа\" се провежда между 14 и 19 февруари в столичната зала \"София\". Над 190-има боксьори и 100 боксьорки от 39 държави на пет континента се включиха в престижната надпревара, като България е представена от 19-има мъже и 12 жени.", "date": "2019.02.17", "title": "Българите громят на турнира \"Странджа\""}
{"url": "https://standartnews.com/sport/sportt-po-tv-za-17-fevruari-385265.html", "text": "18,30 Спорт ТОТО 23,00 Тенис: АТР 250, Ню Йорк, финал (пряко) 15,00 Футбол, България, Първа лига: Септември - Берое; 17,30 Левски - Локо Пд (пряко) 22,00 Футбол, Франция, Лига 1: Сент Етиен - ПСЖ (пряко) 16,00 и 18,30 Футбол: Купа на Англия (пряко) 03,00 Баскетбол: Мач на звездите от НБА (пряко) 12,30 Футбол, България, Първа лига: Етър - Дунав (пряко) 15,00 Футбол, Англия, Чемпиъншип: Блекбърн - Мидълзбро (пряко) 18,00 Футбол, Франция, Лига 1: Реймс - Рен (пряко) 20,00 Баскетбол, Испания: Финал за Купата на краля (пряко) 13,15 Футбол, Холандия, Ередивизи,: Аякс - НАК Бреда (пряко) 16,30 Тенис: ATP 500 Ротердам, Финал (пряко) 19,00 Тенис: ATP 250 Буенос Айрес, Финал (пряко) 04:00 Хокей на лед, НХЛ: Анахайм Дъкс - Вашингтон Кепитълс (пряко) 15,30 Футбол, Холандия, Ередивизи: Грьонинген - Фейенорд (пряко) 19,30 Хокей на лед, НХЛ: Питсбърг Пенгуинс - Ню Йорк Рейнджърс (пряко) 13,30 Футбол, Италия, Серия А: СПАЛ - Фиорентина; 16,00 Дженоа - Лацио; 19,00 Интер - Сампдория; 21,30 Наполи - Торино (пряко) 13,00 Футбол, Испания, Ла Лига: Реал М - Жирона; 17,15 Валенсия - Еспаньол; 19,30 Виляреал - Севиля; 21,45 Бетис - Алавес (пряко) 21,15 \"Спорт в обектива\" 21,30 Волейбол, Италия, Серия \"А\": Чивитанова - Модена (пряко) 09,00 Конен спорт: Хонг Конг Мастърс, втори ден (пряко) 11,30 и 15,00 Ски, СП: Оре, слалом, мъже, първи и втори манш (пряко) 13,15 Ски бягане: Световна купа в Коне, 15 км, мъже (пряко) 16,45 Ски скокове: Световна купа във Вилинген, индивидуално състезание (пряко) 19,00 и 22,45 Биатлон: Световна купа в Солджър Холоу, единична смесена щафета и смесена щафета (пряко) 10,30 Ски бягане: Световна купа в Коне, 10 км, жени (пряко) 14,45 и 21,00 Снукър: Открито първенство на Уелс, финал (пряко) 16,30 Футбол, Германия, Първа Бундеслига: Айнтрахт - Борусия М; 19,00 Байер - Фортуна (пряко)", "date": "2019.02.17", "title": "Спортът по тв за 17 февруари"}
{"url": "https://standartnews.com/sport/otnekha-6-tochka-na-vezenkov-i-olimpiakos-385274.html", "text": "Гръцката федерация по баскетбол наказа Олимпиакос с отнемане на 6 точки от актива на тима в шампионата заради неявяването им на терена за второто полувреме в полуфинала за Купата на страната срещу Панатинайкос миналата сряда. Тимът на Олимпиакос, в който играе Александър Везенков, вече има 25 точки вместо 31 и се смъкна на шестото място, след като преди това беше водач в класирането. Освен това на клуба е наложена и финансова глоба от 7000 евро. Миналата сряда ръководството на Олимпиакос не позволи на играчите да се върнат в игра за второто полувреме на двубоя срещу Панатинайкос в знак на протест срещу отсъжданията на реферите. Клубът има право да обжалва наказанието. \r\nСпоред устава на двата турнира, които имат един арбитраж, но са с различни правила, Олимпиакос можеше да получи наказание с отнемане от 1 до 6 точки. Гръцкият гранд е получил максималната санкция, която се основава на правилника на Лигата, а не на този в турнира за Купата на страната.", "date": "2019.02.17", "title": "Отнеха 6 точка на Везенков и Олимпиакос"}
{"url": "https://standartnews.com/sport/matematikt-s-telefona-koyto-prevze-tenisa-v-sofiya-385266.html", "text": "Руският тенисист Данийл Медведев е четвъртият шампион на турнира по тенис в София. 23-годишният талант триумфира като това бе четвъртата му титла от ATP в кариерата. Всички коментират и любопитната случка с Медведев на турнира в София. В началото на втория сет от финала в залата в София започна да се чува телефонна аларма. Докато всички си мислиха, че зрител е забравил да изключи звука, се оказа, че музиката идва от сака на Медведев. Данийл засрамено отиде и изключи телефона. Оказа се, че това е аларма, която звъни всяка неделя. \"Това е нещо лично\", разкри Данийл. \"По време на мача аз чух нещо и си казах: 'Е, хайде, момчета, изключете си телефоните. Защо той продължава да звъни в продължение на повече от 20 секунди?' Изведнъж осъзнах, че това е моят телефон. Съдията на стола ми каза, че шумът идва от моя сак\", разкри Данийл. Но кой всъщност е талантът? Роден е на 11 февруари 1996 г. в Москва. Започва да играе тенис на 6 години, като идолът му на корта е Марат Сафин. Прякорът му е Мечката - заради фамилията. Той е син на Сергей и Олга. Има сестра Елена. Любопитното при него е, че е учил в Лицея за физика и математика в Москва. Освен точните науки, на Данийл му вървят и езиците. Той говори свободно руски, английски и френски. Медведев прави дебюта си в АТР тура през 2015 г. на Купа \"Кремъл\" в Москва. Тогава той участва в основната схема на двойки, като си партнира с Аслан Карацев. На сингъл за първи път се пуска в Ница през 2016-а, където губи от Гуидо Пея в три сета. Само година по-късно той достига първия си АТР финал. Прави го на Chennai Open в Индия, където пада от Роберто Баутиста Агут. Това го изстрелва с 34 места в ранглистата и той се настанява на 65-а позиция. През 2017 г. записва и първата си победа в основна схема на Голям шлем. В първия кръг на \"Уимбълдън\" Медведев побеждава петия поставен Стан Вавринка в четири сета. Миналата година Данийл бележи сериозен прогрес, като грабва три АТР трофея. През януари триумфира в Сидни (Авл), след това в Уинстън-Сейлъм (САЩ), а през октомври печели надпреварата от АТР 500 в Токио, побеждавайки Кей Нишикори пред собствената му публика. Този сезон също започна много успешно за руснакът. Той стигна до финала на турнира в Бризбън, където Нишикори взе реванш за Токио. Данийл може да се похвали и с приятели в България. Той има два финала на двойки във \"Фючърс\" турнири в тандем с Александър Лазов. Извън корта руснакът обича видоеигрите, както и да гледа футбол. Любимият му отбор е Байерн, като се възхищава на Дейвид Алаба и Роберт Левандовски. Иначе в момента Медведев преминава през много добър период в живота си. Септември миналата година той сключи брак с половинката си Дария. \"Много се притеснявах, че семейния живот ще ми попречи на кариерата. Но се оказа точно обратното\", разкрива Данийл след сватбата. Преди това обаче Медведев живее с родителите си в Антибс, Франция, близо до Ница. \"Когато бях малък - в Москва имаше много задръствания, всеки ден, просто беше нетърпимо. Нямах възможност да ходя сериозно на тренировки заради всичкия този трафик. Тогава сестра ми бе заминала три години по-рано да живее във Франция предложи да дойда при нея в Ница. И така - накрая цялото семейство решихме да отидем там. Това стана докато бях на 18 година\", разказва още руснакът. Медведев попада и в лоша светлина по време на турнир в Маями. Тогава Данийл се изправя срещу друг млад талант - Стефанос Циципас, който също игра в София. Двамата едва не стигнаха до бой след края на срещата помежду си от \"Мастърс\". Руснакът победи гърка с 2:6, 6:4, 6:2, но това остана в сянката на случилото се помежду им. По време на двубоя Циципас взе прекъсване, за да отиде до тоалента, и се върна с доста голямо закъснение. На всичко отгоре спечели точка, след като топката се удари в мрежата и падна в полето на противника, но не се извини. По етикет винаги в такъв случай тенисистът се извинява на съперника. Мълчанието на Циципас вбеси Медведев. \"Кажи съжалявам, човече\", извика към съперника си руснакът. Победителят обаче не успя да сдържи нервите си и след двубоя. Двамата се поздравих хладно и всеки седна в своята част, за да си събере екипировката. \"Човече, по-добре да си затвориш плювалника, ок? Отиваш до тоалетната за 5 минути, после удряш мрежата и не се извиняваш? Мислиш ли, че си добро дете?\", избухна Медведев и тръгна заплашително към своя съперник. Съдията слезе, за да успокои страстите, а руснакът обвини Циципас, че го е нарекъл \"скапан руснак\" и така е започнало всичко.", "date": "2019.02.17", "title": "Математикът с телефона, който превзе тениса в София"}
{"url": "https://www.standartnews.com/sport/blgarite-gromyat-na-turnira-strandzha-385270.html", "text": "Българските боксьори постигнаха четири победи в четири мача във вечерната сесия на 70-ото издание на турнира \"Странджа\", който се провежда в столичната зала \"София\". Кирил Русинов, Рами Киуан, Кристиян Николов и Петър Белберов спечелиха мачовете си, с което вдигнаха на крака публиката в залата. Първи на ринга се качи Кирил Русинов, който постигна престижна победа в категория до 60 кг. Боксьорът от ЦСКА надви с 3:2 съдийски гласа европейския шампион от 2017 година Юрий Шестак. Сред зрителите в залата бяха и министърът на младежта и спорта Красен Кралев и президентът на Българската федерация по бокс Красимир Инински, които лично поздравиха и се снимаха с щастливия победител. Русинов се справи с канализирането на емоциите и успя с агресията си да убеди съдиите, че е по-заслужилият победата, като не се даваше на съперника си и в многото клинчове, които се получаваха в срещата. Съдиите отсъдиха 29-27, 29-27, 29-27, 28-28 и 28-28 в полза на Русинов, а съперникът му бе наказан с 1 точка от рефера на ринга за нечиста игра. Следващото препятствие за Кирил ще бъдат четвъртфиналите днес в следобедната сесия, започваща в 15:30 часа. Негов съперник ще бъде мароканецът Мохамед Хамут, който спечели след отказване на противника си Марио Фернандес във втория рунд в двубоя на същия ринг, точно преди битката на българина. Рами Киуан записа втора поредна победа на турнира в категория до 75 килограма и заслужи място на четвъртфиналите в неделя. Боксьорът от Костинброд се наложи категорично с единодушно съдийско решение срещу представителя на Норвегия Миндаугас Гедминас - 30-27, 29-28, 29-28, 29-28 и 29-28, като съдията от Китай бе присъдил и трите рунда в полза на Киуан, а колегите му бяха отчели в него предимство за норвежеца, но в другите две части превъзходството бе безспорно. Следващият му опонент на фаза четвъртфинали е възможно най-солидният - световният и европейски шампион Александър Хижняк, който с единодушно съдийско решение 5-0 гласа елиминира Хеберт Соуса от Бразилия. Още в първата си година при мъжете Кристиян Николов (кат. до 75 килограма) постигна изключително впечатляваща победа над сребърния медалист от европейското първенство за мъже до 22 години през 2018 година, след като се наложи с единодушно съдийско решение над англичанина Карл Мани Фейл - 30-26, 30-26, 30-26, 30-26 и 30-26 и грабна втори успех на турнира \"Странджа\". Кристиян напълно го обезличи пред погледа още на министъра на младежта и спорта Кралев и на президента на федерацията по бокс Красимир Инински. Следващото изпитание на Николов на четвъртфиналите днес в следобедната сесия ще бъде бронзовият медалист от Световното първенство през 2017 година в Хамбург Трой Айли от САЩ. Носителят на купа \"Странджа\" за 2018 година Петър Белберов зарадва многобройните си фенове и приятели по трибуните на столичната зала \"София\" с успешно начало на кампанията. Българският представител в свръхтежка категория (91+ кг) спечели с 4:1 съдийски гласа срещу украинеца Виктор Вихрист. Следващият му опонент на четвъртфиналите ще бъде представителят на Казахстан Камшибек Кункабаев, който отказа турчина Муджахит Иляс и във втория рунд рефера на ринга прекрати срещата им. Българо-казахстанската битка ще се случи днес във вечерната сесия, започваща в 18:30 часа. Юбилейното 70-о издание на най-стария международен турнир \"Странджа\" се провежда между 14 и 19 февруари в столичната зала \"София\". Над 190-има боксьори и 100 боксьорки от 39 държави на пет континента се включиха в престижната надпревара, като България е представена от 19-има мъже и 12 жени.", "date": "2019.02.17", "title": "Българите громят на турнира \"Странджа\""}
{"url": "https://standartnews.com/biznes/stranata-ni-shche-otkrie-vizovi-tsentrove-v-indiya-385259.html", "text": "15 български визови центъра ще бъдат открити в Индия през март в услуга на индийските туристи, които искат да посетят нашата страна. Това съобщи вицепремиерът и министър на външните работи Екатерина Захариева след срещата си с индийския си колега Сушма Сварадж, която е на работно посещение у нас. Интересът към България като туристическа дестинация е особено засилен след снимките на филми от Боливуд в София - увеличението е с 25 на сто, отбеляза Захариева. Тя изрази радостта си от посещението у нас на политик като Сварадж, която е пример за много млади жени в Индия. По време на разговора между двете делегации Захариева и Сварадж са се договорили за конкретно сътрудничество в много области като икономика, наука, образование, селско стопанство, стана ясно от изявленията им пред журналистите. Министър Захариева припомни, че през 2018 г. търговията между двете страни се е увеличила с 22 на сто в сравнение с 2017 г. Екатерина Захариева и Сушма Сварадж са единодушни, че икономическото сътрудничество между двете страни и сега е добро, но може да се направи още много - с откриване на директна въздушна линия в бъдеще например. Много добро е партньорството между Индия и България и в IT сектора и фармацевтичната промишленост - наши фирми в тези области работят в Индия, отбеляза българският външен министър. Захариева каза, че скоро ще се състои съвместен икономически форум с участието на бизнесделегации от двете страни. Предстои и нейно посещение в Индия. Последната визита на министър на външните работи на Индия у нас бе преди 13 години, а последната двустранна среща на ниво външни министри между двете държави е отпреди 10 години, припомнят от МВнР.", "date": "2019.02.17", "title": "Страната ни ще открие визови центрове в Индия"}
{"url": "https://standartnews.com/kultura/za-posledno-22-000-pyakha-s-shaulich-v-arena-armeets-385305.html", "text": "Шабан Шаулич се сбогува с българите малко преди края си.  На 21 декември 2018 г. певецът отпразнува 50-годишнината на сценичния си живот с концерт в родната зала \"Арена Армеец\". Там прозвучаха едни от  най-обичаните му хитове през годините, а 22 000-та публика пя с него. \"Ще дам на моите почитатели  незабравима емоция. Винаги на своите концерти давам максимума от себе си. С българската публика се обичаме взаимно. Имам доста приятели в България\", каза Шаулич преди концерта. Тъжната новина за смъртта на певеца Шабан Шаулич при катастрофа в Германия, направи безутешни много български фенове на певеца. Шабан Шаулич обичаше да се шегува, че е \"най-добрият футболист сред певците\", защото е играл в \"Железничар\" срещу \"Левски\". Сега внукът му Лука е футболист в \"Цървена звезда\", а дъщеря му Илда е певица, пише dir.bg. Шаулич бе голям приятел на България и неслучайно направи своя концерт за 50-годишния си творчески юбилей като изпълнител на сцената у нас. \"Песента е моята първа и последна любов\", казваше той. Хората на Балканите обичат песните му, защото в тях сякаш е \"изпята\" душата на всеки един от нас. За себе си той шеговито казва: \"Аз съм циганин, роден от туркиня и закърмен със сръбски темперамент!\" Творчеството на Шаулич като изпълнител и автор на текстовете на голяма част от песните му, е изпълнено по един трогателен начин с най-емоционалните теми в човешкия живот - Любовта, Тъгата, Загубата, Самотата, Смъртта... \"Цигарата си не гасиш, \r\nЛицето ти е бледо... \r\nИ ни най-малко не те интересува,  \r\nДали някой те гледа! \r\nЗаповядай при мен,  \r\nИмам бутилка вино... \r\nНека си поговорим, \r\nДа не би тишината да ни убие!...  \r\nОт време на време въздишаш, \r\nОчите ти са пълни с болка! \r\nНе се сърди, че я чувам, \r\nБлизо съм до твоята маса... \r\nРазбирам те напълно,  \r\nЗная, любовна драма преживяваш.  \r\nЗащо от щастливо момиче \r\nСега седиш тук сама?...\"/Текст на песента \"Ljubavna drama\"/  ", "date": "2019.02.17", "title": "За последно: 22 000 пяха с Шаулич в \"Арена Армеец\""}
{"url": "https://standartnews.com/sport/nevi-stigna-final-na-vsichki-uredi-v-moskva-385272.html", "text": "Българката Невяна Владинова зае седмо място в многобоя и се класира за финалите на всичките четири уреда на турнира Гран При по художествена гимнастика в руската столица Москва. Владинова събра сбор от 75.950 точки. Тя изигра много вдъхновено и смело четирите си съчетания и въпреки допуснатите грешки остави изключително добро впечатление с формата и представянето си. Българската грация получи оценки от 19.150 точки на обръч, 19.900 на топка, 18.950 на бухалки и 17.950 на лента. Шампионка в многобоя за Гран При в Москва стана рускинята Дина Аверина с 84.200 точки. Сребърният медал спечели сестра й Арина Аверина със 79.950 точки, а трета е още една рускиня Александра Солдатова със 79.900 точки. Финалите на отделните уреди са днес. Също днес ще се проведе международния турнир за жени за Купа \"Алина Кабаева\", в който ще участва националката Татяна Воложанина. Надпреварата ше включва само многобой.", "date": "2019.02.17", "title": "Неви стигна финал на всички уреди в Москва"}
{"url": "https://standartnews.com/kultura/rodena-zvezda-385282.html", "text": "„Казваха, че съм странна. Че видът и звученето ми няма да проработят в тази индустрия. Но музиката ми казваше да не ги слушам. Музиката завладя ушите, ръцете, гласът и душата ми и ме доведе до всички вас, моите малки чудовища по целия свят“, сподели Лейди Гага на тазгодишните награди „Грами“,  където спечели  три „грамофончета“. Произнесена в компанията на Алиша Кийс, Джей Ло и Мишел Обама, речта й беше като „биографично“ намигване към героинята й Али в „Роди се звезда“. Протягайки свенливо китара към Оскарите, режисьорският дебют на Брадли Купър бележи исторически момент в кариерата на Гага.  В пропитата с алкохол и наркотици любовна история между рок величието Джак и гласовитото му протеже му Али поп звездата получи първата си главна роля в киното, но на практика показа на света същността си зад кадър  – момичето от предградията на Ню Йорк, чиито нос го  спъва пред вратата на продуцента преди да запее. Невзрачната брюнетка с чудовищен глас общува по-добре с пианото, отколкото с хората. Саундтракът на „Роди се звезда“ (Animato music/Universal music group) смаза класациите в глобален мащаб, а неговата ракета-носител, „Shallow“, донесе на Гага  и Купър две „грамофончета“ - за най-добър дует и песен към визуална медия.  Бившата танцьорка на бурлеска отдавна се ползва с абонамент за най-големите отличия в шоубизнеса, но този проект й донесе първото „Грами“ за истинския артист зад маската – Стефания Германота. Открий разликите     Започвайки работа по „Роди се звезда“, Гага открива в Али себе си от гимназиалния период. Тогава развихря таланта си в училищната театрална трупа, получава всяка главна роля, но успехът й носи само завист и солидна доза психически тормоз. „Тормозеха ме постоянно - бях депресирана и доста неуверена, докато не се фокусирах върху музиката. В момента, в който започнах да пиша песни, и реших, че искам да бъда звезда, приликите с Али свършват“, споделя в интервю Гага. За разлика от крехката сервитьорка, която пее веднъж седмично в пробит бар с кралици на драг шоуто, Стефани е истинско емоционално камикадзе. Тя вярва безусловно в себе си, напуска колежа след година, а баща й се съгласява да я издържа при условие, че подпише с голям лейбъл. „Влачех кийборда си от врата на врата из клубовете на Ню Йорк и крещях „Ей, чуйте ме, аз съм Лейди Гага!“. Бях толкова сигурна в успеха си... Докато Али е свита, несигурна, а големите играчи в индустрията я отхвърлят заради липсата на захаросан външен вид. На прага на 30-те тя среща Джак и любовта им вдъхновява таланта й на композитор. Кара я да излезе от черупката си и да изживее мечтата си.“, разказва Гага пред медиите.  Опасна връзка  Брадли Купър иска среща с Гага часове, след като я е чул да пее на събитие в подкрепа на болни от рак в Ню Йорк. Посещава я в дома й на следващия ден. Получава чиния с топла паста по стар италиански тертип за „добре дошъл“. Двамата се поглеждат в очите и магията се случва. „Има доста фалшиви герои в Холивуд. Трябва да ви кажа, че Брадли не е един от тях. Почувствах моментална връзка с него. Беше ми толкова комфортно, че запяхме почти моментално заедно, а до тогава аз не подозирах, че той има подобен талант. Седнах зад пианото и когато го чух, настръхнах. Много артисти са технически съвършени певци, но малко могат да разкажат история с гласа си. Брадли е точо такъв, пее с оголен нерв. Той повярва в мен, и аз повярвах в него“, вълнува се Гага.  Руши гимнастически салон в „Семейство Сопрано“ Първата си роля в телевизионното кино Гага получава в мафиотската сага на HBO „Семейство Сопрано“. Тя е само на 15 и е избрана да бъде в компанията на малкия Антъни Сопрано. Сценарната линия следва бунтарския период на тийнейджъра, а Гага е в  дружинката, която му помага в погрома над басейна и гимнастическия салон в училището. В следващата си поява пред режисьор италианката от източните предградия на Ню Йорк  вече е поп звезда – Тарантино използва кръвожадната й театралност в „Мачете убива“.  Следвайки максимата „Бих убила, за получа каквото искам“, Гага се самопредлага за главна роля в „Зловеща семейна история: Хотел“ на Райън Мърфи. Артистичната й лудост и любопитство към тъмната страна на човешката природа я правят съвършения избор за Графинята в пети сезон на култовия хорър по FOX. Досущ като нея героинята й е бисексуална, безсрамно богата и обсебена от модата. Магнетичната трансформация във вамп чудовище носи на Гага през 2016-а първият й „Златен глобус“ за главна роля в тв драма. Юда в бизнеса 2013-а не е добра за Гага. През тази година тя прекратява турнето Born This Way Ball, за да се подложи на операция на тазобедрената става –травма, която я поставя в инвалидна количка за няколко месеца и превръща обезболяващата инжекция в най-добрия реквизит за шоутата й до днес. Месец преди да осъмне в хотелската си стая с шокиращото разкритие, че не може да ходи, я напуска мениджърът й Трой Картър. Той е с нея от 2007-а и заедно израждат концепцията за поп чудовището, което преследва с гласовит фанатизъм модата, театъра и технологиите. Интересът на Картър в дигиталния бизнес се култивира в създаването на Little Monsters, първата социална мрежа на артист. „Изпитвах неочвешка болка, цялото ми тяло се разпадаше. И в същото време партньорът ми ме заряза. Заяви на света, че съм го уволнила, но всъщност той спря да вярва в мен и си тръгна“, откровена е Гага в един от документалните филми за нея.  „Момичето, с което изградихме мултимилионна империя, се промени. Творческите ни различия станаха толкова големи, че размиха границата между личната ми амбиция да участвам в нещо толкова успешно, и собствената й визия за пътя й в музиката. Разби сърцето ми“, твърди Картър в интервю за Bloomberg през 2015 г. Днес той е солиден инвеститор с акции в Uber, Spotify и Dropbox, а мениджър на Гага е Боби Кембъл, когото звездата нарича „най-добрият ми приятел“.  Българската следа  Какво свързва Лейди Гага с българския фолклор? Отговорът е: Ансамбъл „Тракия“. Фрагмент от песента „Кавал свири“ бе избран от онлайн гиганта Netflix за документалния филм Five Foot Two (2017), посветен на звездата. Космическата сила на българския фолклор подсилва емоционалния заряд на първото шоу на Гага на Супер боул – най-гледаното телевизионно събитие в Америка.   \r\nГага е вдишвала от въздуха на нощна София само веднъж – през април на 2012-а.  Столицата ни бе единствената спирка на Балканите от турнето Born This Way Ball, за чиито цели в \"Арена Армеец“ изникна цял замък. Въпреки шокиращия със сексуалните си послания на моменти спектакъл, Гага не използва трикольора ни като бюстие или аксесоар към кожените си прашки. В респекта си към публиката тя бе приятно старомодна и след като прегърна знамето ни, го закачи за задната седалка на футуристичния мотор, с който бръмчеше по сцената.  Кучето й е модел и Instagram звезда С над 230 000 последователи в Instagram  кучето на Лейди Гага – Мис Ейша Кийни - е сред най-популярните домашни любимци на знаменитости в света. Носителката на “Грами“ осиновява френския булдог през 2014-а, а после сключва и договор с модната агенция за животни Coach.  В дома си в Ню Йорк Гага отглежда още две кучета от същата порода. Всяко едно от тях я придружава на ротационен принцип по време на турнетата и промокампаниите за албумите й. Изпълнителката на Joanne няма никакви скрупули да дели луксозния кушет в самолета си с кучетата и рядко се доверява на човек, когото те не са харесали.  Номер едно 101 дни  Певицата остана на върха в престижна музикална класация 101 дни. Световният хит „Shallow“ от номинирания за „Оскар“ филм „Роди се звезда“, който тя изпълнява заедно с Брадли Купър, доминира „Billboard 100“ в продължение на почти 15 последователни седмици. Това прави песента петото парче в историята на чарта с най-продължителен престой на върха. Хитът вече се е продал над два милиона пъти в САЩ. Гага постигна подобен триумф през 2011-а, когато песента й „Born This Way“ прекара шест последователни седмици на челната позиция.", "date": "2019.02.17", "title": "Родена звезда"}
{"url": "https://standartnews.com/mneniya/da-vaksinirame-bg-mamite-385267.html", "text": "Само дайте съвет как да запишем детето на ясла, защото за нея са нужни бележки, че е ваксинирано! Дайте акъл как да излъжем системата“. „Мами, решихме да не ваксинираме малкия против морбили, защото с таткото четохме една книга и видяхме, че всичко това се заменя с хомеопатия. Ама не можем да го запишем на детска, дайте акъл!“ „Момичета, бихме първата ваксина, но понеже прочетох толкова коментари в сайта, се отказвам от останалите две. Дали първата няма да му причини аутизъм?“ „Мами, искат да ни глобят, защото детето не е ваксинирано. Дайте акъл и добър адвокат!“ Ако сте имали досег с култовия сайт БГ-мама и с други сайтове от типа „Естествено“, ще разберете защо в страната ни отново има деца с морбили, въпреки че това не би трябвало да се случва. Ще видите също и една основно набиваща се дума- абе на всички им липсва „акъл“. Ако влезете и в допълнителни сайтове, ще откриете, че  . Сто процента децата Ви никога няма да станат аутисти, защото никога няма да са ваксинирани против куп болести. Ако се разболеят от детски паралич, това вече е друга тема. Отказът на майките да ваксинират децата си напоследък стана доста актуална, особено откакто някои от тях се оказаха  ., което иначе лесно би могло да бъде предотвратено. Едната не го ваксинирала, защото „това било нейно решение“. Другата „прочела в книга“, че на детето й ще се случи Бог знае какво, ако му бие ваксината. Дето се вика, прави са световните организации, които ни отреждат последно място по „четене с разбиране“. Антиваксърските сайтове, които напоследък набъбнаха, помпат позициите на майките с неустановено мнение, и без това объркани от многото информация, която ги залива, докато трябва да сменят памперси, като им предоставят куп информация за заболявания, получени вследствие на ваксиниране. В действителност една част от тях са се случили не благодарение на ваксината. Други – понеже некомпетентен лекар е ваксинирал детето ти, когато например е било с температура. В такъв случай обаче се отказваш от лекаря, не от ваксината. Винаги има случаи на противопоказания от ваксини, които трябва да бъдат изяснени от лекар. Вместо това от известно време темата за ваксините и отказът от тях е оставен в ръцете на една шепа жени, които не са особено компетентни, но пък „четат в интернет“, главно съвети от други също толкова компетентни дами, и вземат решения на базата на тях. Също като във времето на доктор Куин лечителката. И питат другите мами във форумите „как да излъжем системата“, а не как да запазят здравето на детето си. Май всички те се нуждаят от спешна ваксина против ментални проблеми. Истерията против ваксините използва естествения страх на не особено компетентните майки за децата им и за това, да не им причинят нещо с някоя „инжекция“. Както и на онези, които се мислят за особено компетентни, които четат разни измислени сайтове в интернет, и възприемат публикуваните там здравни съвети за особено неординерни. След което претендират, че неваксинираното им дете трябва да тръгне на детска градина и да зарази куп други, защото „нищо му няма“. Юристи дори съветват майките какви стъпки да предприемат, за да „защитят естественото си решение“ да предпазят децата си от вредните ваксини. Не съм съгласна с тезата на някои, че утробата на жената не е нейна и затова тя трябва да роди детето, независимо как е заченато то и дали може да го отгледа. В същото време не съм съгласна и некомпетентни хора да вземат отговорни решения за здравето на детето си, само защото „то си е тяхно“, на базата на псевдонаука, намерена някъде в глобалната мрежа, само защото е паснала на тяхната вече изработена теза. Освен това, честно казано, не е достатъчно срещу ваксината да се противодейства с хомеопатия и рейки. Нужно е и да заколиш черна котка в тъмна нощ, да се завъртиш три пъти и да си плюеш три пъти в пазвата. Доказано е, помага!    ", "date": "2019.02.17", "title": "Да ваксинираме  бг мамите"}
{"url": "https://standartnews.com/kultura/kristof-valts-osinovyava-sladk-kiborg-385280.html", "text": "Джеймс Камерън и Джон Ландау (\"Титаник\",  \"Аватар\") представят адаптация на популярната японска манга \"Алита: Боен ангел\". Филмът ни потапя в свят на безкрайно въображение, спиращ дъха екшън и безгранични емоции. Три от големите имена, променили лицето на кино бизнеса – към двамата се присъединява и Робърт Родригес - обединяват сили за изграждане на постапокалиптична действителност с невиждани визуални ефекти, заснети в 3D формат.  \r\nХипнотичното приключение започва, след като киберфизикът доктор Дисън Идо открива изоставен кибер скелет на момиче, което ще промени живота му и този на Железния град завинаги. Той започва да възстановява странния киборг и вижда в това възможност отново да се почувства баща. Но сладкото любопитно момиче, което Идо нарича Алита, крие много тайни. Джеймс Камерън споделя: „Много обичам Алита и света на Юкито Киширо. Когато получих филмовите права, най-голямата ми дъщеря беше на 7 и когато седнах да пиша сценария, си представях какво би било за нея да израсне в свят, доминиран от мъже и изпълнен с трудности. В началото на филма Алита е само дете, но до края зрителите виждат как се превръща в истинска жена. Тя трябва да предодолее същите проблеми, които всеки човек среща – да намери своето място в света и своята мисия. Това придава автентичност на героинята. Терминаторът имаше метално тяло с човешвка обвивка. Алита има изкуствена обвивката, но ядрото й е човешко, тя има душа. И трябва да открие своята човечност в свят, в който можеш да замениш органичното си тяло за метално.“ Роза Салазар, която играе Алита, признава: „Подготовката за филма беше тежка – физически и умствено. Прекарах много време, запознавайки се с материала на Киширо, за да мога да се потопя изцяло в неговия свят и в образа на Алита.  Много ми хареса героинята и борбата й ми е много позната. Аз също като по-млада се чувствах незначителна и трябваше да премина през житейски изпитания. Автентичността също ме грабна – във всеки от нас се крие герой, но трябва да се потрудим, за да го намерим.“ Авторът на мангата Юкито Киширо коментира: „Бях много развълнуван, че три от най-големите имена в Холивуд ще работят по моя материал. Наистина е като сбъдната мечта. Когато видях готовия продукт за първи път на голям екран, бях трогнат и впечатлен от резултата. Искрено се надявам да имат желание да продължат историята в бъдещи филми.\"", "date": "2019.02.17", "title": "Кристоф Валц осиновява сладък киборг"}
{"url": "https://standartnews.com/svyat/zaev-i-tsipras-vzekha-nagrada-ot-foruma-v-myunkhen-385258.html", "text": "Премиерите на Северна Македония и Гърция – Зоран Заев и Алексис Ципрас, получиха награда на Мюнхенската конференция за сигурност – \"Евалд фон Клайст\". Те бяха отличени за уреждането на десетилетния спор между Атина и Скопие за името на Македания. Спорът не беше просто за име, а за идентичност, каза в словото си германският външен министър Хайко Маас и похвали Ципрас и Заев като \"истински европейски лидери\". Ципрас призна, че в началото не мислел, че споразумение е възможно, но добави: \"Никога не казвай никога!\" Наградата \"Евалд фон Клайст\" е основана през 2009 г. и е личности с особени заслуги за решаване на конфликти. Нейните носители досега са Хенри Кисинджър, Хавиер Солана, Хелмут Шмид, Валери Жискар Д'Естен, Йоахим Гаук и Джон Маккейн. Няма руска намеса за смяна на името на Северна Македония. Това каза в рамките на дискусията македонският премиер Зоран Заев. \"Република Северна Македония иска да увеличи сътрудничеството си с Русия, но членствата в НАТО и Европейския съюз са важни! Държим на сигурността, участваме във военни мисии, мултиетническа държава сме! Да, нашата приятелска страна Русия не беше много щастлива, но не заради нас или Гърция, а заради разширяването на НАТО! Македония няма достатъчно камъни да напада Русия! Македония е мирна държава!\". Заев повтори, че голяма  роля по пътя към подписване на споразумението от  Преспа е оказал и българският премиер Бойко Борисов.", "date": "2019.02.17", "title": "Заев и Ципрас взеха награда от форума в Мюнхен"}
{"url": "https://standartnews.com/svyat/porshetata-poskpvat-pri-tvrd-brekzit-385289.html", "text": "Поршетата ще поскъпнат при \"твърд\" Брекзит. Британското подразделение на компанията Porsche обяви, че при липса на споразумение между Великобритания и ЕС,  клиентите ще трябва да плащат с 10% повече за колите заради  допълнителните  мита и такси, с които ще се облага вносът на Острова след 29 март. \r\nКомпанията публикува тази информация, за да даде шанс на клиентите си да се подготвят по-отрано за ефектите от Brexit без споразумение. Купувачите от Обединеното кралство, които са поръчали вече своите автомобили, няма да плащат повече, дори ако доставката е след 29 март. \r\n„Предупредителният изстрел“ от страна на най-печелившия бранд на Volkswagen AG е поредният сигнал, че ако Великобритания не успее да постигне споразумение за напускане, това би могло да предизвика вълнение в индустрията и да повлияе на дилърите, фабриките и доставчиците. \r\nFord Motor Co. също отправи предупреждение тази седмица относно тежките последици за заводите, в които работят повече от 7000 души, ако политиците не успеят да предотвратят „твърд“ Brexit. \r\n„Подобно на останалата част от индустриалния сектор, ние се нуждаем от яснота относно формата на бъдещите отношения между Великобритания и ЕС“, заявиха от компанията. \r\nЗа разлика от Ford, Nissan Motor Co. и Jaguar Land Rover, германският производител на спортни автомобили няма производствени дейности във Великобритания и внася всичките си превозни средства от държавите от ЕС. През миналата година Porsche достави рекордните 256 255 коли по света, което е с 4% повече от 2017 г. Основен двигател на тези продажби бяха САЩ и Китай.", "date": "2019.02.17", "title": "Поршетата поскъпват при \"твърд\" Брекзит"}
{"url": "https://standartnews.com/svyat/piyan-s-mazda-vinoven-za-smrtta-na-shaulich-385299.html", "text": "Пиян шофьор на \"Мазда\" е причинил катастрофата, при която загина сръбският певец Шабан Шаулич, твърдят германските медии. Трагедията с Краля на народната музика на Балканите е станала на магистрала край Дортмунд. 67-годишният Шаулич е пътувал заедно с неговия кум Слоба Стоядинович, който бил зад волана, както и с още двама спътници. Колата им обаче била ударена от връхлетялата \"Мазда\" в задната част, където е седял Шаулич.  Той е получил тежки наранявания и е издъхнал в болницата, където е бил откаран.", "date": "2019.02.17", "title": "Пиян с \"Мазда\" виновен за смъртта на Шаулич"}
{"url": "https://standartnews.com/svyat/legendata-shaban-shaulich-zagina-v-katastrofa-385293.html", "text": "Медиите в западната ни съседка съобщават, че Шаулич е имал участие, след което се е качил в колата с кума си. Имали са и шофьор. Катастрофата е станала около 7 часа местно време. В последните години неверни информации пращаха любимеца на поколения сърби в небитието. За жалост днешната информация е точна. Шаулич имаше огромен брой почитатели и в България, тук направи много концерти, част от които за добри каузи.", "date": "2019.02.17", "title": "Легендата Шабан Шаулич загина в катастрофа (СНИМКИ)"}
{"url": "https://standartnews.com/svyat/osem-rusnatsi-ss-sanktsii-ot-es-zaradi-kerch-385301.html", "text": "Европейският съюз реши да наложи санкции на осем руснаци заради инцидентите в Керченския пролив на Азовско море през ноември, когато руски кораби арестуваха няколко украински съда. Това предаде Франс прес, като се позова на няколко европейски източници. На включените в черния списък ще им бъде забранено да влизат на територията на ЕС, а евентуалните им авоари под негова юрисдикция ще бъдат замразени. \"Става въпрос за целенасочени и индивидуални санкции\", твърдят източниците. Налагането им ще бъде утвърдено от министрите на външните работи на страните членки на Европейския съюз, които ще имат среща в Брюксел утре. Имената на санкционираните руснаци ще бъдат запазени в тайна, докато бъдат публикувани в официалния вестник на ЕС. \"Има единодушие, че трябва да се направи нещо, за да бъдат санкционирани отговорните хора за решението да бъдат арестувани три украински военни кораби и техните екипажи\", обясни един от цитираните източници. След анексирането на украинския полуостров Крим от Русия през 2014 г. ЕС включи в \"черен списък\" 164 руснаци и украинци, сред които няколко приближени на руския президент Владимир Путин, както и 44 юридически лица, припомня Франс прес. Страните от Евросъюза обаче остават разделени по въпроса дали да бъдат засилени търговските санкции срещу Русия, каза един от източниците. Държавите от ЕС по-конкретно не могат да се споразумеят за наказателни мерки срещу руския енергиен сектор, тъй като са силно зависими от руските доставки на газ, отбелязва Франс прес. Агенцията припомня, че за нови санкции е необходимо единодушие сред страните членки. \"Няколко държави освен това са се обявили против нови санкции срещу режима на Николас Мадуро във Венецуела\" - една от другите теми в дневния ред на утрешната среща на външните министри от ЕС, каза един от източниците.", "date": "2019.02.17", "title": "Осем руснаци със санкции от ЕС заради Керч"}
{"url": "https://standartnews.com/svyat/narichakha-shaban-shaulich-kral-na-narodnata-muzika-385297.html", "text": "Шабан Шаулич е роден на 6 септември 1951 г. в град Шабац, в мюсюлманското семейство на Илдуза и Хусеин Шаулич. Много често се появяват публикации, в които се твърди, че Шаулич е от ромски произход. През 1969 г. издава първия си албум – „Дайте ми утеха“. Определят го като  .  Преди да започне да се занимава с музика е тренирал  . Роден е на 6 септември 1951 г. в град  , в мюсюлманското семейството на Илдуза (с моминско име Демирович) и Хусеин (Хуса) Шаулич. Майка му е от град   в  . Още като дете се увлича по пеенето, като негови любими изпълнители са   и  . Малко след своя музикален дебют през 1969 г. влиза в казарма и служи в   град  . По късно се жени за Гордана, с която има три деца – Санела, Илдуза и Михайло. Съществува мнение че Шаулич е от цигански произход. На 17 февруари 2019 година загива при автомобилна катастрофа край германския град  . Шабан Шаулич е открит за музикалната сцена от известния сръбски акордеонист Будимир (Буца) Йованович. През 1969 г. издава първия си албум –   ( ). През 1972 г. излиза албумът  . До 1975 г. автор на песните му е Будимир Йованович, след което Шаулич започва сам да пише и композира. Започнах да играя футбол на 8-9 години. Бях в „Железничар“, когато играхме с „Левски“ и вкарах два гола за победата с 4:2. Треньорът на „Левски“ след това е питал за мен – кой е този с номер 9? Искал е да ме привлече за отбора. Малко по-късно се отказах от футбола. Качих се на сцената на 8 години. На 17 записах първата си плоча. Половин година по-късно издадох втората си плоча и тя стана златна. Тогава осъзнах, че съм една малка звездичка. Телевизиите започнаха да ме канят. Дружелюбен човек съм. Обичам да хапвам и пийвам в добра компания. Ако има музика, може и да попея. Най-добрите ми приятели не са от музикалните среди. Хобито ми е да ловя риба на Дунав, където имам вила. Най-големият ми трофей е 35-килограмов сом (показва снимка). Там се чувствам спокоен, слушам как птиците пеят. Дъщеря ми Илда е певица, а внукът ми Лука е футболист в „Цървена звезда“. Съпругата ми е моята дясна ръка, тя урежда почти всички мои участия. Най-тежкият момент в живота ми е, когато ме намушкаха с нож, за да не отида на участие в конкурентно заведение. Имах един приятел в Смилян, Родопите. Често му гостувах, но на 43 години сърцето му го предаде и си отиде. Беше ми като брат.", "date": "2019.02.17", "title": "Наричаха Шабан Шаулич „Крал на народната музика“"}
