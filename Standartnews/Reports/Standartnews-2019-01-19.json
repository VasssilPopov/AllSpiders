{"url": "https://www.standartnews.com/regionalni/ardinski-dobrovolets-lichnost-na-2018-v-natsionalen-konkurs-382662.html", "text": "37-годишният Юлиян Банков от доброволното формирование към община Ардино беше отличен в категорията „Личност на 2018“ в конкурс, посветен на Международния ден на доброволеца, съобщиха от  ОД на МВР Кърджали. Инициативата е организирана от ГД „Пожарна безопасност и защита на населението“ и Националната асоциация на доброволците в България. Юлиян Банков е бил номинира от община Ардино и избран в конкуренция на доброволци от цялата страна. \r\nДоброволното формирование в община Ардино е създадено през месец юли 2016 г., а малко след това към екипа се присъединил и Банков, който е от село Жълтуша. Преминал е през двумесечен курс на първоначално основно обучение, след което активно участвал във всички дейности на формированието, независимо от натоварената си работа като фермер. \r\nНаградата ще му бъде вречена на ежегодния конкурс „Пожарникар на годината“. \r\n  \r\nИрина Ангелова  ", "date": "2019.01.18", "title": "Ардински доброволец - „Личност на 2018“ в национален конкурс"}
{"url": "https://www.standartnews.com/regionalni/gripna-vakantsiya-i-za-uchenitsite-v-pazardzhishko-382666.html", "text": "Училищата в Пазарджишка област излизат в грипна ваканция от 21 до 23 януари включително. Това реши на днешното си заседание оперативният щаб за борба с грипа и острите респираторни заболявания. Детските градини в областта продължават работа, но при повишен епидемичен контрол. \r\nВ Пазарджишка област грипна епидемия бе обявена на 17 януари. \r\nДиректорът на Регионалното управление на образованието Валентина Кайтазова съобщи, че към днешна дата броят на отсъстващите ученици достига 30 на сто. По време на заседанието стана ясно, че от изолираните проби на заболели са установени два щама на грипни вируси -\"Мичиган\" и \"Сингапур\". \r\nСледващото заседание на оперативния щаб е насрочено за 23 януари, за да се прецени дали да бъдат удължени грипната епидемия и ваканцията за учениците.  ", "date": "2019.01.18", "title": "Грипна ваканция и за учениците в Пазарджишко"}
{"url": "https://www.standartnews.com/regionalni/kivi-na-asma-kato-grozde-otglezhda-varnenets-382636.html", "text": "Киви на асма, също като грозде отглежда варненецът Ангел Методиев.„Кивито, което отглеждам във Варна, е с по-различен вкус от тези, които се продават в големите вериги магазини. Гледа се по различен начин, тъй като нашето слънце е много по-хубаво от това в далечните страни. Полива се през лятото на всеки три-четири дни, защото кивито обича вода\", обяснява предприемчивият стопанин пред Радио Варна.  Плодът се берял през ноември и варненецът вече продава своето киви на Синия пазар в морската столица.  \r\n \"Вкусният и богат на витамини плод е капризен, а умереният климат и плодородните почви са сред задължителните условия за успешното му прихващане\", посочва като специалист Методиев. Подходящи за отглеждането на киви били предимно районите около морето,  в близост до р. Дунав, по поречието на река Струма и на места до 500-600 м надморска височина.  \r\nФото Радио Варна \r\n ", "date": "2019.01.18", "title": "Киви на асма като грозде отглежда варненец"}
{"url": "https://www.standartnews.com/regionalni/pametnik-na-boginyata-diana-otkrivat-v-montana-382629.html", "text": "В Монтана ще бъде открит паметник на римската богиня на лова Диана на 17 юни, съобщи кметът Златко Живков. В момента се прави отливка на бронзовата статуя, която ще бъде монтирана в центъра на града. Средствата в размер на 22 000 лв. се събират от дарения. Първи предоставиха пари почетните граждани на Монтана. \r\nБогинята Диана се смята за закрилница на града. Според археолози, до карстовия извор е имало голям мраморен храм, посветен на Диана и Аполон. Открити са и мраморни статуи, повечето от които са на Диана. В един от надписите се казва - \"Диана - покровителка на Монтана\". Тези думи, както и образът на богинята, са запечатани и на герба на града. \r\nВ Монтана вече е имало паметник на богинята. Той е бил на хълма \"Калето\" близо до нейния храм. Бронзовата фигура обаче е изчезнала на 11 ноември 1989 година. Автор на скулптурата е Димитър Ганчев. По предишно копие сега се отлива новият паметник, уточни Златко Живков.  ", "date": "2019.01.18", "title": "Паметник на богинята Диана откриват в Монтана"}
{"url": "https://www.standartnews.com/regionalni/darenie-ot-khilyadi-levove-ostaveno-v-oltara-na-asenovgradska-tsrkva-382630.html", "text": "Хиляди левове се сипят тайно в олтара на асеновградска църква. Никой до момента не може да разбере кой е човекът, направил мистериозното дарение, и защо е оставил парите там, а не в кутията за дарения. \r\nДарението било направено в навечерието на храмовия празник на църквата „Свети Атанасий”, съобщи Нова телевизия. Първи на парите се натъкнал свещеникът отец Александър, когато отключил олтара. В пачките имало 2 хиляди лева. Банкнотите били с номинал от 10 лева. Свещеникът веднага извикал работещите в храма жени и заедно преброили парите, а сумата била заприходена в касата на църквата. \r\nДарението ще сбъдне голямата мечта на свещеника – да се боядиса цялата фасада на църквата. \r\nАсеновградчани твърдят, че в храма „Свети Атанасий” се намира чудотворната икона на светеца. Според легендата, по време на робството турският бей Юмер Юглу се излекувал от тежка болест след молитва пред иконата и започнал всяка година да прави курбан. Отец Александър твърди, че иконата на светеца и до днес помага на много болни хора.  ", "date": "2019.01.18", "title": "Дарение от хиляди левове оставено в олтара на църква"}
{"url": "https://www.standartnews.com/regionalni/nova-stsena-otkriva-starozagorskata-opera-382626.html", "text": "\r\n   Midalidare Gastro Pub – така се нарича новата сцена на Старозагорската държавна опера, която ще бъде открита официално на 26 януарил. Мidalidare Gastro Pub е уютен ресторант в индустриален стил в лозаро-винарския комплекс на старозагорското с. Могилово. Всеки месец опера ще представя специално подготвени продукции на тази сцена. Първото събитие от програмата е интерактивната  джаз-концертна продукция \"Джазоспекция\", с която Старозагорската опера гостува с голям успех и във Виена миналата година.  \r\n  Концертът е създаден по идея на диригента-пианист и виенски възпитаник Димитър Косев. Режисурата е на Славчо Николов. Талантливите артисти са избрали френския композитор Клод Боллинг, написал музиката на повече от сто филма. Те ще я представят в оригинална комбинация с мултимедия, базирана на кадри и теми от филма „Baraka“. \"Сюитата за флейта и джаз трио\" на Клод Боллинг ще прозвучи в изпълнение на Димитър Косев - пиано, Станислав Георгиев – контрабас  и Атанас Георгиев – ударни. За първи път в концерта участва японската  флейтистка Кейко Танака, която е в щатния състав  на оркестъра на операта вече втори творчески сезон.   \r\n  \"Джазоспекция\" е  интерактивен джаз-концерт в картини, опит да се обединят възгледите за живота на планетата Земя  на три поколения творци. Земята е прекрасна, религиите ни учат на добро,  но алчността на хората прави света да е такъв какъвто е днес, и само от нас зависи какъв ще бъде\", разкрива своята концепция за спектакъла режисьорът Славчон Николов.  \r\nФото - Старозагорска държавна опера \r\n ", "date": "2019.01.18", "title": "Нова сцена открива Старозагорската опера"}
{"url": "https://www.standartnews.com/regionalni/udlzhikha-gripnata-vakantsiya-v-burgasko-do-vtornik-382642.html", "text": "Грипната ваканция  в  Бургаска област се удължава до 22 януари включително, а грипната епидемията остава в сила до  25-ти. Това реши днес регионалният щаб за борба с грипа и острите респираторни заболявания . \r\nУчениците от 13- те общини в областта ще бъдат на училище на 23 януари. Увеличението с два дни няма да попречи на учебния процес, увери шефката на регионалното управление на образованието Виолета Илиева.Имало възможност за преструктуриране на учебното съдържание и точно затова е било решено учениците да бъдат вкъщи още два дни.Остават в сила всички противоепидемични мерки детските градини и здравните заведения.  \r\n По данни не регионалната здравна инспекция болните от остри респираторни заболявания са се увеличили тази седмица Най-висока заболеваемост е регистрирана при малките деца до 4 години и  от 5 до 14 години. Най-ниска е  заболеваемостта при възрастните над 65 години.", "date": "2019.01.18", "title": "Удължиха грипната ваканция в Бургаско  до вторник"}
{"url": "https://www.standartnews.com/regionalni/ostavikha-v-aresta-shofora-ot-kholivudskata-gonka-382668.html", "text": "Шофьорът на Пежо-307, което полицията преследва в среднощна гонка из половин България, остава в ареста.Това реши днес районният съд в Казанлък съдът.Срещу 29-годишният Васил Станков е повдигнато обвинение за хулиганство, управление на автомобил след употреба на наркотични вещества и неизпълнение на полицейско разпореждане \r\nПо образуваното досъдебно производство са били извършени разпити на свидетели, събрани са писмени доказателства, обвиняемият е привлечен към наказателна отговорност и производството ще приключи в най-кратки срокове, уверяват от държавното обвинение. Джигитът Васил Станковм може да получи до 5 годин затовор за хулиганство на пътя и неподчинение на орган властта. \r\n ", "date": "2019.01.18", "title": "Оставиха в ареста шофьора от холивудската гонка"}
{"url": "https://www.standartnews.com/regionalni/diamantena-gramota-vrchikha-na-spruzi-ot-silistra-382672.html", "text": " Диамантена сватба честваха днес съпрузите Тодор и Мария Георгиеви от Силистра. Те стават семейство точно преди 60 години - на 18 януари 1959. „Като ми пристана в една снежна зимна вечер я заведох пеш до моето село.  …У дома тогава  нямаше нито ток, нито вода. …Посрещнахме гостите на сватбата с пиле с булгур“, върна се спомените си дългогодишният учител Тодор Георгиев пред Радио Шумен.Неговата съпруга дълги години е работила в книжарница.  \r\n Семейство Тодор и Мария Георгиеви станаха  първите носители на учредената от Община Силистра  „Диамантена грамота“ за 60 години брак. Специалното отличие им бе връчено лично от кмета на община Силистра д-р Юлиян Найденов.  \r\nФото -  Йордан Георгиев", "date": "2019.01.18", "title": "\"Диамантена грамота\" връчиха  на съпрузи от Силистра"}
{"url": "https://www.standartnews.com/mneniya/antrakst-otravya-tseliya-organizm-382684.html", "text": "Тези думи принадлежат на един наистина голям човек, чието име е  . Няма как някой да не помни или пък да не е чувал за тази бележита личност, постигнала забележителни успехи, променили света напук на безпощадното заболяване, от което е страдала цял един живот. Всъщност този изстрадал човек е   и него не можеш да приковеш към инвалидната количка. За жалост такива личности са доста голяма рядкост. Може би и поради тази причина е далеч по-правилно, ако се вглеждаме в техните дела и се вслушваме в техните съвети и изводи. Повярвайте, те могат да се окажат безценни. Особено във времена, когато повече от всякога ние хората се нуждаем от тласък, който да ни мотивира да вървим напред. Тук обаче отваряме една скоба, при това голяма: Ако имаш един идиот и го мотивираш, ще имаш просто един мотивиран идиот. Така без да искаме се оказваме на, меко казано, изходна позиция или по-скоро отново в началото, което опира до поколението, което сме създали и продължаваме да създаваме. Вярно е, че всеки човек сам по себе си е уникален, но пък сигурно и за това се роди толкова популярната фраза сред днешната младеж: „уникален идиот“. Несъмнено подобни словосъчетания будят огромна доза смях и за някои са си откровено забавление, но приятната част свършва точно там, където започват проблемите, последствие от безумните и безотговорни действия. Естествено отговроността за същите в никакъв случай не пада върху плещите на виновника, а точно обратното. Но те, старите хора, са си го казали, пък ние ако искаме да го проумяваме: “. „Преведено“ на по-прост език няма как, когато примитивното, пошлото и комерсиалното са на почит, културното, смисленото и индивидуалното да не пострадат. Даже по-лошо – тези неща просто се изгубват, стават някак незабележими. Само, че от това страдаме всички, без изключение!  , както една птичка пролет не прави. Умножаването му го затвърждава и превръща в неписан закон. Сгоден момент за даването на такъв несъмнено е /18 януари/ и познат сред нас, миряните, като Атанасовден. Разбира се, за всички е ясно кои са именниците. Още по-ясно е, че това е поредната дата от годишния календар, вещаещта луд купон и може би мощно напиване. Това по всяка вероятност е асоциацията, която си правят младите, но едва ли сред тях има много, които знаят какви са обичаите и традициите, свързани с празника, камо ли каква е историята му. Ние обаче ще се възползваме от възможността да споделим няколко думи по темата, което ще ни помогне да направим и един плавен преход към поредното заболяване вероятно също толкова древно, колкото и битието на светеца. Именно последното споменато е онази болест, която загатнахме в предходните редове.  е болест, датираща според древни сведения от преди 32 000 години. Някога е бил силно разпространен в Гърция, Сирия и Древен Египет. Преди да попадне в учебниците по медицина е описано в Библията като петото или шестото наказание над Египет. Древните арабски лекари го наричали „персийски огън“, а  Плиний Стари в своята „Естествена история“ го назовава карбункул /хич не е бил далеч от истината между другото/. В далечната 1607 г. Заболяването се разпространява до такава степен на Стария Континент, че предизвиква епидемия, отнемаща живота на близо 60 000 души. . То е вид зооноза, чийто основен източник на разпространение са труповете на заразени домашни и/или диви животни.Хомо сапиенс се сдобива с диагнозата основно чрез контакт със заразена почва, животни, предмети и разбира се консумация на контаминирани продукти от животински произход. Причинителят на заболяването е бактерията  , която може да проникне в човешкия организъм дори и чрез наранена кожа и лигавици. Веднъж попаднала в тялото тя започва да спорообразува и респективно да се размножава. Точно в този си период се наблюдава и отделянето на токсичните вещества.  Екзотоксинът, спадащ към тях има за цел да увреди лимфните възли и ендотела, от което следвасилно нарушаване на перфузията на вода и белтъци, водеща до изразени и видими с просто око оток и некроза на тъканите. Системното му проникване на „отровата“ в телесните течности предизвиква тежки метаболитни и морфофункционални смущения. При хората, чиято имунна система не е компрометирана, протичането на инфекцията се наблюдава под формата на антраксен карбункул. Същият представлява папула, с времето трансформираща се в мехур, чието съдържание е  серозно. Споменатата се отличава на кожата, тъй като преди да приеме формата на пустула потъмнява, а зоната около нея е силно зачервена /знак, говорещ за възпалителен процес/.  Лимфонодулитът  и хеморагично-некротичният лимфангит пък са сигурен признак, че Bacillus anthracis е достигнал лимфната система. В такива случаи е от изключително значение да се действа бързо, тъй като в противен случай се стига до сепсис. Да не говорим за възможността, причинителят да порази и други органни системи, провокирайки чревна или белодробна форма на болестта, та дори и менингоенцефалит. При наличие на засегнатост в областта на корема антраксът поразява лигавицата на червата и образува карбункул в самите тях. Налице е хеморагично възпаление. Белодробният антракс пъксе проявява чрез серозно-хеморагична пневмония, плеврит,  бронхит, хеморагичен трахеит.  Важно е да се уточни, че по-специално чревната форма не бива да се бърка с други диагнози, провокирани от патогени, нямащи нищо общо с B. Anthracis само заради първоначалната клинична симптоматика. Тук на помощ идва незаменимата микробиология, показваща верния път. Все пак едва ли има нужда от допълнително убеждаване, че разликата между B. Anthracis и Enterococcus faecium е от земята до небето, та даже и повечко! Не че втората болестотворна гад не може да ни създаде сериозни ядове. Тя представлява грам-положителна, алфа-хемолитична бактерия от големия род Enterococcus.Предпочита стомашно-чревния тракт на хората и животните и причинява болести като неонатален менингит или ендокардит.  Според специалистите E. Faecium надминава  Enterococcus faecalis като водеща причина за множеството резистентни ентерококови инфекции. Освен това заразените лица с бактерията се оказват склонни да предават микроорганизма на други посредством горе-долу добре познатите начини. По принцип трансмисията  зависи предимно от това, кое е мястото в тялото, където патогена е „приютен“, секретирането на органичните течности и съответно досега на други лица с тях.  и в зависимост от местоположението на инфекцията. Това включва такива на кръвния поток, пикочните пътища, рани. Последните могат да причинят болезненост и подуване на мястото на травмата, червена, топла кожа около нея и изтичане на течности. Инфекциите на пикочните пътища се характеризират с често или интензивно желание за уриниране, болка или усещане за парене по време на този акт, умора и болка в долната част на гърба или корема. Тези на кръвния поток обикновено причиняват треска, студени тръпки, болки в тялото, гадене, повръщане и диария. При всички положения лекарската намеса е неизбежна.", "date": "2019.01.18", "title": "Антраксът отравя целия организъм"}
{"url": "https://www.standartnews.com/chudesata_na_balgariya/20-neshcha-koito-ne-znaem-za-pliska-382673.html", "text": "е първоначалната територия на Плиска, първата българска столица. Това е най-големият град в Европа през VII век. Константинопол, столицата на Източната римска империя, е с площ 14,5 кв. км. А Аахен - сърцето на Франкската империя на Карл Велики, е една 2 кв. км.  има Плиска - Външен и Вътрешен. с ров пред него е пазел Външния град на Плиска. Над вала имало и дървена крепост.  със страна 840 метра е представлявал Вътрешният град на Плиска. В него са живели канът, великите боили и висшата аристокрация.  тежи всяка от огромните кадри твърд бял варовик, с които е изградена внушителната крепостна стена на Плиска.  след края на Римската империя. Опустошителните варварски нашествия на хуни, готи, славяни слагат край на великите римски градежи. Новите племена \"рустифицират\" Европа. Те нямат познания да възстановят разрушените от тях самите градове. И се \"нанасят\" в замъците и палатите, като копаят землянки в тях. Покриват ги със слама. Така слагат началото на цяла една епоха, в която градежите са от дърво, кал, слама... Историографията обявява за първата каменна сграда в Европа Лондонския Тауър - двореца на Вилхелм Завоевателя, вдигнат 1066-1067 г. . Векове по-късно Голямата базилика остава най-големият християнски храм в Европа.  на Вътрешния град се е извисявала голямата базилика.  изтъкнати археолози разкриват тайните на \"майката на българските църкви\".  в Плиска. По това време катедралният храм на Вселенския патриарх (\"Св. София\") е 79 м дълъг, а църквата \"Сан Пиетро\" във Ватикана е още по-малка. , с които е изградена Голямата базилика. , още през езическия период, в края на християнския квартал във Вътрешния град на Плиска е построен параклис - мартириум (символичен гроб). Всипан е в южния корпус на базиликата, разкрива проф. Павел Георгиев. През 2015 г. той откри там древното аязмо, край което е посечен, а след това и погребан княз Боян - Енравота. Синът на кан Омуртаг е лишен от трона и убит, защото е християнин. Той е първият български мъченик за вярата, първият български светец.  е разположен точно в центъра на мартириума на Боан Енравота. Лековитата му вода е била позната още на траките. Действал е до XIX в., когато е бил затрупан от мюсюлманите. , че княз Борис е покръстен край свещения кладенец с живата вода от него. А също и че там са извършени първите християнски кръщения.  - След като Вселенският събор в Константинопол признава българската архиепископия за автокефалва, архиепископ Николай Хераклейски довършва Голямата базилика и изгражда архиепископска резиденция с хипокауст (парно отопление) и дворец. е една от най-важните сгради в Плиска. Монасите му - от аристократични семейства, са създавали и преписвали богослужебни книги. са били необходими по онова време, за да функционира една църква или манастир. За изработката им на пергамент са били нужни обработените кожи на 1000 агнета, ярета или 2000 зайци.  на 1 богослужебна книга. Монасите са рисували всяка буква. Една книга е струвала няколко златни перпери - колкото 2 триетажни къщи.  Източната порта, която е била главният вход на крепостта. Сега това е и главният вход на резервата. На около 1,5 км от нея е Голямата базилика. Туристите могат да се разходят около Тронната палата - т.нар Омуртагов дворец, която е изпълнявала представителни функции на българските владетели през първата половина на ІХ в. В района са и останките от т.нар „Малък дворец”.  се намира музеят, в който са изложени находките, открити в района. Пред музейната сграда има пункт за почивка. В него се предлагат кафе, безалкохолни напитки и пакетирани храни.", "date": "2019.01.18", "title": "20 неща, които не знаем за Плиска"}
{"url": "https://www.standartnews.com/sport/marko-shvarts-specheli-alpiyskata-kombinatsiya-vv-vengen-382683.html", "text": "Марко Шварц (Ав) спечели първата за сезона алпийска комбинация от Световната купа по ски в швейцарския курорт Венген. 23-годишният австриец бе най-бръз с слалома и 13-и в спускането, но събра общо най-бързото време от 2:36.92 минути. Успехът е първи за Австрия във Венген от 2007-а година, когато победи Марио Мат. Миналогодишният победител във Венген Виктор Муфа-Жанде (Франция) остана втори на 42 стотни, а трети на 1.12 секунда завърши друг французин Алекси Пунтуро, който е най-успешния съвременен скиор в комбинацията със 7 победи. Олимпийският шампион в дисциплината от Игрите в Пьончан 2018 и лидер в генералното класиране Марсел Хиршер (Австрия) пропусна днешното състезание, за да се концентрира върху слалома в неделя. Марселито даде заявка да кара Супер-Г и комбинация в Банско ако се наложи да печели допълнителни точки в битката за Големия кристален глобус. За него Хиршер води с 976 точки, пред Хенрик Кристоферсен (Норвегия) с 571 т и Алекси Пентюро (Франция) с 554 т. На 19-и януари във Венген е класическото спускане при мъжете за СК на пистата \"Лауберхорн\".", "date": "2019.01.18", "title": "Марко Шварц спечели алпийската комбинация във Венген"}
{"url": "https://www.standartnews.com/kultura/vizantiyski-monasi-risuvali-iz-peshcherite-na-matera-382686.html", "text": "150 скални църкви са записани в хрониките на Матера – другата културна столица на Европа 2019. Повечето религиозни храмове обаче отдавна са останали в миналото. По стените им е имало рисунки, правени от византийски монаси, намерили пристан в древното селище през 8 и 9 век. Катедралата, строена през ранното средновековие, и досега грее на най-високото място. Има известен брой добре запазените църкви в пещерите, но са трудно достъпни – някои само с гидове. Точно в това е и голямото приключение из каменния град в южната италианска област Базиликата – да потънеш в автентичното, за да се почувстваш в различно измерение на времето. Обиколките из многовековните стръмни и хлъзгави стъпала - тук единица мярка за разстояние - гарантират мускулна треска, защото катеренето и слизането се редуват постоянно: като позарязаните къщи и тузарските имоти. Но дори и най-скъпарските жилища не нарушават визията, позната на публиката по цял свят от над 40-те филма, снимани тук. Всъщност Матера става арт сензация след премиерата на „Евангелието по Матея“ на скандалния поет, журналист и режисьор Пиер Паоло Пазолини, който дни наред търси локации из Палестина, преди да акостира в пещерите. В масовките на своя епос за Христос интелектуалецът от Болоня снима десетки местни жители, някои от които тогава все още живеят полулегално между камъните. След номинациите за „Златен лъв“ и „Оскар“ Матера се превръща в мода – не само сред кинаджиите, но и сред писатели и художници.  Всяка от продукциите оставя поне по милион и половина-два долара в кметството. Да припомним, че Мел Гибсън пусна камерите за „Страстите Христови“ с Христо Шопов и Христо Живков в центъра на каменния град.  Неслучайно Матера, която през 50-те на миналия век има печалната слава на може би най-бедната в Италия, днес изглежда като току-що изметена, излъскана и напудрена. Ваканцията в бутиковите хотели из историческия център наистина е петзвездна – като лукс, обслужване и цени, твърдят клиентите им. И понеже туристически справочници и сайтове убеждават, че пребиваването във вертикалния град е за всеки джоб, стига да знаеш какво търсиш, трябва да се добави, че действително има апартаменти за около 90 евро на вечер. В доста ресторанти в скалите - истински декори за филми - цифрите за блюдата започват от 22 евро. Из малкото равни улици ви засичат както котки, така и супер маркови автомобили. Дълго можете да се мотаете из ателиетата, които приличат на родните магазини, тип СБХ, от края на миналия век. Разбира се, в другата част на града, която остава извън обективите, е по-лесно да се настаните срещу по-ниски тарифи. Паркирането си е проблем, въпреки че първият местен, когото запитате дали да оставите колата точно до този тротоар, веднага започва да кима „si, si“.        \r\n50-те седмици, в които тук ще ври и кипи от 2000  събития, започват този уикенд. Специалните билети струват по 12 евро. Началото е пред Кава дел соле с концерт на 14 оркестъра - 7 италиански и 7 европейски, сред които и един от Пловдив. С 5000 порции крапиата - гъста супа от грах, боб, леща, картофи – ще бъдат почерпени музикантите, които ще свирят в събота и неделя.  „Отворени светлини“ се нарича шоуто, което ще се развихри пред катедралата, в Сасо Баризано и Сасо Кавеозо - двата най-стари квартала на Матера. В афиша са още изпълнения на акробати от Трупата на лудите и уникални светлинни ефекти. Голямото откриване е на площад \"Сан Пиетро Кавеозо\", като старт ще даде президентът Серджо Матарела, а на сцената ще излязат международни знаменитости. 2019 артисти ще дефилират из целия град, чието официално мото е „Отворено бъдеще“. В годишната програма са експозициите „Поезия на числата“ и „Ренесансът: нов прочит“, както и първото представление на операта „Селска чест“ под открито небе със звездите на неаполския театър „Сан Карло“. Един от спектаклите е „Чистилище“ – с участието на граждани от Равена, където вече и бил поставен.   \r\nИ понеже италианците са може би онези хора, с които ние, българите, си приличаме най-много в Европа, надали някой у нас би се учудил, че доста от бюджета за Матера 2019 тепърва ще се „усвоява целево“. Държавата Италия е дала 30 милиона евро, областта Базиликата – 11 милиона, а частни спонсори – 7 милиона.", "date": "2019.01.18", "title": "Византийски монаси рисували из пещерите на Матера"}
{"url": "https://www.standartnews.com/biznes/uchredikha-shvedska-trgovska-kamara-v-blgariya-382646.html", "text": "Специално парти на 17 януари постави началото на Шведско-българска търговска камара „SweCham Bulgaria” (СуиЧам). В редиците на новосъздадената организация влизат едни от най-големите инвеститори на българския пазар. Основна цел на SweCham Bulgaria е развитието на бизнес отношенията между двете страни и спомагане за ползотворното им сътрудничество. Стремежът на организацията е да се затвърдят и подобрят икономическите отношения между двете държави. SweCham Bulgaria ще бъде отворена организация както за бизнес организации и за шведски граждани, които работят, учат и живеят в България, така и за всички, които обичат или са свързани със Швеция по една или друга причина, „SweCham Bulgaria” ще бъде гласът на шведският бизнес и шведските инвестиции в България“ сподели председателят на новата организация е Стефан Бенгтссон. Пред събралите се представители на шведския и българския бизнес, както  и представители на политическия елит,  зам. министърът на икономиката Лилия Иванова посочи, че през миналата година до месец октомври стокообменът между двете държави е на стойност над 300 милиона евро и реализира ръст от 11.3 %. „Бих искала да Ви уверя в готовността ни да подкрепим нови делови начинания, които ще разширят присъствието на шведския бизнес в България.“ Посланикът на Кралство Швеция за България – Луиз Бергхолм пожела “Много добър старт на новата година” и добави, че е горда със силното присъствие на шведските компании в България. Специални гости на събитието бяха представители на шведската държавна организация „Business Sweden”, които направиха кратък преглед на шведско-българските отношения и инвестиции днес.", "date": "2019.01.18", "title": "Учредиха Шведска търговска камара в България"}
{"url": "https://www.standartnews.com/sport/pavel-kolev-vleze-v-us-na-levski-382663.html", "text": "Павел Колев официално влезе в Управителния съвет на Левски! Другите хора в него са Ели Шопова и Найден Димитров. Днес имаше заседание на Надзорния съвет на клуба. Колев става и изпълнителен директор на \"сините\". \"На заседание на Надзорния съвет на ПФК Левсеки от 17.01.2019 година бе взето решение за свикване на редовно общо събрание на дружеството на 06.03.2019 година. На заседание на Надзорния съвет на ПФК Левски от 18.01.2019 година бе взето решение да бъде освободен настоящия управителен съвет на клуба. Павел Николов Колев Ели Спасова Шопова Найден Кирилов Димитров Новият управителен съвет на клуба определи за  . От ръководството на ПФК Левски\".", "date": "2019.01.18", "title": "Павел Колев влезе в УС на Левски"}
{"url": "https://www.standartnews.com/biznes/belgiyski-proizvoditel-s-investitsionen-interes-km-vidin-382628.html", "text": "Белгийски производител на земекопно оборудване е заявил на среща с кмета на Видин Огнян Ценков намерението си за инвестиция в града, съобщават от общината. \r\nТема на разговора е била установяване на контакт с партньори за производство на метални багерни кофи във Видин, както и предоставяне на терен или готова производствена база, която да бъде преоборудвана за ново производство. Инвестицията е с цел производствена и търговска дейност. \r\nКметът на общината е информирал госта, че във Видин има Професионална техническа гимназия и филиал на Русенския университет \"Ангел Кънчев\" с технически специалности, чиито кадри могат да се ангажират в бъдещото производство. Белгийският инвеститор е провел и работна среща с местни фирми.  ", "date": "2019.01.18", "title": "Белгийски производител с инвестиционен интерес към Видин"}
{"url": "https://www.standartnews.com/biznes/chuzhdite-investitsii-se-srinakha-s-nad-miliard-leva-za-godina-382689.html", "text": "Преките чуждестранни инвестиции, направени у нас за периода  януари – ноември 2018 г., са намалели с 549,7 млн. евро (40,9%) на годишна база. Това показват предварителните данни на Българската народна банка (БНБ). Към 30 ноември 2018 вложенията достигат 795,4 млн. евро, докато в края на ноември 2017 са били 1,345 млрд. евро. Нетният поток на преките инвестиции в страната през ноември 2018 г. е отрицателен – 21,9 млн. евро, при 274,1 млн. евро за ноември 2017 г.  (преведени/изтеглени парични и апортни вноски на нерезиденти в/от капитала и резервите на български дружества, както и постъпления/плащания по сделки с недвижими имоти в страната) е на минус с 5,7 млн. евро за посочения период. Той е по-нисък със 182,7 млн. евро от дяловия капитал за единайсетте месеца на януари – ноември 2017 г., който е положителен в размер на 177 млн. евро. Постъпленията от инвестиции на чужденци в  недвижими имоти  са 7,1 млн. евро, при 18,7 млн. евро за януари – ноември 2017 г. По страни най-голям дял в инвестициите в недвижими имоти имат Русия (3,4 млн. евро), Украйна (0,8 млн. евро) и Германия (0,8 млн. евро). По предварителни данни, нетният поток по подстатия   (показваща дела на чуждестранните инвеститори в текущата печалба или загуба на дружеството на база на счетоводни данни за финансовия резултат) е положителен и възлиза на 192,9 млн. евро, при положителна стойност от 95,9 млн. евро за януари – ноември 2017 г. За единайсет месеца нетният поток по подстатия   (промяната в нетните задължения между дружествата с чуждестранно участие и преките чуждестранни инвеститори по финансови, облигационни и търговски кредити) възлиза на 608,2 млн. евро, при 1,072 млрд. евро за периода януари – ноември 2017 г. Най-големите нетни потоци по преки инвестиции в страната за периода от януари до ноември 2018 г. са от Холандия (767,1 млн. евро), Германия (122 млн. евро) и Белгия (67,9 млн. евро).  за единайсет месеца са на плюс с 279,7 млн. евро, при положителна стойност от 299,4 млн. евро за същия период на 2017 г. Само през ноември те възлизат на 11,8 млн. евро, при 7,7 млн. евро за ноември 2017 г., изчисляват в БНБ.  ", "date": "2019.01.18", "title": "Чуждите инвестиции се сринаха с над милиард лева за година"}
{"url": "https://www.standartnews.com/biznes/es-oblekchi-merkite-v-rayonite-s-chuma-po-kozite-382664.html", "text": "Държавите-членки на ЕС одобриха ревизирани мерки плюс продължаващ контрол на заболяването чума по дребните преживни животни, които не включват рестрикции за движение на животни и продукти от тях в областите Ямбол, Бургас и Хасково. Това съобщиха от Българската агенция по безопасност на храните, която съвместно с Европейската комисия (ЕК) е представила бъдещата стратегия и цели на страната за контрол на заболяването. Това е станало на заседание на постоянния комитет по хранителната верига и здравеопазване на животните, проведено в Брюксел на 16 януари 2019 г.  На 9 януари т.г. със заповед на изпълнителния директор беше променен по-строгият надзор и мерки в областите Ямбол, Бургас и Хасково, след като в края на декември 2018 г. изтече срокът за прилагане на разширените мерки за контрол на болестта, наложени на страната ни с Решение на ЕК. В региона ще продължат лабораторни изследвания и прегледи, което е в изпълнение на Програмата за контрол на трансграничните заболявания. Програмата се изпълнява от март 2017 г. в страната и в рамките на нейното изпълнение заболяването бе открито. С прогрмата се въвеждат облекчения за стопаните и се задължават официалните ветеринарните лекари с извършване на допълнителни клинични прегледи и издаване на ветеринарномедицински свидетелства при движение на  . БАБХ разчита на пълното съдействие от страна на собствениците на животновъдните обекти за дребни преживни животни за спазването на действащите мерки за превенция и контрол на болестта, с оглед възстановяване статута на страната като държава, свободна от чума по дребните преживни животни.", "date": "2019.01.18", "title": "EС облекчи мерките в районите с чума по козите"}
{"url": "https://www.standartnews.com/biznes/manolova-shche-govori-pred-ep-za-dvoyniya-standart-pri-khranite-382656.html", "text": "Омбудсманът Мая Манолова заминава на двудневно посещение в Брюксел,  където ще представи петицията на българските граждани срещу двойния стандарт при храните и напитките в Европейския съюз. Изслушването ще се състои на 22 януари 2019 г., вторник, от 10.00 ч. (11.00 ч. българско време) в Комисията по петициите в Европейския парламент. Това съобщиха от пресцентъра на омбудсмана От там припомнят, че омбудсманът Мая Манолова в качеството си на гражданин на ЕС, заедно с редица публични личности, изпрати на 2 октомври 2017 г. до Европейския парламент петиция за нарушение на правото на ЕС с искане за промяна в европейското законодателство, включително в Директивата за нелоялните търговки практики. Целта бе спиране на производството и разпространението на храни от една и съща марка, но с различни съставки и качество в страните-членки на ЕС. Според Манолова това е не само нарушение на правата на българските граждани, но и на гражданите от Вишеградската четворка, Гърция, Хърватия и Румъния, както и на принципите за функциониране на общия европейски пазар. За проблема общественият защитник беше сезирана от български майки, които установиха, че техните бебета консумират храни и напитки с по-ниско качество и в пъти по-висока цена. Това провокира Мая Манолова да предприеме редица действия и инициативи за преустановяване на нелоялната търговска практика, която е дискриминационна и обидна за българите. На 30 април 2018 г. в рамките на българското председателство на Съвета на ЕС, омбудсманът организира в София форум на високо равнище, под патронажа на министър-председателя Бойко Борисов, в който участваха еврокомисарят по правосъдие, права на потребителите и равенство на половете Вера Юрова, еврокомисарят по цифровата икономика и общество Мария Габриел, много европейски министри и институции от държавите-членки на ЕС. На него Вера Юрова представи Новия търговски механизъм за потребителите, където проблемът за двойния стандарт заема значително място и обяви края на двойния стандарт, както и ангажимента на Европейската комисия да предложи изменения в законодателството на Европейския съюз.", "date": "2019.01.18", "title": "Манолова ще говори пред ЕП за двойния стандарт при храните"}
{"url": "https://www.standartnews.com/biznes/karierni-forumi-shche-vrshchat-blgari-ot-chuzhbina-382657.html", "text": "Министерството на труда и социалната политика (МТСП) ще продължи инициативата си да организира кариерни форуми в страни, в които има големи български общности, съобщи пресцентърът на ведомството.   Целта на инициативата е български граждани, които учат, живеят и работят в чужбина да бъдат запознати с възможностите за стартиране или  продължаване на своята професионална реализация в родината, за да могат да вземат информирано решение за завръщане в България. През 2019 г. са планирано организиране на кариерни форуми в Австрия (23 януари), Германия, Великобритания и Холандия. За тяхното провеждане МТСП ще си партнира с Агенцията по заетостта, сдружение „Български кариерен форум“, общини, работодателски организации, чуждестранни търговски камари и др. По време на трудовите борси участниците ще могат да осъществят директен контакт с български работодатели и да се запознаят с възможностите за работа в България. Сънародниците ни ще бъдат запознати и с тенденциите на пазара на труда у нас и по-конкретно с перспективите за професионална реализация на младото поколение. Организаторите ще представят предимствата на трудовото и социалното ни законодателство, както и най-актуалното от политиките в подкрепа на младите хора, работещи в България. Първият за 2019 г. кариерен форум „Австрийските фирми в България като работодател“ ще се проведе на 23 януари във Виена, Австрия. В срещата ще участват водещи австрийски инвеститори в България като A1 Bulgaria, Palfinger, S&Т Bulgarien, EVN, Raiffeisenbank, Mondi Group, Dr. Pendl & Dr. Piswanger Bulgaria, Cargo-partner, които ще разкажат за своята дейност и ще предложат интересни възможности за работа. Събитието се организира от Службата по трудови и социални въпроси на МТСП към посолството на България във Виена и Външноикономическият офис на Стопанската камара на Австрия. За да участвате, е необходимо да се регистрирате на: https://karriereforum-deine-zukunft-in-bulgarien-2019.eventbrite.com. Може да следите за актуална информация и тук:  https://www.facebook.com/events/354255441787690/ . Работните места, които ще бъдат представени, ще дадат възможност на млади специалисти с професионална квалификация, завършили средно или висше образование да открият желаната от тях възможност за работа и развитие. Участващите фирми ще обявят свободни позиции за  финансисти, счетоводители, специалисти в областта на човешките ресурси и маркетинга, както и професионалисти с интереси в сферата на логистиката, компютърните системи и технологиите, производството на хартия и целулоза. Търсят се и специалисти, завършили професионална квалификация „Електротехника”, “Топлоенергетика“, „Автоматизация на производството” и др. Компаниите проявяват интерес към машинни инженери и млади хора, завършили специалност „Електроцентрали и мрежи”, шлосери и специалисти с познания в управлението и контрола на металообработващи машини. Предложенията на бизнеса не са концентрирани само в столицата и големите градове. На форума ще присъстват и компании от различни региони на България.", "date": "2019.01.18", "title": "Кариерни форуми ще връщат българи от чужбина"}
{"url": "https://www.standartnews.com/biznes/germantsi-shche-investirat-v-blgarskiya-it-sektor-382649.html", "text": "Германска компания планира нова инвестиция в IT сектора на България. Това стана ясно по време на среща на заместник-министъра на икономиката Александър Манолев с Ралф Шмит, изпълнителен директор на „eves_information technology“. България отговаря на всичките ни изисквания и се надяваме, че тук ще намерим нужните ни специалисти, обясни Ралф Шмит. По думите му компанията им базирана в Германия расте с около 30% на година и работи с водещи компании от автомобилния сектор, както и с мобилни оператори. В момента ние сме етап, в който от европейска компания, се трансформираме в глобална и България е сред локациите, които сме набелязали, за да ни помогнат да постигнем тази цел, обясни той. През последната година компанията „eves_information technology“ е разширила дейността си с подразделение в Азия. Плановете им включват създаване в България на „European Competence Center“, който да стартира през първото тримесечие на 2019 г., а до края на годината в него да работят около 50 високо квалифицирани експерта. „Можете да разчитате на пълна подкрепа на Министерството на икономиката при реализацията на Вашия проект в България“, подчерта Александър Манолев. Той посочи, че IT & BPO секторите са най-бързо развиващите се в нашата страна. Средната заплата в тях е около 1 350 евро, а работните места растат всяка година с близо 5%, стана ясно по време на срещата.  Сред обсъжданите теми в рамките на сектора бе и възможността за внасяне на кадри от трети страни по облекчена процедура, която т.нар. синя карта предлага. Зам.-министър Манолев акцентира и на данните от редица изследвания сред чуждия бизнес в България, които показват, че компаниите се чувстват добре и продължават да разширяват своите проекти в страна ни.", "date": "2019.01.18", "title": "Германци ще инвестират в българския ИТ сектор"}
{"url": "https://www.standartnews.com/sport/botev-plovdiv-privleche-karachanokov-382648.html", "text": "Ботев (Пловдив) осъществи третия си зимен трансфер. \"Канарчетата\" подсилиха състава си с офанзивния футболист Антон Карачанаков. 27-годишното крило подписа с \"жълто-черните\" за срок от 2 години и 6 месеца. За последно футболистът бе част от втородивизионния гръцки тим Панахайки.  \r\nАнтон Карачанаков е роден на 17 януари 1992 година в Ново Делчево. Юноша е на Пирин (Благоевград), а в кариерата си е играл още за отборите на ЦСКА, Балтика (Калининград), Славия, Краковия (Полша) и Берое.", "date": "2019.01.18", "title": "Ботев Пловдив привлече Карачанаков"}
{"url": "https://www.standartnews.com/biznes/otkrikhme-trgovsko-predstavitelstvo-v-skopie-382600.html", "text": "България е сред шестте най-големи инвеститори в Република Македония. За последните 10 години българският бизнес е инвестирал над 800 млн. евро в македонската икономика. Това съобщи заместник-министърът на икономиката Александър Манолев по време на церемонията по откриване на нова Служба по търговско-икономически въпроси в Скопие, съобщи пресцентърът на Министерството на икономиката. Той заедно със заместник-министъра на икономиката Кире Наумов прерязаха лентата на търговското ни представителство в столицата на Република Македония. \"Още през месец септември пристигна тук първият ни търговски аташе и за този кратък срок мога да кажа, че интересът е много сериозен - както от страна на български компании, така и от македонски\", каза Александър Манолев. Той подчерта, че за шест месеца през 2018 г. са инвестирани повече средства от български компании в Република Македония, отколкото за последните две години. По думите му вече са проведени редица срещи с представители на министерства, държавни агенции, кметове, фирми и стопански камари. Интересът на българския бизнес е изключително голям, като най-много запитвания Службата ни получава от секторите: IT, аутсорсинг, хранително-вкусова промишленост, фармация, земеделие, строителство, туризъм. Няколко български медии също проучват възможността за разкриване на свои представителства в македонската столица, стана ясно от думите на икономическият заместник-министър. \"Има запитвания и от български инвеститори за участие в изграждане на станции за пречистване на отпадни води и депа за битови отпадъци, като вече сме влезли в контакти със съответните македонски общини\", каза още Александър Манолев. Той съобщи и за интерес за съвместно разработване на няколко проекта за насърчаване на туризма в пограничните общини, за което Службата ни по търговско-икономически отношения също ще съдейства. По рано същия ден зам.-министър Манолев участва в откриването на двустранен бизнес форум с участието на над 100 компании от двете страни.", "date": "2019.01.18", "title": "Открихме търговско представителство в Скопие"}
{"url": "https://www.standartnews.com/sport/kristal-izvadi-ivet-ot-zimniya-sezon-382650.html", "text": "Най-бързата българска спринтьорка Ивет Лалова-Колио ще пропусне зимния сезон заради травма на ръката. Лалова-Колио се появи на церемонията по награждаването на най-добрите лекоатлети на България за 2018 година с шина на лявата си ръка. Спринтьорката е претърпяла операция на 7 януари заради скъсано сужохилие. \"Травмата на ръката я получил много нелепо. През лятото се срязах на парче кристал, но не обърнах сериозно внимание. Оказа се, че при инцидента съм разкъсала сухожилие, а след това то се е скъсало и затова се наложи операция. Започнах годината с вирус и операция, но се надявам занапред да имам само хубави моменти\", каза Лалова-Колио, която завърши пета от финала на 200 метра на Европейското първенство за мъже и жени през 2018 година. \r\nТя добави, че заради травмата е пропуснала само пет дни от подготовката си и вече тренира на пълни обороти, но няма да участва на състезания през зимата. \"Съвсем малко пропуснах тренировки. В момента се подготвям на пълни обороти. Зимният сезон ще бъде пропуснат, тъй като още една седмица ще трябва да нося шина. В момента работя по плана за лятото\", каза още Лалова-Колио. Тя получи награда за популяризиране на леката атлетика в България. \"Тази награда ме кара да се чувствам оценена, обичана, уважавана\", допълни спринтьорката.", "date": "2019.01.18", "title": "Кристал извади Ивет от зимния сезон"}
{"url": "https://www.standartnews.com/biznes/obb-nay-dobrata-banka-za-trgovsko-finansirane-382670.html", "text": "Престижното финансово издание Global Finance отличи Обединена българска банка за най-добра банка в областта „Търговско финансиране“ в България. Наградата бе официално връчена на 16 януари 2019 г. по време на BAFT Europe Bank-to-Bank Forum в Лондон, когато бяха раздадени деветнадесетите поред годишни награди World’s Best Trade Finance Providers на международното списание Global Finance. Те отличават най-добрите банки в областта на търговското финансиране от 95 страни по света. Наградата е от специално значение за ОББ, която получава признанието още при първото си участие в конкурса, вече като част от KBC Груп и в динамичен период на интеграция и трансформация. „ .“, заяви Петър Андронов, главен изпълнителен директор на ОББ. Класацията на Global Finance се съставя от редакторския борд, наградите са стандарт за върхови постижения във финансовата индустрия, а лауреатите им се определят според обективни и субективни критерии. Обективните сред тях са: обем на трансакциите, обхват на глобалното покритие, доходност, обслужване на клиенти, конкурентно ценообразуване, иновации и т.н. Субективните критерии включват мнението на отраслови анализатори, рейтингови агенции, корпоративни мениджъри, технологични експерти, клиенти и контрагенти от индустрията. Като резултат банките-победители не винаги са най-големите, най-старите или най-диверсифицираните, а са най-доказаните в дадена област. Списание Global Finance е основано през 1987 г. със седалище в Ню Йорк, има над 50 050 абоната и читатели в 188 страни. Аудиторията на Global Finance включва висши корпоративни и финансови служители, отговорни за вземане на инвестиционни и стратегически решения в мултинационални дружества и финансови институции. В продължение на 32 години списанието избира лидерите сред банките и други доставчици на финансови услуги.  ", "date": "2019.01.18", "title": "ОББ най-добрата банка за търговско финансиране"}
{"url": "https://www.standartnews.com/biznes/naredbata-za-kasovite-aparati-shche-dokara-ikonomikata-ni-do-kolaps-382675.html", "text": "Влизането в сила на Наредба 18 на Националната агенция за приходите (НАП) за смяната на касовите апарати и софтуерите за продажба, трябва да се отложи до края на 2019 г. за всички фирми. Това поиска Ясен Танев, учредител на Българската асоциация за развитие на бизнес софтуер, като се мотивира с това, че бизнесът няма да успее да се справи през оставащите малксо повече от два месеца, което щяло да доведе до колапс в икономиката. Според плановете на Министерство на финансите промените, свързани с фискалните устройства, трябва да влязат в сила от 1 април. \"Когато сте малък магазин, за вас не е проблем да си смените касата и софтуера и в рамките на 300 до 500 лева да изпълните изискванията на наредбата. Защото вашият бизнес е един компютър-касичка. Но колкото повече бизнесът нараства и сте вложили пари в него, ако сте вложили и пари по европрограми в софтуерни системи, или ако използвате софтуери на външни компании, защото ние сме европейска държава и българският бизнес вече е модерен, дори и да имате най-доброто желание, то в рамките на шест месеца няма да можете да обновите и да модифицирате големи и средни софтуерни системи\" - коментира Ясен Танев.  Така че колкото бизнесът ви е по-голям и по на светло, толкова повече сте загазили, защото трябва да извадите едни непредвидени пари, да обучите персонала и да подмените системите. Ако се окаже, че сте европейска компания или използвате софтуер на европейски производители, проблемите ви стават още по-големи\" - коментира Ясен Танев от Българската асоциация за развитие на бизнес софтуер.", "date": "2019.01.18", "title": "Наредбата за касовите апарати ще докара икономиката ни до колапс"}
{"url": "https://www.standartnews.com/sport/pochina-legenda-na-rodniya-voleybol-382654.html", "text": "Отиде си още една легенда на българския спорт. След като тази сутрин почина Иван Вуцов, тъжна вест и от волейбола. \r\nПочина бащата на треньора Радостин Стойчев - Светослав Стойчев. Новина съобщи във \"Фейсбук\" олимпийската ни медалистка Цветана Божурина. \"Тъжен ден, или спортен ден и ден, в който отлетяха две шампионски сърца\", написа тя. \r\nСветослав Стойчев е баща на волейболния треньор Радостин Стойчев. През 1991 г. в Кайро (Египет) той извежда националния ни отбор по волейбол за младежи (U21) до световната титла. \r\nСлед историческия триумф обаче не е водил национален отбор. Бил е треньор на ЦСКА, на Славия, работил е с юношески състави, а в последните години и като съветник на младите треньори. \r\nВ състезателната си кариера е носил екипите на столичните Спартак и Локомотив, пернишките Миньор и Металург, Миньор (Бухово). Треньорската му кариера стартира от Локомотив (София) и продължава в ЦСКА, където води юношите. Шампион е с всички възрасти, след което поема мъжкия отбор.", "date": "2019.01.18", "title": "Почина легенда на родния волейбол"}
{"url": "https://www.standartnews.com/sport/levski-pochivay-v-mir-shampione-382652.html", "text": "Скръбна вест покоси цялата левскарска общност тази сутрин. На 79 години си отиде легендата на българския футбол Иван Вуцов. Големият футболист и треньор напусна този свят на 79 години, след като през последните години боледуваше. \r\nРоден на 14 декември 1939 г. в Габрово, той започва да играе в местния Янтра. Докато е в казармата носи екипа на пловдивския Ботев. През 1960 г. преминава в Левски, където остава до 1969 г. Има записани 213 срещи за първенство с 4 отбелязани гола, 41 мача за купата на страната и 60 международни срещи. Шампион на България с Левски през 1965 и 1968. Печели купата на страната през 1967 г. \r\nЗа \"А\" националния тим има 24 участия, а за \"Б\" националния тим и младежкия национален отбор е изиграл по 2 мача. Носил е екипите още на Янтра (Габрово), Ботев (Пловдив) и Академик (София). Участва на Световното първенство в Англия през 1966 г. Като старши треньор ръководи ЛЕВСКИ 5 сезона - 1974/75, 1975/76, 1977/78, 1978/79 и 1979/80. През този период печели шампионската титла (сезон 1978/79) и 2 пъти купата на страната - 1976 и 1979 г. Под негово ръководство Левски елиминира Аякс Амстердам за Купата на Уефа и достига до четвъртфинал с Барселона през 1976 г., където успява да запише победа с 5:4. Бил е треньор още на Спартак (Варна), Славия (София), Локомотив (Пловдив), Хайдук (Сплит) и националния отбор на България. \r\nКласира страната ни на световните финали в Мексико през 1986 г., където стигаме до осминафинал и отпадане от отбора на домакините. Пенсионира се през 2004 г. като изпълнителен директор на БФС. Ръководството, футболистите и служителите на ПФК ЛЕВСКИ изказват искрените си съболезнования пред близките и приятелите на големия Иван Вуцов. \r\nНие никога няма да те забравим! \r\nПочивай в мир, шампионе!", "date": "2019.01.18", "title": "Левски: Почивай в мир, шампионе!"}
{"url": "https://www.standartnews.com/sport/avstriyka-s-prva-pobeda-za-svetovnata-kupa-po-ski-382658.html", "text": "Австрийката Рамона Зибенхофер спечели първа победа в кариерата си за Световната купа по ски алпийски дисциплини. Тя триумфира в спускането в италианския зимен център Кортина Д'Ампецо (Ит). 27-годишната Зибенхофер беше най-бърза по съкратеното трасе на легендарната писта \"Олимпия дела Тофана\" и финишира за 1:15.44 минути.  \r\nРекордьорката по победи за Световната купа при жените Линдзи Вон (САЩ) се завърна на пистата, след като пропусна началото на сезона заради контузия на коляното. Американката направи грешка и остана едва 15-а на 1,19 сек от Зибенхофер. \r\n\"Допуснах голяма грешка в средата на трасето. Въпреки това съм доволна. Трябва ми време. Утре и в неделя имам още един шанс\", коментира Вон пред ARD.  \r\nМечтата й е да постигне още пет победи, за да подобри рекорда на шведската легенда Ингемар Стенмарк от 86 успеха за Световната купа. \r\nВтора в Кортина Д'Ампецо на 0,40 сек от австрийката остана световната шампионка в дисциплината Илка Щухец (Словения), а трета на 46 стотни завърши Щефани Фенийр (Австрия). \r\nВ генералното класиране за Световната купа Микаела Шифрин (САЩ) има огромна преднина на върха от 1394 точки след 20 старта. Втора е Петра Влъхова (Словакия) с 898, а трета - Уенди Холденер (Швейцария) с 593 точки. \r\nВ подреждането за малката световна купа в спускането води Никол Шмидхофер (Австрия) с 248 точки, която остана на 12-а позиция в днешното състезание. Втора е Илка Щухец с 238 точки, а трета - Рамона Зибенхофер с 220 т.  Утре отново в италианския курорт има спускане при дамите. фото ЕПА/БГНЕС", "date": "2019.01.18", "title": "Австрийка с първа победа за Световната купа по ски"}
{"url": "https://www.standartnews.com/sport/agasi-razvlnuvan-za-grisho-382651.html", "text": "Бившият номер 1 в тениса Андре Агаси е доволен от начина на работа с Григор Димитров. Американецът смята, че двамата функционират много добре. Агаси е убеден, че може да постигне страхотни неща с Григор. „Не мога да не бъда развълнуван от начина, по който работим. Той е страхотен човек и двамата за кратко време станахме много близки“, коментира Агаси. \r\n„По моя преценка тенисът се състои от три части: има момент на контрол, има неутралност и след това имаш защита. Когато Димитров има контрол в мача, той го прави с риск. Когато е в неутрална позиция, той бързо изоставаше. Когато се защитава и е притиснат, Григор нямаше възможност да направи преход и да обърне развоя. Ако можеш да танцуваш между тези три части и да демонстрираш силните си страни, да използваш скоростта си, да бъдеш проактивен, да контролираш нещата, това е голяма разлика“, добави американецът. „Ако не работиш интелигентно, трябва да се изразходваш прекалено много. Ако работиш усилено, е трудно да се получат големи спадове в представянето ти“, продължи легендата в тениса. „Надявам се, че Григор ще може да прави нещата много по-лесно, за много по-дълго време. Вярвам, че двамата може да постигнем страхотни неща. Ще се справя отлично с Григор. Развълнуван съм да видя как Джокович печели. Аз съм привързан към него. Бях убеден, че той отново ще се върне към успехите. Вярвам, че той ще постига много победи в следващите три-четири години“, каза още Андре Агаси.", "date": "2019.01.18", "title": "Агаси развълнуван за Гришо"}
{"url": "https://www.standartnews.com/sport/ministr-kralev-prie-toni-nadal-382655.html", "text": "Министърът на младежта и спорта Красен Кралев се срещна с посланика на тенис турнира от сериите АТР 250 Sofia Open, чичо и първи треньор на Рафаел Надал – Тони Надал. Той е в България по покана на нашата федерация по тенис, а в 17 часа днес ще проведе тренировъчна сесия с български деца в зала „София“. „Благодаря Ви, че подкрепяте българския тенис. Вашето присъствие в София е изключително важно, защото ще ни помогне в нашата мисия да запалим колкото се може повече деца по този прекрасен спорт. Работим отлично с Българската федерация по тенис и сме горди, че организираме турнира Sofia Open за четвърта поредна година. Това издание ще бъде най-силното до сега и аз съм убеден, че всички топ играчи, както и феновете, ще останат много доволни от предложените им условия“, заяви министър Кралев. Спортният министър запозна госта си със съвместните програми за хора с увреждания и деца, които ММС реализира с БФТ. Двамата се обединиха около мнението, че спортът е изключително важен за възпитанието на децата, независимо дали те ще продължат да се занимават професионално с него и в бъдеще. „В момента в България има много силно поколение от млади тенисисти и наш основен приоритет е да ги запазим за спорта и да ги развием, защото знаем колко е труден преходът от детско-юношеския към професионалния спорт“, каза Кралев. Тони Надал също изказа мнение, че една от основните задачи на треньорите е именно да направят така, че състезателите да разкрият пълния си потенциал и да го реализират при мъжете и жените. Той разказа и за работата със племеника му Рафаел Надал. „Винаги съм го учил на три прости правила. Удряй топката възможно най-силно. Опитвай да я пратиш там, където не се намира противникът ти. И, ако е възможно, гледай да е в рамките на корта“, каза с чувство за хумор Надал. По време на срещата, на която присъства и президентът на Българската федерация по тенис Стефан Цветков, беше обсъдена и възможността за създаването на филиал в България на тенис-академията на Надал. Братя на Тони Надал са легендата на футболния „Барселона“ Мигел Анхел Надал, който игра заедно с Христо Стоичков и бащата на Рафа - Себастиан. Тони Надал обяви, че е добър приятел със Стоичков и често играят голф заедно, а министър Кралев му подари биографичния фотоалбум на Камата „Стоичков: Това съм аз“. Тони Надал е определян като най-успешния тенис треньор в историята заради спечелените 16 титли от „Големия шлем“ с Рафаел Надал. Испанският специалист е наставник на Рафа Надал от 1990 до 2017 г. Като треньор участва в извоюването на общо 75 титли на сингъл и още 11 титли на двойки. Именно Тони Надал извежда Рафа до „Кариерен Златен Шлем“. Заедно двамата имат титли на Откритото първенство на Австралия (2009), „Ролан Гарос“ (2005 – 2008, 2010 – 2014, 2017 – 2018), „Уимбълдън“ (2008, 2010) и Откритото първенство на САЩ (2010, 2013, 2017). През 2008 г. Тони Надал извежда племенника си и до златен олимпийски медал на игрите в Пекин на сингъл, а през 2016 г. в Рио до Жанейро и до такъв на двойки. Заедно двамата са достигнали до 30 титли от турнири от сериите „Мастърс 1000“. Любопитно е, че той учи Рафа да играе с лява ръка, въпреки че не е левичар. Турнирът от сериите АТР 250 Sofia Open ще се проведе от 3 до 10 февруари в „Арена Армеец“. В него ще участват носителят на три титли от Големия шлем Стан Вавринка, устремилият се към топ 10 в света Карен Хачанов (Рус), шампионът в мастърса на новото поколение и №15 в ранглистата Стефанос Циципас (Гър), друга от звездите на бъдещето -  №19 Данийл Медведев (Рус), световният №20 Николоз Басилашвили (Груз), първият шампион в София №24 Роберто Баутиста Агут (Исп), №28 Фернандо Вердаско (Исп) и един от най-атрактивните тенисисти в света №33 Гаел Монфис (Фр). За силата на състезанието говори и фактът, че от квалификациите ще се включат трима шампиони в турнири от календара на АТП - Виктор Троицки, Гийермо Гарсия-Лопес и Серхий Стаховски.  ", "date": "2019.01.18", "title": "Министър Кралев прие Тони Надал"}
{"url": "https://www.standartnews.com/sport/izprashchame-ivan-vutsov-v-ponedelnik-382653.html", "text": "Поклонението пред тленните останки на Иван Вуцов ще се състои в понеделник (21 януари) от 10.00 часа във фоайето на Националния стадион \"Васил Левски\". Опелото ще бъде от 12.30 часа в храм \"Света София\". Легендарният футболист и треньор на Левски и България си отиде от този свят днес сутринта на 79 години.", "date": "2019.01.18", "title": "Изпращаме Иван Вуцов в понеделник"}
{"url": "https://www.standartnews.com/biznes/blgariya-v-top-3-na-stranite-s-nay-stabilen-rst-na-bvp-382679.html", "text": "В последните години ЦИЕ потвърди способността си да генерира растеж.   Ръстът на БВП се предвижда да остане стабилен в повечето държави (около 3% или по-висок), макар и с известно циклично снижаване.   След цикличния връх, постигнат през 2017 г. (4.6% с изключение на Русия и Турция) и среден ръст на БВП от 3.7% през 2018 г., икономическият растеж на региона се очаква да остане над потенциалния за 2019 г. (около 3.2% средно), но може да се забави през 2020 г. в резултат от потенциално по-слабата глобална търговия. Държавите от ЦИЕ в ЕС имат потенциал да изпреварят други региони с бързо развиващи се пазари благодарение на по-малката си зависимост от притоци на чуждестранни капитали в ЦИЕ, по-големите възможности за фискални стимули, по-благоприятните финансови условия, достъпа до европейски фондове и положителния ефект от намаляващите цени на стоките.   Основните спънки пред икономическия растеж на ЦИЕ са затягането на пазарите на труда особено в Чехия и Унгария и вероятно тежкият Брекзит, който ще причини щети поради новите търговски бариери, които ще възпрепятстват както износа, така и инвестициите в ЦИЕ. Словакия и Чехия са най-уязвимите пазари на ЦИЕ по отношение на ограниченията, причинени от Брекзит. Русия и Турция могат да следват различни трендове, какъвто е случаят през 2018 г. , подпомогнати от ниското ниво на безработица и увеличените възнаграждения, ще бъдат основните източници на растеж за икономиките на ЦИЕ, докато износът ще подлежи на възможно циклично забавяне в следващите няколко години.  в историческа перспектива са един от основните фактори на икономическа трансформация в региона. Особено от гледна точка на трансфера на технология и познания, ще останат важни, макар и не до такава степен, в каквато са били през предходното десетилетие. В някои сектори ЦИЕ се превърна в производствено подразделение на Западна Европа като преките чуждестранни инвестиции постепенно променяха своя обхват, за да се фокусират върху по-напреднали производства и все повече включваха сектора на обслужването. Съотношението на преките чуждестранни инвестиции към БВП остана над 2.5% в периода 2016-2018 г. и се очаква да остане на подобно ниво в следващите няколко години. Ролята на международните компании в региона остава значителна: добавената стойност от чуждестранни компании е повече от 40% от общата добавена стойност (заместител на БВП) за страни като Унгария, Словакия, Румъния и Чешка република, които освен това са най-интегрираните във веригата на добавената стойност в Европа. Преките чуждестранни инвестиции се допълват от  , които влизат в състава на ЕС. Фондовете на ЕС съставляват 2.9% от БВП средно в периода 2014-2020 г. (150 млрд. евро за ЕС - ЦИЕ с изключение на Полша), при което 2019-2020 са най-важните години от гледна точка на усвояването на средствата от европейските фондове.  предоставя допълнителни възможности за растеж в региона. Достъпът до интернет в държавите от ЦИЕ се увеличи с 20% от 2010 г. насам и сега почти 75% от населението използва интернет. Достъпът до мобилни устройства в държавите от ЦИЕ е 120% от гледна точка на абонамент за мобилни устройства на всеки 100 човека. Тези метрики в страните от ЦИЕ са сравними с повечето западноевропейски пазари, но с по-висока скорост на конвергенция през последните години.  (ЦИЕ с изключение на Русия и Турция) в ЦИЕ през 2019 г. Кредитирането в банкирането на дребно нараства повече от корпоративното кредитиране. Причините са: по-високите разполагаеми приходи, по-ниската безработица и по-високото потребление. Увеличеният интерес към банкирането на дребно през последните години се вижда и от стратегиите на УниКредит от гледна точка на синергии с други бизнес сфери като застраховане, управление на активи, лизинг и по-общо - партньорства. При кредитирането чрез опростяване и улесняване на кредитните процеси (напр. консолидиране на платформите през множество канали за кредитиране, оптимизиране на анализа на кредитния риск) и чрез дигитализация (подобряване на цялостното клиентско преживяване и канали) за предлагане на индивидуални решения от гледна точка на продукти и тяхното предоставяне, все още има потенциал за растеж в банките от ЦИЕ. , тъй като ликвидните позиции на банките от ЦИЕ са се подобрили и ситуацията от гледна точка на качество на кредитите не може да се сравни с тази в миналото (коефициентът на необслужваните кредити се придвижи от 14% през 2014 г. до 5% през 2018 г. средно за ЦИЕ с изключение на Турция и Русия). Освен стабилният икономически растеж, дългосрочният потенциал на банкирането в ЦИЕ се вижда и в ниското банково участие от гледна точка на съотношението кредити към БВП. Докато много страни от еврозоната имат съотношение кредити към БВП по-високо от 100%, всички пазари в ЦИЕ понастоящем имат съотношение по-ниско от 70%, а Румъния, Унгария, Сърбия и Русия дори по-ниско от 50%. Освен това ниското съотношение на кредити към депозити, значително по-ниско отколкото преди няколко години (всички пазари от ЦИЕ освен Турция имат съотношение кредити към депозити по-ниско от 100%, а повечето пазари от ЦИЕ, по-специално Чешка република, Унгария, България, Румъния, Словения, Хърватия и Русия - около 70-75%), също допринася за този потенциал, както и по-масовото използване на дигиталното банкиране. По отношение на последното, понастоящем нивото на използване на дигиталното банкиране в ЦИЕ е по-ниско, но бързо се увеличава. Използването на интернет банкиране се увеличи повече от два пъти в периода между 2010 и 2017 г. в Чешка република, Унгария, Турция, Сърбия, Румъния и България. Освен това е било използвано в значително по-голяма степен в сравнение с интернет за онлайн покупки в региона. Занапред банковият сектор в ЦИЕ ще продължи да подобрява своята ефикасност по отношение на изчистването на кредитния портфейл и по-сериозното фокусиране върху приходите и растежа. Състезанието за пазарен дял продължава и има потенциал и от гледна точка на сливания и придобивания. По отношение на банкови приходи в сравнение с предходни години, нетният лихвен приход се възстановява от ниските си нива през 2015-2016 г. и през 2019 г. се очаква да съставлява две трети от приходите в банковия сектор в ЦИЕ. Разходите също се увеличават, при което се усеща натиска на възнагражденията, при все че съотношението разходи/приходи се очаква да остане стабилно в периода 2020-2023 г. и да не повтори значително подобрените стойности от предходните години. Цената на риска от гледна точка на провизиите за загуби по кредити спрямо брутното кредитиране, се очаква да остане много ниска (77 б. п. п. за ЦИЕ с изключение на Русия и Турция), но постепенно да се нормализира. Подобреното качество на активите - по-ниският процент на необслужваните кредити се отразява в по-ниски разходи за провизии за загуби по кредити - е било основен фактор за генериране на доходност през последните години: доходността за пазарите на ЦИЕ е нараствала постоянно година след година в периода от 2013 до 2017 г. Възвръщаемостта на собствения капитал, например, е понастоящем около 10% на ниво банкова система (ЦИЕ с изключение на Турция и Русия) и се очаква да остане на същите нива. „ , каза Карло Вивалди, директор на УниКредит за ЦИЕ, на годишния форум на Euromoney. „ , добави Андреа Диаманти, директор на Корпоративно инвестиционно и частно банкиране за ЦИЕ в УниКредит. През 2018 г. станахме свидетели на усилена дейност по сливания и придобивания в банковия сектор на ЦИЕ. Миналата година видяхме организиран изход на гръцките банки от югоизточните европейски пазари, консолидацията на държавните банки в Русия под ръководството на централната банка и обявените приватизации в Словения и Сърбия. След динамичната 2018 г. ще очакваме да видим подобна силна пазарна дейност през 2019 г., задвижвана от югоизточните европейски пазари, благодарение на сделки и първично публично предлагане, които вече са били обявени, намаляване на рисковите експозиции от някои регионални групи и в резултат от приватизациите в дадени страни (като Словения и Сърбия), беше заключено още по време на семинара на Euromoney, на който домакин беше УниКредит. “   “, каза по време на форума Euromoney Карло Вивалди. Клиентската база на УниКредит в ЦИЕ нараства постоянно спрямо нашата цел от 2.6 милиона нетни нови клиенти до края на 2019 г. Качеството на портфейла също се подобрява с коефициент на брутни необслужвани експозиции, намален с 229 б.п. (от 8.9 до 6.5%) през септември 2018 г. в сравнение със септември 2017 г. В резултат от това възвръщаемостта на разпределения капитал отбелязва 15.7% за първите девет месеца от 2018 г., което още веднъж подчертава стабилната печалба на подразделение ЦИЕ. Освен това мобилните банкови потребители се очаква да нараснат от 38.2% от всички клиенти през третото тримесечие на 2018 г. до 47% за следващата година, стана ясно още по време на форума. Успехът на УниКредит в региона се основава на нейната солидна клиентска база - със силно местно покритие и управление на отношенията с клиентите и способност да оползотвори глобалните продуктови направления. Банковата група предоставя най-добрите в класа си услуги и експертиза на групово ниво, за да обслужва своите клиенти по най-добрия възможен начин. Пазарна позиция на УниКредит в Централна и Източна Европа предлага на местните банки съществени конкурентни предимства благодарение на безспорната разпознаваемост на бранда, достъпа до международните пазари, споделянето на най-добри практики и значителните икономии от мащаб.  ", "date": "2019.01.18", "title": "България в топ 3 на страните с най-стабилен ръст на БВП"}
{"url": "https://www.standartnews.com/kultura/kamila-kabeyo-i-shon-mendes-shche-peyat-na-gramitata-382639.html", "text": "Обявиха звездите, които ще имат изпълнения на живо по време на наградите „Грами“. Най-големите имена сред тях са Камила Кабейо, Карди Би, Пост Малоун и Шон Мендес. Кабейо и Мендес ще пеят на заветната сцена за първи път. Също така двамата са номинирами в няколко категории. Певицата ще се бори за приза за най-добро поп изпълнение за култовото си парче „Havana“ и за най-добър поп албум за дебютния й „Camila“. Канадецът също участва в надпреварата във втората категория за неговия трети албум „Shawn Mendes“. Той ще се опита и да надделее в битката за най-добра песен със световния си хит „In My Blood“. Церемонията по раздаването на наградите „Грами“ ще се проведе на 10 февруари в „Стейпъл център“ в Ел Ей.", "date": "2019.01.18", "title": "Камила Кабейо и Шон Мендес ще пеят на Грамитата"}
{"url": "https://www.standartnews.com/kultura/kevin-khart-shche-pravi-film-po-monopoli-382644.html", "text": "Кевин Харт ще участва във филм, базиран на настолната игра „Монополи“. Тим Стори, известен с поредицата „Фантастичната четворка“, ще режисира лентата, а Харт ще продуцира проекта чрез компанията си „HartBeat Productions“. За момента няма подробности около акцията и за сега липсва сценарист и начална дата за снимките. Също така не е ясно какъв персонаж ще играе комикът. Планове за подобен филм има още от 2008-а година. По това време Ридли Скот се готвеше да го продуцира. През 2015-а също имаше опити, като Андрю Никъл беше започнал работа по сценария. Харт и Стори ще си партнират за пети път от 2012-а насам, след като направиха комедиите „Ченге за един ден“ 1 и 2, „Мисли като мъж“ 1 и 2.", "date": "2019.01.18", "title": "Кевин Харт ще прави филм по „Монополи“"}
{"url": "https://www.standartnews.com/biznes/36-mlrd-evro-prikhodi-ot-mezhdunaroden-turizm-382687.html", "text": "Приходите от международен туризъм възлизат на 3,6 млрд. евро в периода януари- ноември 2018 г. Това показват данните на БНБ, публикувани на 18 януари. Ръстът е 6,6% спрямо януари-ноември година по-рано. През 11-те месеца на 2018 г. чуждестранните туристически посещения у нас са повече от 8,834 млн., като нарастват с 4,9 на сто в сравнение със съответния период на предходната година. Данните са много положителни и показват, че усилената работа на туристическата администрация и бизнеса  да се привличат все повече висококатегорийни чуждестранни посетители, дават резултат. Показателно е, че ръстът на приходите изпреварва нарастването на броя на туристическите визити, коментира министърът на туризма Николина Ангелкова. Тя допълни още, че данните са стимул да продължаваме активната политика за популяризиране на България като дестинация за четири сезона. През 11-те месеца на 2018 година постъпленията устойчиво нарастват,  очакваме тази тенденция да се запази и за декември и да отчетем успешна година за сектора, посочи още министърът. Само за ноември 2018 г. постъпленията на международен туризъм са повече от 140 млн. евро. Отчита се увеличение от 2,3 на сто спрямо същия месец  година по-рано.", "date": "2019.01.18", "title": "3,6 млрд. евро приходи от международен туризъм"}
{"url": "https://www.standartnews.com/biznes/pusnakha-prviya-bezlikhven-lizing-za-koli-do-7-godini-382681.html", "text": "„Витоша Ауто“, партньорът на INFINITI в България, стартира иновативна лизингова програма INFINITI Dream Leasing, която позволява до 7-годишен безлихвен лизинг за закупуването на нов автомобил от гамата на луксозната японска марка. С този продукт INFINITI вада възможност за сигурност на месечната вноска и прави луксозният автомобил по-достъпен. Предложението е валидно за бизнес клиенти и може да се комбинира с програмата за обратно изкупуване на автомобил Fair Play, с което да се покрие пълната или част от първоначалната вноска. „Нашият екип се осмелява да предложи различно отношение към клиентите от луксозния клас автомобили. Това е и причината да създадем програмата INFINITI Dream Leasing, която предлага на нашите клиенти лизингов план, изработен според техните индивидуални нужди“, коментират от „Витоша Ауто“. Автомобилната гама на японската премиум марка включва премиум компакт кросоувъра Q30, актив кросоувърът QX30, хибридният седан със спортно поведение Q50, атрактивното спортно купе Q60 и 7-местният луксозен SUV QX60. С покупката на нов INFINITI, новите клиенти стават членове на INFINITI VIP клуба, в който могат да се насладят на всички предимства на най-добрата и доказала се във времето програма „7-звездно обслужване“. Клиентите биха могли да се възползват от специалната програма до 31 март 2019 г.", "date": "2019.01.18", "title": "Пуснаха у нас първия безлихвен 7-годишен лизинг за коли"}
{"url": "https://www.standartnews.com/svyat/gazprom-skoro-shche-stroim-turski-potok-v-srbiya-382622.html", "text": "Газпром в най-скоро време ще започне изграждането на инфраструктура в Сърбия за газопровода \"Турски поток\". Това съобщи ръководителят на Газпром Алексей Милер пред телевизия Россия 1, предаде ТАСС. Руският президент Владимир Путин, който вчера бе на посещение в Сърбия, заяви, че Русия е готова да вложи около 1,4 милиарда долара за развитието на инфраструктурата в Сърбия за преминаване през тази страна на линия на \"Турски поток\". Линейната част на сръбския участък на \"Турски поток\" ще бъде завършена до края на 2019 г., съобщи още вчера Алексей Милер пред руската телевизия ОРТ. Той добави, че дължината на участъка на газопровода, преминаващ през Сърбия, ще бъде 403 километра. Газопроводът ще премине от сръбско-българската до сръбско-унгарската граница. Що се отнася до сроковете линейната част на газопровода ще бъде изградена до края на 2019 г., посочи Милер. Подписаният вчера меморандум за разбирателство по проект за разширяване на подземното газохранилище \"Банатски двор\" фактически означава вземане на окончателно инвестиционно решение по проекта, каза още Милер вчера.", "date": "2019.01.18", "title": "Газпром: Скоро ще строим Турски поток в Сърбия"}
{"url": "https://www.standartnews.com/svyat/21-ubiti-pri-atentat-v-kolumbiyskata-stolitsa-bogota-382608.html", "text": "Броят на убитите при атентата срещу полицейска академия в Богота вчера е достигнал 21. 68 човека са ранени при атаката с кола бомба, предаде Франс прес, като се позова на комюнике на полицията в колумбийската столица. Сред загиналите е жена от Еквадор. Ранени са един еквадорец и двама панамци, съобщи ДПА, цитирайки официални данни. Колумбийските власти обявиха тридневен траур и ще засилят граничния контрол и проверките по пътищата, водещи към градовете. Посегателството срещу нашата младеж и нашата свобода няма да остане безнаказано, обеща десният президент Иван Дуке в телевизионно обръщение към нацията, обявявайки траура. Шофьорът на камионетката с експлозиви е идентифициран като 57-годишния Хосе Адемар Рохас Родригес, свързан с лявата бунтовническа групировка Армия за национално освобождение. Той е страдал от нелечима болест и терористите са му платили да извърши нападението, при което са използвани 80 кг от мощния експлозив пентолит, съобщи телевизия \"Каракол\", като се позова на източник от разузнаването, предаде ТАСС. След като дойде на власт през август миналата година, новият колумбийски президент Иван Дуке спря мирните преговори с Армията за национално освобождение, започнати от неговия предшественик Хуан Мануел Сантос, припомня ДПА.", "date": "2019.01.18", "title": "21 убити при атентат в колумбийската столица Богота"}
{"url": "https://www.standartnews.com/svyat/evrokomisiyata-sledim-situatsiyata-okolo-turski-potok-382647.html", "text": "Европейската комисия следи ситуацията около изпълнението на проекта \"Турски поток\" и ще прилага енергийните правила на ЕС към всички газопроводи. Това заяви днес говорителката на Комисията Ана-Кайса Итконен, коментирайки обсъждането на този въпрос при посещението на руския президент Владимир Путин в Сърбия, предаде ТАСС. \"Колкото до \"Турски поток\" и позицията ни по този въпрос, мога да кажа, че следим развитието на ситуацията и ще прилагаме съответните енергийни правила на ЕС към всички тръбопроводи без всякаква дискриминация\", каза Итконен. Възможното продължение на \"Турски поток\" до Сърбия бе сред въпросите в преговорите между Путин и сръбския президент Александър Вучич, които привлякоха най-голямо внимание, отбелязва ТАСС. По думите на руския държавен глава Москва е готова за подобен проект и може да инвестира около 1,4 млрд. долара в развитие на инфраструктурата на Сърбия за прекарване през нейна територия на разклонение на газопровода.", "date": "2019.01.18", "title": "Еврокомисията: Следим ситуацията около Турски поток"}
{"url": "https://www.standartnews.com/kultura/plovdiv-i-evropa-vv-vztorg-pred-neobozrimiya-kolo-k-382685.html", "text": "“Необозримо за Кольо К.” е логото на изумителната експозиция в Градската  галерия на Пловдив - отново и отново представяща таланта на големия художник, който си отиде от грешния ни свят точно по това време преди 5 години само на 50. Световните гости на европейската столица на културата са привлечени буквално като магнит от творбите на Кольо Карамфилов, който не познаваше граници нито в жанровете, нито в свободата на своето изкуство, а още по-малко в изригванията на характера и гения си.  Над 90 работи на Кольо, предоставени от 40 колекционери, завладяват сетивата - живопис, графики, пластики, скулптури, пърформанс, инсталации, фотографии...  Да не забравяме, че той беше безкрайно пристрастен към театъра и киното. \r\nЕто и думите на поета драматург Елин Рахнев, най-близкия приятел на Карамфилов, при откриването на изложбата под тепетата.  „Кольо К. прегърна света по свой си начин - първо поречията му, после движенията и паметта му, накрая всичките му противоречия. И светът беше щастлив. И стана по-важен. Светът също го прегърна и направи от очите му брегове, от сълзата му облаци, от жестовете му сонети, от мълчанието му рапсодии. И тази взаимна прегръдка бе сребърното на светлината, резен от красивото, пледоария към дъждовните капки, преваляването на тъгата. А може би просто сърдечният спазъм на надеждата. Всъщност тази прегръдка беше сън, в който можеш да се доизмислиш, да конструираш наново всичките си очертания, да усетиш графиката на кръвта си, да композираш мечтанията си. В тази прегръдка между Кольо К и света всеки от нас се припозна или тепърва ще му се случва. Припознахме се - един като валсиращо есенно листо, друг като мравка с криле, трети като птица, която чопли залеза, а за някои тази прегръдка е печал по всеки и всичко. Няма значение. Важно е, че тази прегръдка е огледало и ние все повече и повече се взираме в него, оглеждаме егото и суетата си, губим се в черупката му, после се търсим из кълдъръмите и шепотите на живота. И винаги сме малко по-различни от преди, малко по-претенциозни, с няколко копнежа в повече. \r\nВсъщност исках да кажа нещо съвсем различно. Никога не съм си представял света без Кольо К, пък и има ли нужда от тази представа? Не мога. Всъщност не съм си представял меланхолията на този свят, трепетите му, стенанията му, всичките му сантименти и орнаменти, всичките му увертюри и партитури... А и когато правиш от сълзата хляб, от изгрева пиано, от тишината ноти, от минзухара бедра на девственица, този свят не може без теб. Този свят има болезнена нужда от теб и винаги ще има. Как да затворя сега Кольо К в думи, в лист хартия или в някаква клавиатура? Невъзможно е! Как да го сбъдна в някакво минало? Няма как да стане. Да го облека в кавички, точки, препинателност... Няма как да се случи. Кольо К винаги ще бъде бъдеще. Ще се рее, ще танцува, ще пее някъде в пространството, ще римува есента със солта на усмивката, с пледоариите на птиците, с крилете на дърветата. И няма как да не бъде бъдеще, когато с няколко мига доизмисли времето, разшири обема на кокичето, отдалечи живота от живота, направи чисто нова версия на тъгата. Няма кака да не бъде напред във времето, когато много пъти времето го гонеше. Всъщност това беше танц - дали валс, танго или си беше чист рокендрол, пак няма значение. \r\nНе искам да изпадам в патетика - тя не му е нужна. Нека когато говорим за него, просто да се усмихнем. Нищо повече. И да го направят всички - и близки, и непознати, и онези, които ще разберат кой е Кольо К в годините напред. Знам, че тази усмивка е много специална, единствена, но съм повече от сигурен, че така трябва да бъде. Всичко друго ще бъде памет и тогава светът, времето и чучулигите няма да ни го простят. Изобщо“.", "date": "2019.01.18", "title": "Пловдив и Европа във възторг пред необозримия Кольо К."}
{"url": "https://www.standartnews.com/mneniya-komentar/samoleti-kucheta-gaz-i-oshche-prichini-putin-da-ne-doyde-u-nas-382691.html", "text": "Еуфорията, с която Владимир Путин беше посрещнат в Сърбия, само ни подсети колко е отмиляла България на руския президент. За негова визита и у нас отдавна се говори, но едва ли скоро ще се случи. За последно го чакахме за 3 март миналата година, ама не ! Всъщност има куп причини господарят на Кремъл да не кацне скоро в София. Ето поне седем от тях, къде сериозни, къде не. \r\n1. В Сърбия го посрещнаха с МиГ-29, ние купуваме Ф-16 \r\nДо кацането на летище \"Тесла\" в Белград президентският самолет на Путин беше съпровождан от ескадрила МиГ-29, подарена от Москва. Ние също имаме руски машини, но те едва летят след безкрайни ремонти. Но пък вече необратимо сме тръгнали към сделка с Вашингтон за нови Ф-16. А Путин не обича да го посрещат американски изтребители. С други думи ние вече седнахме в скута на задокеанския Голям брат. А да имаш двама Големи братя е същият абсурд като с двете майки, от които да сучеш едновременно. Примамливо, ама не става. \r\n2. Разнежи се за палето Паша, а нашият Бъфи не му стана любимец \r\nСърбите повториха жеста на Бойко Борисов отпреди 9 години, когато Путин получи като дар кутре от породата българска овчарка. Сега руският президент си тръгна от Белград с малкия шарпланинец Паша. Дали песът ще стане любим на Путин, само времето ще покаже. Нашият Бъфи не успя, макар да се мярка чат пат по снимките. След смъртта през 2014 г. на любимия женски лабрадор Кони, докарал до ужас Меркел, новият фаворит в лаещата свита на президента е отново женско куче, но от японската порода „Акита“ . \r\n3. Сръбски министър му изпя \"Калинка\", нашите нямат глас \r\nИзвестният с певческата си дарба външен министър на Сърбия Ивица Дачич поздрави руския лидер с песните „Калинка“ и „Рябинушка“ по време на официалния обяд. Той пя и за Ердоган, но едвам изкара едно парче. Сега се раздаде и изнесе цял концерт. Да ти пеят на ухо винаги разнежва. У нас подобно нещо при визита на Путин няма как да се случи. Сред родните министри няма нито един, дето да може да се справи дори с една руска частушка. Валери Симеонов, който пееше с пълно гърло рок балади, вече не е вицепремиер. А най-големият руски фен Волен Сидеров бие барабаните само по кръчмите и на рождени дни. \r\n4. И на църковния фронт не сме в един отбор \r\nРешението на Вселенския патриарх да благослови независима украинска църква разгневи патриаршията в Москва. И докато нашият Синод се снишава, дипломатично мълчи и се ослушва, владиците в Белград твърдо подкрепиха руския патриарх Кирил. Който пък нахока здраво даже президента Радев при визитата му у нас миналата година. А Кирил и Путин са колеги по линия на службите и рядко се разминават в чувствата си. В смисъл, че ако руският патриарх те ругае, едва ли в Кремъл ще те облеят с любов. Впрочем и Румен Радев, и Бойко Борисов, едва ли си спомнят с охота стъкления поглед на Вовата, когато ги посрещаше като гости лани. 5. Даже паметниците ни разделят \r\nКогато кацна в Белград Путин отиде първо да се поклони на Гробището на освободителите, а след това на Паметника на червеноармееца, където са положени костите на съветски войни. Избити, докато изгонят фашистите от Югославия. Съвсем друга бира е отношението у нас напоследък към всички монументи със солдати. Ако руският лидер дойде у нас, много е вероятно Паметникът на Съветската армия да го посрещне омазан с боя и нашарен с проклятия за \"окупаторите\" .Даже в зората на демокрацията един кмет, дето и ракията му беше синя, искаше да бутнем Альоша, ама той излезе прекалено голям.  \r\n6. Ние се радваме на Северна Македония, Белград мълчи Като верен съюзник на НАТО и лоялен член на ЕС България аплодира прекръстването на западната ни съседка в Северна Македония, което трябва да отвори вратата на Скопие към алианса и европейската общност. Добросъседският договор, който парафирахме с македонците, беше една от важните стъпки за Заев по пътя към новото име на държавата, въпреки Белград не крие, че не е във възторг от това. Също като Москва, която вижда в хода с новото име появата на още един верен американски васал на Балканите. \r\n7. Молим се за газ, Сърбия го получава с 1,4 млрд. инвестиции \r\nДокато България кърши пръсти в очакване \"Турски поток\" да завие към нас, а не към Гърция, Сърбия получи 100 % гаранции, че ще бъде захранена с нужното количество руски газ. Нещо повече, Москва ще инвестира 1,4 млрд. долара в изграждането на сръбските тръби. А нашият хъб \"Балкан\" виси на карта, докато Путин не спира да напомня как сме погребали \"Южен поток\", за да угодим на Брюксел и Вашингтон. Накрая трябва да се радваме, че заради сърбите „Турски поток” все пак ще мине през България.", "date": "2019.01.18", "title": "Самолети,  кучета, газ и още причини Путин да не дойде у нас"}
