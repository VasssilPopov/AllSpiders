{"url": "https://standartnews.com/biznes/28-narusheniya-pri-obshchestveni-porchki-konstatira-adfi-396826.html", "text": "През второто тримесечие на 2019 година Агенцията за държавна финансова инспекция (АДФИ) приключи 91 финансови инспекции, съобщиха от агенцията. В периода април-юни инспекторите на АДФИ повериха 1179 договора на обща стойност 80 820 822 лв. Това е значително повече от предходното тримесечие, когато броят на проверените договори е бил 592, пише в съобщението. През второто тримесечие на годината са били извършени проверки на 282 обществени поръчки на обща стойност 300 755 136 лв. При инспекциите са установени 28 случая на непроведени или неоснователно проведени обществени поръчки. По този показател АДФИ отчита намаление в сравнение с предходния отчетен период на 2019 г. (януари-март), когато броят им e бил 41. За констатираните през тримесечието нарушения са съставени 12 акта за начет и 160 акта за установяване на административни нарушения, като това е спад в сравнение с предходното тримесечието, когато броят на издадените актове за начет е бил 40.", "date": "2019.07.10", "title": "28 нарушения при обществени поръчки констатира АДФИ"}
{"url": "https://standartnews.com/biznes/bvp-na-blgariya-narastva-s-33-396807.html", "text": "Прогнозите за икономическия растеж на България през 2019 г. и 2020 г. остават непроменени – 3,3% и 3,4% съответно. Инфлацията ще бъде 2,4% през тази и 1,7% през 2020 г. Това се казва в лятната икономическа прогноза на Европейската комисия, предаде БГНЕС. През първото тримесечие на годината растежът в Еврозоната беше по-голям от очакваното поради редица временни фактори, като например меката зима и увеличаването на продажбите на автомобили. Растежът беше благоприятстван също така от мерките на фискалната политика, благодарение на които разполагаемият доход на домакинствата в редица държави членки нарасна. Краткосрочните перспективи пред европейската икономика обаче са помрачени от външни фактори, включително напреженията в световната търговия и значителната политическа несигурност. Тези фактори продължиха се отразяват отрицателно на доверието в производствения сектор, който е изложен в най-голяма степен на международната търговия, като се очаква това да доведе до намаляване на перспективите за растеж през останалата част от годината. В резултат на това прогнозата за растежа на БВП в Еврозоната от 1,2 % през 2019 г. остава непроменена, докато прогнозата за 2020 г. е леко намалена до 1,4 % предвид очаквания по-умерен темп на растеж през останалата част от тази година. Прогнозата за БВП за ЕС остава непроменена — 1,4 % през 2019 г. и 1,6 % през 2020 г. Прогнозата за БВП за България също остава непроменена – 3,3% през 2019 г. и 3,4% за 2020г. През тази и следващата година се очаква БВП да нарасне във всички държави — членки на ЕС. Вътрешното търсене, по-специално потреблението на домакинствата, продължава да бъде движеща сила за икономическия растеж в Европа благодарение на продължаващото увеличаване на пазара на труда. Прогнозите за общата инфлация в ЕС и в Еврозоната бяха понижени с 0,1 процентни пункта през тази и следващата година, главно поради по-ниските цени на петрола и малко по-слабите икономически перспективи. ", "date": "2019.07.10", "title": "БВП на България нараства с 3,3%"}
{"url": "https://standartnews.com/biznes/chez-shche-obezopasi-100-riskovi-shchrkelovi-gnezda-v-oblast-vratsa-396804.html", "text": "ЧЕЗ Разпределение предприема мерки за защита на живота на птиците и предпазване на електроразпределителната мрежа от повреди в резултат на досега с тях в област Враца. Дейностите са част от мащабния проект „Живот за птиците“, изпълняван в партньорство с Българско дружество за защита на птиците /БДЗП/ на територията на Западна България. В хода на проекта бяха извършени теренни проучвания и бяха локализирани най-рисковите за птиците места по мрежата. След анализ на данните, в област Враца бяха идентифицирани 100 щъркелови гнезда, които представляват заплаха за живота на птиците и крият опасност за пожари по електроразпределителната мрежа. ЧЕЗ Разпределение България ще обезопаси гнездата, като ще монтира специални платформи за тяхното повдигане и ще създаде сигурен дом за 100 двойки щъркели и техните малки. Компанията предвижда и обезопасяване на рискови електропроводи на територията на област Враца и тяхното продължение в област Монтана, като ще бъдат монтирани птицезащитни елементи на 130 стълба в региона. С цел да привлече общественото внимание към възможностите за опазване на биологичното разнообразие и подобряване на градската среда, ЧЕЗ Разпределение организира конкурс за рисунки върху разпределителни касети в гр. Враца. Млади художници претвориха свои красиви проекти, свързани с птиците и електроразпределителната мрежа, върху електроенергийни съоръжения в града. Проектът „Живот за птиците“,  с официално название „Опазване на застрашени видове птици чрез обезопасяване на опасни за тях въздушни електропроводи в защитени зони от Натура 2000 в Западна България“, LIFE16/NAT/BG/000612, e с бюджет 2,65 млн. €. ЧЕЗ Разпределение инвестира в него над 800 хил. евро, както и човешки ресурс за неговото изпълнение. Финансиране от 1.85 млн. евро е осигурено от Европейската комисия по програма LIFE на Европейския съюз. Проектът ще се реализира до 2022 г., като дотогава компанията ще инсталира 4000 предпазни и 3600 маркиращи съоръжения на рискови стълбове и ще монтира 900 платформи, за да могат птиците да гнездят безопасно върху елементи от електроразпределителната мрежа.      ", "date": "2019.07.10", "title": "ЧЕЗ ще обезопаси 100 рискови щъркелови гнезда в област Враца"}
{"url": "https://standartnews.com/biznes/biznest-pak-skacha-sreshchu-energiynata-borsa-396785.html", "text": "Генерално нищо особено не се случва във физическото естество на пазара на електроенергия у нас. Не става дума за физически дефицит, а за търговски дефицит. Това заяви заместник-председателят на Асоциацията на индустриалния капитал в България (АИКБ) Румен Радев пред Нова телевизия. „Истините много пъти се прикриват от полуистини или недоизречени истини. В максимална  степен, особено енергоинтензивният бизнес, се стреми да сключва двустранни договори по възможност директно с производител. Само че, за да стигнете до такъв контракт, трябва да имате сложени количества и на пазара. В случая, при положение, че има ограничени капацитети, това е проблем. Парадоксът в тази ситуация е, че електроинтензвината индустрия е практически в капацитет и товар от порядъка на 200-250 мегавата. Ние имаме чувствително, в пъти по-големи генериращи мощности в България, но това не се получава. Полуистината за т.нар. пазар „Ден напред” – всъщност това е основната платформа, основният пазар, към който се реферират цените и затова всичко, случващо се на него като цени е изключително важно. Там се разчита на добра конкуренция”, обясни той. Според него има смисъл от нова платформа, която да работи на принципа на Франция и Румъния. „Дали това ще бъде нова платформа, или ще се обособи някакъв пазарен сегмент в рамките на съществуващата платформа, това са по-скоро технически детайли, но такава възможност евентуално има смисъл да бъде обсъждана. Въпреки на принципното съгласие, което и ние изразяваме, нещата все пак трябва да се огледат внимателно, тъй като в крайна сметка ние имаме много ясни и принципни настоявания. Новата платформа по-скоро пренарежда и приоритизира начините на доставка – това е нещото, което има смисъл и много пъти сме говорили”, обясни Радев.  „До момента има някакви пробиви. Многократно съм заявявал, че опитите да се явят като една балансираща котва на пазара на едро на електроенергия с цени и да успяват да отстояват цени – това е по възможност само на едрата електроинтензивна индустрия, но това, което накрая виждаме като резултат не довежда до някакви трайни последствия. Постигат се някакви ценови нива и много бързо след това тези цени отново „излитат”. Моето убеждение е, че кръгът на заинтересовани лица от по-високите цени изглежда е по-голям, отколкото си мислим. Изглежда той успява и набира поддръжници сред търговската гилдия например. Това се вижда дори по съществуващите договори, които стават все по-популярни. Проблемът вече не е само в Христо Ковачки”, обясни той. ", "date": "2019.07.10", "title": "Бизнесът пак скача срещу енергийната борса"}
{"url": "https://standartnews.com/biznes/karanikolov-blgariya-ne-vliyae-na-pazara-na-goriva-396806.html", "text": "- Както знаете този закон беше приет, но влизането на наредбата ще стане факт на 28 юли т.г. Тъй като датата се пада в неделя, то това реално ще стане на следващия ден - понеделник. Обобщили сме всички искания на този бранш, някои от които драстично се различаваха. Някои от предложенията са приети, други - не. Предстои в четвъртък (утре) на среща да бъдат поканени представителите на бранша, на която ще бъдат запознати с решенията на администрацията по отношение на това кои искания са приети за коректни. Исканията ще бъдат обсъдени още веднъж, след което ще бъдат направени предложения пред Министерския съвет евентуално за изменение, така че да бъде създадена по-конкурентна среда в текстовете, което беше заключение на Комисията за защита на конкуренцията.   - Това, което искам да кажа на всички е, че дори наредбата да влезе в сила на 29 юли, след това има 3-месечен срок, в който те ще могат да се преведат в необходимия ред, съгласно закона. Т.е. ние имаме време всички предложения да бъдат разгледани в Народното събрание и да бъдат приети тези, по които има компромис, а те не са малко.  - За съжаление по отношение на горивата, България не е производител и нашата държава се влияе от външния пазар.  Ако на големите пазари паради някакви търговски отношения или кризи цената на горивата се вдигне, то това ще се случи и в България. Ако съответно няма кризи, то цената ще остане балансирана. Но не можем да предвидим кризите и пазара в световен мащаб. Търсенето и производството на горива са сред основните фактори, които влияят върху пазара. \r\n ", "date": "2019.07.10", "title": "Караниколов: България не влияе на пазара на горива"}
{"url": "https://www.standartnews.com/sport/ludogorets-padna-no-e-v-igrata-396852.html", "text": "Българският първенец Лудогорец загуби с 1:2 гостуването си на унгарския шампион Ференцварош в първия квалификационен кръг на Шампионската лига. Мачът на стадиона в Будапеща бе много вълнуващ, а препълнените трибуни с фенове на домакините спомогнаха за ада през който \"орлите\" трябваше да минат. Те обаче стъпиха на криво още в 5-ата минута, когато Герго Ловренчич получи топката отдясно и центрира много добре към точката на дузпата, където Джордан Икоко закъсня фатално и позволи да бъде изпреварен от връхлитащия Токмак Нгуен. След това Лудогорец установи контрол над мача и логичното се случи в 31-ата минута. След атака отляво топката попадна в Мавис Чибота в наказателното поле, който стреля силно. Вратарят на домакините парира удара, но отбитата топка попадна в необезпокоявания Якуб Швиерчок, който на празна врата не сгреши. През втората част Лудогорец бе по-предпазлив. Така бе до 65-ата минута, когато Олександър Зубков засече с крак центриране на Токмак и направи 2:1. До края на мача Лудогорец имаше отлични шансове отново да изравни, но пропуски направи Швиерчок, Марселиньо и Чибота. Така български отбор продължава да няма дори равенство като гост на Ференцварош. В миналото опити да вземат поне хикс бяха направили Левски, ЦСКА, Марек и Локо София. Мачът за \"орлите\" бе под номер 75 за тях в Европа. Следващият такъв ще е след седмица в Разград, където Лудогорец ще се нуждае от успех, за да продължи напред.", "date": "2019.07.10", "title": "Лудогорец падна, но е в играта"}
{"url": "https://www.standartnews.com/sport/svetovna-studentska-titla-za-tikhomir-ivanov-396853.html", "text": "Водещият български атлет в скока на височина Тихомир Иванов записа тази вечер един от най-големте успехи в кариерата си. Ден преди да навърши 25 години Иванов спечели световната титла за студенти на Универсиадата в Неапол (Ит) с личен резултат за годината от 2,30 м. Плевенчанинът преодоля 2,15 м и 2,21 м от първи опит. След това пропусна 2,24 м. Истинска драма за него имаше на височина 2,27 м, която взе от трети опит, с което си осигури медал. Освободен психически и останал сам в сектора, вече като шампион, възпитаникът на треньора Георги Гетов преодоля 230 см, а след това се пробва, но за съжаление без успех на 2,33 м. Алперен Ачет (Турция) и Андриус Глебаускас (Литва) останаха съответно на сребърната и бронзовата позиция с 2.24 м. С резултат 2.30 м Тихомир Иванов остана само на сантиметър от личния си рекорд 2.31 м, но все пак това му стигна, за да покрие норматива за световното първенство на открито в Доха 2019. Така атлетите ни за най-големия спортен форум за годината, който ще се проведе в столицата на Катар станаха пет. Стандарт за Доха имат вече Ивет Лалова-Колио (200 м), Мирела Демирева (скок височина), Габриела Петрова (троен скок), Радослава Мавродиева (гюле) и Тихомир Иванов (скок височина). С постижението си от Неапол Иванов вече дели седмо място в световната ранглиста за сезона заедно с още шест атлети. Най-големите успехи досега на Иванов досега бяха финали на световни и европейски първенства, както и десето място на олимпийските игри в Рио 2016. Тихомир и всичките звезди на българската лека атлетика българските фенове на олимпийски спорт №1 ще участват на 2-3 септември на балканския шанмпионат за мъже и жени в Правец.", "date": "2019.07.10", "title": "Световна студентска титла за Тихомир Иванов"}
{"url": "https://standartnews.com/biznes/desislava-taneva-na-festival-na-malinata-v-loznitsa-396799.html", "text": "Фестивал на малината събира в Лозница производители на ягодоплодни от цялата страна. Това е петото издание на празника, който се организира от местната управа и Българската асоциация на производителите на малини и биоягодоплодни, напомнят от кметството в лудогорската община. На срещата на производителите тази година ще присъства и земеделският министър Десислава Танева. След обед в 16,30 часа тя ще се срещне с фермерите, за да обсъдят проблемите и предизвикателствата пред бранша, съобщи кметът на Лозница Севгин Шукри. По данни на асоциацията на малинарите  градините с малини у нас са над 2200 хектара. Средният добив от декар варира около 4 тона. 80% от продукцията на българските фермери в сектора се изнася за Западна Европа и Америка.  ", "date": "2019.07.10", "title": "Десислава Танева на фестивал на малината в Лозница"}
{"url": "https://standartnews.com/biznes/stroitelnite-rabotnitsi-ne-bili-s-niska-kvalifikatsiya-396797.html", "text": "„В строителството само на пръв поглед работят нискоквалифицирани хора. Данните говорят за друго. 85% от заетите в строителството са квалифицирани, 15% от тях са с висше образование. Над 200 000 души са заети в строителния сектор, а формираният за миналата година оборот е в размер на 15 млрд. лева“, съобщи пред БНР Борислав Брайков, прокурист на Дружество „Строителна квалификация“ към Камарата на строителите. Той посочи професиите, за които продължава да има глад в сектора. Това са заварчици, оператори на кранове, на подемни машини. Над 1100 ученици на година избират строителната професия според данни на МОН. Работодателите все по-често осъзнават, че имат ангажимент към създаването на кадри. „Отговорността на строителните площадки се повиши“, отбеляза Брайков и съобщи, че се правят опити за дигитализиране на процеса на обучение. „Проблемът за изтичане на кадри към чужбина е естествен и не може да бъде преодолян. Нормално е да се търси по-добро заплащане. Пътят е към подобряване на условията за работа и хората да видят, че се грижим за тях“, посочи още Борислав Брайков. „Липсва фокусиране върху процеса. Около 40 млн. лева заделя държавата годишно за професионално образование, които минават през центровете за професионално обучение. От тези пари не сме усвоили и един лев, защото не сме бенефициенти. Ние сме хората, които са най-заинтересовани и едни от най-добре познаващите условията и нуждите на отрасъла“, каза той. ВМРО внесе в Министерски съвет концепцията за промени в политиката за интеграция на ромския етнос. Като елемент от тази концепция е възможността за развитие на центрове за обучение на нискоквалифицирани работници, по подобие на бившите трудови войски. Има ли потенциал в тази идея чуйте в репортажа в звуковия файл.", "date": "2019.07.10", "title": "Строителните работници не са с ниска квалификация"}
{"url": "https://standartnews.com/svyat/dzhonsn-i-khnt-krstosakha-shpagi-v-tv-debat-396775.html", "text": "Двамата кандидати за лидер на Консервативната партия и премиер на Великобритания - Борис Джонсън и Джеръми Хънт - имаха сериозен сблъсък по въпросите на Брекзит и британските отношения с американския президент Доналд Тръмп в телевизионен дебат снощи. Едночасовият дебат протече в две части. Първата бе посветена на Брекзит. Джеръми Хънт обвини Борис Джонсън, че единственото важно нещо за него е да се добере до Даунинг стрийт 10 след като отказа да отговори на въпроса дали ще подаде оставка, ако не извади страната от ЕС на 31 октомври. От своя страна Джонсън иронично заяви, че се възхищава на Хънт за способността да променя мнението си толкова често, визирайки факта, че навремето Хънт гласува за оставане в ЕС. И двамата кандидати заявиха, че са готови за Брекзит без сделка, но, за разлика от Джонсън, Хънт изрази известна тревога за последиците. Хънт освен това изключи разпускането на парламента, докато Джонсън посочи, че би запазил всички опции на масата. Във втората част на дебата най-чувствителна бе темата за дипломатическия скандал между Лондон и Вашингтон. Джеръми Хънт потвърди казаното вече от него, че осъжда обидите на Доналд Тръмп по адрес на Тереза Мей и че няма намерение да сменя посланик Тим Дарък, който, според изтекла информация, е нарекъл „некомпетентна“ администрацията на Тръмп. Джонсън отказа да отговори пряко на въпроса дали осъжда Тръмп и дали ще остави посланика на поста му, след като по-рано Тръмп заяви, че не желае да работи с него. Политическите наблюдатели смятат, че макар и като цяло Хънт да се е представил малко по-добре в дебата, това едва ли ще промени мнението на членската маса на Консервативната партия, сред която Джонсън е фаворит. Междувременно лейбъристите поискаха нов референдум за Брекзит. Лидерът им Джереми Корбин прикани новия премиер, който трябва да бъде избран между Борис Джонсън и Джереми Хънт да спре излизането от Европейския съюз, предаде БиБиСи. Корбин каза, че новия референдум се налага, за да бъде избегнат нежелания Брекзит без сделка с Европейския съюз за условията по раздялата \"или Брекзит при вредни условия, договорени от консерваторите.\" Двамата консерватори, които са в борбата за премиерския пост, вече казаха, че ако се наложи, ще изведат Великобритания от ЕС без сделка за условията.", "date": "2019.07.10", "title": "Джонсън и Хънт кръстосаха шпаги в ТВ дебат"}
{"url": "https://standartnews.com/svyat/gradushka-rani-18-dushi-v-italiya-396836.html", "text": "Вятър, проливен дъжд и градушка се изсипаха над адриатическото крайбрежие на Италия. В град Пескара 18 души потърсиха медицинска помощ заради получени рани и травми, съобщава вестник „Република“. Размерите на ледените топки достигнаха 5 см. Пострадалите, сред които и бременна жена, са с травми по лицето и главата. В Пескара градът е нанесъл и материални щети по покривите, има счупени прозорци на коли и къщи. Движението в града е затруднено заради образувалите се потоци с вода. Сходни проблеми с наводнения се наблюдават и в други селища от региона. В съседните области Емилия-Романя и Молизе градът е повредил автомобили и е унищожил реколтата в някои земеделски стопанства. На морското крайбрежие има преобърнати чадъри и шезлонги. Къпещите са се спасили с бягство от водната стихия. \r\nЗаради лошите условия е обявен оранжев код за опасност на територията на цяла Тоскана. Жълт код е в сила за повечето провинции в северна и централна Италия: Ломбардия, Лацио, Умбрия, Лигурия, Венето и др.", "date": "2019.07.10", "title": "Градушка рани 18 души в Италия"}
{"url": "https://standartnews.com/svyat/eto-kak-shche-poskpnat-samoletnite-bileti-za-frantsiya-396782.html", "text": "Франция ще въведе еко такса върху самолетните полети. Така правителството на президента Еманюел Макрон изпълнява обещанието да предприема мерки в борбата срещу замърсяването и климатичните промени. Таксата ще бъде въведена постепенно за всички самолети, излитащи от Франция. Таксата ще се отрази на джоба на пътниците. За полети в рамките на Европейския съюз оскъпяването на билет ще е от порядъка на 1,50 евро за икономична класа, 9 евро за бизнес класа и над 18 евро за полети за бизнескласа извън Европейския съюз. Очакваните приходи от този налог след 2020 година са около 180 милиона евро. Министърът на транспорта обяви, че тези средства ще се използват за наземния транспорт. Френският президент Еманюел Макрон обеща да затегне регулациите в сферата на защитата на околната среда. Той се реши да наложи самолетната еко такса, след като беше принуден да се откаже от идеята за повишаване налога върху дизеловото гориво заради бурните протести на жълтите жилетки в страната. Сега Франция се присъединява към Холандия, която също наложи подобна такса на самолетния транспорт, но целта на Макрон е да убеди повече страни в Евросъюза да го направят.", "date": "2019.07.10", "title": "Ето как ще поскъпнат самолетните билети за Франция"}
{"url": "https://www.standartnews.com/sport/predi-chetvrt-vek-podchinikhme-germaniya-video-396817.html", "text": "На днешния ден се навършва точно 25 години от най-големия успех в историята на българския футбол - победата срещу Германия с 2:1, изпратила националния ни отбор на полуфинал на Световно първенство! На „Джайънс Стейдиъм“ в Ню Джърси, САЩ пред 72 хиляди зрители Стоичков и компания обръщат действащите световни шампиони и хвърлят в дива радост всички българи. Германия повежда в този мач след спорна дузпа, но Христо Стоичков успява да изравни след отлично изпълнение на пряк свободен удар Страхотен гол на Йордан Лечков с глава пък носи победата на трикольорите.", "date": "2019.07.10", "title": "Преди четвърт век: Подчинихме Германия (ВИДЕО)"}
{"url": "https://standartnews.com/svyat/shash-merkel-pak-se-razdrusa-yako-396823.html", "text": "Германският канцлер Ангела Меркел се почувства зле днес по време на среща с финландския премиер Анти Рине в Берлин. На разпространени кадри се виждат Меркел и Рине, които слушат химн, докато стоят. Изведнъж канцлерката започва видимо да се тресе, но така и не помръдва от мястото си. Ръководителят на финландското правителство изобщо не реагира на случващото се. По-късно говорител на правителството на Федералната република заяви само, че канцлерът се справя добре, а преговорите с Рине са продължили според предварително планираното. Това е третият такъв случай с Меркел в рамките на един месец. През юни Меркел се почувства зле по време на церемонията по посрещането на украинския президент Влодимир Зеленски в Берлин. Изведнъж тя започна да трепери и няколко пъти сменяше позициите на ръцете си, опитвайки се да успокои тремора. По време на заключителната пресконференция Меркел каза, че се чувства зле поради дехидратация, добавяйки, че се е почувствала по-добре след като е пила достатъчно вода. Няколко дни по-късно ситуацията се повтори по време на друга церемония – в резиденцията на германския президент Франк-Валтер Щайнмайер. Тогава на канцлерката й предложиха чаша вода, която тя отказа.", "date": "2019.07.10", "title": "Шаш! Меркел пак се раздруса яко (ВИДЕО)"}
{"url": "https://www.standartnews.com/sport/nagradi-za-bortsite-ni-s-medali-396833.html", "text": "Медалистите от европейските първенства по борба за мъже и жени, кадети и кадетки бяха премирани един от генералните спонсори на БФБорба. На двата шампионата - в Румъния и Италия, българските състезатели спечелиха общо 10 отличия, от които 3 златни - Тайбе Юсеин и Биляна Дудова при дамите, както и на Едмонд Назарян при кадетите, съобщи БНР. \r\nСребро взеха Миглена Селишка, Евелина Николова и Кирил Милов при класиците, а Айк Мнацаканян се окичи с бронз.  \r\nПри кадетите пълният комплекта от медали допълниха Диана Павлова и Георги Иванов със сребро в свободния стил, както и Мирослав Емилов с бронза при класиците. Паричните премии медалистите получиха от Данаил Ганчев на церемония в офиса на компанията.  Призьорите бяха поздравени от почетния президент БФБорба Валентин Йорданов и от президента Христо Маринов, които им пожелаха още по-големи успехи и на световните първенства по-късно през годината. Двамата благодариха и на компанията, която финансово подпомага българската борба. Заради награждаването националките при жените отложиха с два дни лагера си в \"Спортпалас\" край Варна.  Старши треньорът Петър Касабов съобщи, че трикратната европейска шампионка Биляна Дудова вече е започнала да тренира на облекчен режим. Преди около два месеца националката пострада при самонараняване в момент на афект.  \r\nТайбе Юсеин пък каза, че загубата от една от сериозните й съпернички - украинката Юлия Ткач, на Европейските игри в Минск в края на юни, няма да повлияе на психологическата й подготовка за Световното първенство през септември, което е и първа квалификация за Олимпийските игри Токио 2020.  \r\nКласиците, водени от старши треньора Армен Назарян, пък дойдоха за награждаването от Белмекен, където са на лагер. \r\nСъщевременно двукратният европейски шампион за кадети Едмонд Назарян заяви, че сега голямата му цел е титлата от световното първенство в \"Арена Армеец\" в София, което започва от 29 юли . Гост на първенството ще бъде и президентът на Межуднародната федерация по борба Ненад Лалович, който е и член на МОК.  През миналата година Едмонд, син на двукратния олимпийски шампион Армен Назарян, спечели бронз на световния шампионат, както и на младежките олимпийски игри.", "date": "2019.07.10", "title": "Награди за борците ни с медали"}
{"url": "https://www.standartnews.com/sport/nba-vvezhda-var-396832.html", "text": "НБА се реши на нововъведение, заимствано от професионалната футболна лига НФЛ и влизащо в сила от новия сезон 2019/2020. Треньорите на отборите в най-доброто баскетболно първенство в света ще могат да оспорват съдийски решения по време на мача, като всеки наставник ще има право да оспори по веднъж на двубой “лично нарушение на играч от собствения му тим, отсъждане за напуснала пределите на терена топка или нарушение на траекторията на топка, летяща или влязла в коша”. \r\nНовината първо бе съобщена от The Athletic, а след това дойде и потвърждение от ръководството на Лигата в лицето на президента по баскетболните операции на НБА - Байрън Спруъл.", "date": "2019.07.10", "title": "НБА въвежда ВАР"}
{"url": "https://www.standartnews.com/sport/khubchev-vze-19-futbolisti-za-macha-s-ruzhomberok-396831.html", "text": "Треньорът на футболния Левски Петър Хубчев взе 19 футболисти за утрешния първи мач от първия кръг на квалификациите на турнира Лига Европа срещу местния Ружомберок. Срещата е от 19.30 часа. Реваншът е седмица по късно на стадион \"Георги Аспарухов\". Извън състава на Петър Хубчев останаха Николай Михайлов, Дени Алар и Станислав Костов. Вратарят и новото попълнение от Австрия са контузени, а Костов е наказан за един мач. В групата попаднаха и последните две нови попълнения - Захари Димитров и Асен Чандъров, дошли от столичния Септември. С тима пътуват спортният директор Ивайло Петков, новият главен скаут Богдан Патрашку и изпълнителният директор Павел Колев.  Чартърът с делегацията на ПФК Левски кацна на летище „Попрад-Татри“ след близо 90 минутен полет. Тази вечер от 19:30 часа футболистите на Левски ще направят своята официална тренировка на стадиона на Ружомберок, а 30 минути по-рано старши треньора на „сините“ Петър Хубчев ще говори пред медиите.", "date": "2019.07.10", "title": "Хубчев взе 19 футболисти за мача с Ружомберок"}
{"url": "https://standartnews.com/sport/predi-chetvrt-vek-podchinikhme-germaniya-video-396817.html", "text": "На днешния ден се навършва точно 25 години от най-големия успех в историята на българския футбол - победата срещу Германия с 2:1, изпратила националния ни отбор на полуфинал на Световно първенство! На „Джайънс Стейдиъм“ в Ню Джърси, САЩ пред 72 хиляди зрители Стоичков и компания обръщат действащите световни шампиони и хвърлят в дива радост всички българи. Германия повежда в този мач след спорна дузпа, но Христо Стоичков успява да изравни след отлично изпълнение на пряк свободен удар Страхотен гол на Йордан Лечков с глава пък носи победата на трикольорите.", "date": "2019.07.10", "title": "Преди четвърт век: Подчинихме Германия (ВИДЕО)"}
{"url": "https://standartnews.com/sport/nagradi-za-bortsite-ni-s-medali-396833.html", "text": "Медалистите от европейските първенства по борба за мъже и жени, кадети и кадетки бяха премирани един от генералните спонсори на БФБорба. На двата шампионата - в Румъния и Италия, българските състезатели спечелиха общо 10 отличия, от които 3 златни - Тайбе Юсеин и Биляна Дудова при дамите, както и на Едмонд Назарян при кадетите, съобщи БНР. \r\nСребро взеха Миглена Селишка, Евелина Николова и Кирил Милов при класиците, а Айк Мнацаканян се окичи с бронз.  \r\nПри кадетите пълният комплекта от медали допълниха Диана Павлова и Георги Иванов със сребро в свободния стил, както и Мирослав Емилов с бронза при класиците. Паричните премии медалистите получиха от Данаил Ганчев на церемония в офиса на компанията.  Призьорите бяха поздравени от почетния президент БФБорба Валентин Йорданов и от президента Христо Маринов, които им пожелаха още по-големи успехи и на световните първенства по-късно през годината. Двамата благодариха и на компанията, която финансово подпомага българската борба. Заради награждаването националките при жените отложиха с два дни лагера си в \"Спортпалас\" край Варна.  Старши треньорът Петър Касабов съобщи, че трикратната европейска шампионка Биляна Дудова вече е започнала да тренира на облекчен режим. Преди около два месеца националката пострада при самонараняване в момент на афект.  \r\nТайбе Юсеин пък каза, че загубата от една от сериозните й съпернички - украинката Юлия Ткач, на Европейските игри в Минск в края на юни, няма да повлияе на психологическата й подготовка за Световното първенство през септември, което е и първа квалификация за Олимпийските игри Токио 2020.  \r\nКласиците, водени от старши треньора Армен Назарян, пък дойдоха за награждаването от Белмекен, където са на лагер. \r\nСъщевременно двукратният европейски шампион за кадети Едмонд Назарян заяви, че сега голямата му цел е титлата от световното първенство в \"Арена Армеец\" в София, което започва от 29 юли . Гост на първенството ще бъде и президентът на Межуднародната федерация по борба Ненад Лалович, който е и член на МОК.  През миналата година Едмонд, син на двукратния олимпийски шампион Армен Назарян, спечели бронз на световния шампионат, както и на младежките олимпийски игри.", "date": "2019.07.10", "title": "Награди за борците ни с медали"}
{"url": "https://standartnews.com/kultura/kulturni-deytsi-poluchikha-ordeni-ot-prezidenta-396847.html", "text": "Президентът Румен Радев връчи високи държавни отличия на шестима изтъкнати творчески дейци и общественици, допринесли за културното развитие на страната. На тържествена церемония в Гербовата зала на \"Дондуков\" 2 с орден \"Стара планина\"-Първа степен бяха отличени театралните и филмови актьори Васил Михайлов и Ириней Константинов. \"Артистите черпят вдъхновение от публиката, която е и техен съдник\", подчерта Константинов и добави: \"Затова моята благодарност и дълбок поклон е пред всички тези, които са ни съпътствали през целия творчески живот, на които ние всяка вечер с дълбоко уважение сме се прекланяли от сцената\". За принос в развитието на културния и духовен напредък на страната бяха отличени още художникът Христо Панев, актьорът и театрален режисьор Андрей Аврамов, председателят на Гражданското сдружение \"Епископ Йосип Щросмайер\" Трифон Павлов, както и дългогодишният директор на Националното музикално училище \"Любомир Пипков\" Милка Митева. От своя страна държавният глава подчерта, че церемонията е заслужено признание за блестящите професионални успехи на културните дейци: \"Вашите постижения са повод за лично удовлетворение, но те са и обществен капитал с висока стойност. Вашите успехи са гордост за цялата нация\".", "date": "2019.07.10", "title": "Културни дейци получиха ордени от президента"}
{"url": "https://standartnews.com/sport/khubchev-vze-19-futbolisti-za-macha-s-ruzhomberok-396831.html", "text": "Треньорът на футболния Левски Петър Хубчев взе 19 футболисти за утрешния първи мач от първия кръг на квалификациите на турнира Лига Европа срещу местния Ружомберок. Срещата е от 19.30 часа. Реваншът е седмица по късно на стадион \"Георги Аспарухов\". Извън състава на Петър Хубчев останаха Николай Михайлов, Дени Алар и Станислав Костов. Вратарят и новото попълнение от Австрия са контузени, а Костов е наказан за един мач. В групата попаднаха и последните две нови попълнения - Захари Димитров и Асен Чандъров, дошли от столичния Септември. С тима пътуват спортният директор Ивайло Петков, новият главен скаут Богдан Патрашку и изпълнителният директор Павел Колев.  Чартърът с делегацията на ПФК Левски кацна на летище „Попрад-Татри“ след близо 90 минутен полет. Тази вечер от 19:30 часа футболистите на Левски ще направят своята официална тренировка на стадиона на Ружомберок, а 30 минути по-рано старши треньора на „сините“ Петър Хубчев ще говори пред медиите.", "date": "2019.07.10", "title": "Хубчев взе 19 футболисти за мача с Ружомберок"}
{"url": "https://standartnews.com/sport/ludogorets-padna-no-e-v-igrata-396852.html", "text": "Българският първенец Лудогорец загуби с 1:2 гостуването си на унгарския шампион Ференцварош в първия квалификационен кръг на Шампионската лига. Мачът на стадиона в Будапеща бе много вълнуващ, а препълнените трибуни с фенове на домакините спомогнаха за ада през който \"орлите\" трябваше да минат. Те обаче стъпиха на криво още в 5-ата минута, когато Герго Ловренчич получи топката отдясно и центрира много добре към точката на дузпата, където Джордан Икоко закъсня фатално и позволи да бъде изпреварен от връхлитащия Токмак Нгуен. След това Лудогорец установи контрол над мача и логичното се случи в 31-ата минута. След атака отляво топката попадна в Мавис Чибота в наказателното поле, който стреля силно. Вратарят на домакините парира удара, но отбитата топка попадна в необезпокоявания Якуб Швиерчок, който на празна врата не сгреши. През втората част Лудогорец бе по-предпазлив. Така бе до 65-ата минута, когато Олександър Зубков засече с крак центриране на Токмак и направи 2:1. До края на мача Лудогорец имаше отлични шансове отново да изравни, но пропуски направи Швиерчок, Марселиньо и Чибота. Така български отбор продължава да няма дори равенство като гост на Ференцварош. В миналото опити да вземат поне хикс бяха направили Левски, ЦСКА, Марек и Локо София. Мачът за \"орлите\" бе под номер 75 за тях в Европа. Следващият такъв ще е след седмица в Разград, където Лудогорец ще се нуждае от успех, за да продължи напред.", "date": "2019.07.10", "title": "Лудогорец падна, но е в играта"}
{"url": "https://standartnews.com/sport/vsichki-futbolni-klubove-podpisakha-sporazumenieto-za-tvpravata-396837.html", "text": "Всички футболни клубове са подписали споразумението за тв. правата обявиха от БФС. \"Българският футболен съюз уведомява спортната общественост, че споразумението за разпределяне на приходите по договора за телевизионни права вече е подписано от всички клубове, представители на Първа професионална лига. Като следствие от това 14-те клуба в най-кратки срокове ще получат първите траншове по договора, касаещ стартиращия в петък нов състезателен сезон, се чете в официалното съобщение на футболната централа. - Ръководството на БФС използва случая отново да пожелае успех на участниците в професионалния ни футбол и в европейските турнири. Вярваме, че с активните си действия съюзът за пореден път потвърди ролята си на обективен и добронамерен партньор на всички свои членове\". Според информация фирмата държаща правата \"Футбол Про медиа\" вече е изплатила първия транш на БФС. Цялата сума за годината е 6,2 млн. лв.", "date": "2019.07.10", "title": "Всички футболни клубове подписаха за ТВ правата"}
{"url": "https://standartnews.com/sport/nba-vvezhda-var-396832.html", "text": "НБА се реши на нововъведение, заимствано от професионалната футболна лига НФЛ и влизащо в сила от новия сезон 2019/2020. Треньорите на отборите в най-доброто баскетболно първенство в света ще могат да оспорват съдийски решения по време на мача, като всеки наставник ще има право да оспори по веднъж на двубой “лично нарушение на играч от собствения му тим, отсъждане за напуснала пределите на терена топка или нарушение на траекторията на топка, летяща или влязла в коша”. \r\nНовината първо бе съобщена от The Athletic, а след това дойде и потвърждение от ръководството на Лигата в лицето на президента по баскетболните операции на НБА - Байрън Спруъл.", "date": "2019.07.10", "title": "НБА въвежда ВАР"}
{"url": "https://standartnews.com/regionalni/ogromen-nadpis-postavikha-v-tsentra-na-shumen-396824.html", "text": "\r\n  Огромен надпис с името на града поставиха в центъра на Шумен, похвалиха се от общината. Цели 20 кг тежала  всяка една от буквите на надписа, поставен на площада пред съдебната палата. Буквите били изработени от инокс от варненска фирма. Огромният надпис бил част от проекта за реконструкция на пространството пред съдебната палата. От двете страни на надписа шели да бъдат монтирани и двата герба – националния и на града. \r\nШадраван, който ще пръска живителни струи в летните жеги, също е част от обновяването на площда. В момента  се изпълнявали довършителните работи и скоро обновеният площад ще радва окото на шуменци и гостите на града.  \r\nФото Радио Шумен", "date": "2019.07.10", "title": "Огромен надпис поставиха в центъра на Шумен"}
{"url": "https://www.standartnews.com/sport/smenyat-imeto-na-prva-liga-396838.html", "text": "Първа лига ще има нов генерален спонсор, става ясно от официално съобщение до медиите.\"На 11 юли, от 12 часа в Националната футболна база \"Бояна\" на официалната пресконференция, ще бъде обявен новият Генерален спонсор на Първа професионална лига. Представители на БФС, \"Футбол Про Медиа\" и бъдещите рекламни партньори ще разкрият детайлите относно новото наименование и идентичност на елитното ниво на професионалния футбол в страната\", се казва в съобщението. Информацията сочи, че генералният спонсор на Първа лига ще бъде компанията Efbet, която от дълго време подпомага българския спорт.", "date": "2019.07.10", "title": "Сменят името на Първа лига"}
{"url": "https://www.standartnews.com/sport/vsichki-futbolni-klubove-podpisakha-sporazumenieto-za-tvpravata-396837.html", "text": "Всички футболни клубове са подписали споразумението за тв. правата обявиха от БФС. \"Българският футболен съюз уведомява спортната общественост, че споразумението за разпределяне на приходите по договора за телевизионни права вече е подписано от всички клубове, представители на Първа професионална лига. Като следствие от това 14-те клуба в най-кратки срокове ще получат първите траншове по договора, касаещ стартиращия в петък нов състезателен сезон, се чете в официалното съобщение на футболната централа. - Ръководството на БФС използва случая отново да пожелае успех на участниците в професионалния ни футбол и в европейските турнири. Вярваме, че с активните си действия съюзът за пореден път потвърди ролята си на обективен и добронамерен партньор на всички свои членове\". Според информация фирмата държаща правата \"Футбол Про медиа\" вече е изплатила първия транш на БФС. Цялата сума за годината е 6,2 млн. лв.", "date": "2019.07.10", "title": "Всички футболни клубове подписаха за ТВ правата"}
{"url": "https://www.standartnews.com/sport/de-rosi-spira-s-futbol-396843.html", "text": "Легендарният полузащитник на Рома Даниеле Де Роси е взел решение да прекрати състезателната си кариера. Информацията беше предадена от \"Скай Италия\". 35-годишният бивш италиански национал напусна \"римските вълци\" това лято, след като ръководството не му предложи нов договор. Спекулациите свързваха името на иконата на Рим с различни дестинации, но решението на халфа очевидно е друго. Първоначално имаше информации, че Де Роси може да играе в Мейджър лийг сокър. Играчът имаше предложение и от Фиорентина, но до споразумение не се стигна. Де Роси игра за Рома през цялата си кариера. Очаква се той да започне треньорска кариера.", "date": "2019.07.10", "title": "Де Роси спира с футбола"}
{"url": "https://www.standartnews.com/sport/dzhokovich-razplaka-gofen-na-uimbldn-video-396841.html", "text": "Световният №1 Новак Джокович продължава по план атаката си към втори пореден трофей на „Уимбълдън”. Сръбският тенисист надделя за малко под два часа над Давид Гофен в три сета – 6:4, 6:0, 6:2. С успеха си Новак Джокович очаква на полуфиналите Роберто Баутиста-Агут, който би Гуидо Пея от Аржентина със 7:5, 6:4, 3:6, 6:3. Първият сет стартира равностойно, като белгиецът успя да вземе подаването на сърбина в седмия гейм. Гофен дръпна с 30:0 на свой сервис, но Ноле успя да върне пробива, а два гейма по-късно с втори брейк затвори сета в своя полза. Опустошението върху №23 в света продължи изцяло във втората част, когато сръбският №1 не даде и един гейм на Давид Гофен в хода на разиграванията – 6:0. Всичко сякаш рухна изцяло за Гофен, който безславно предаде и третия сет, като точно два пробива бяха нужни на Джокович, за да затвори мача за час и 59 минути игра. Новак Джокович реализира три аса и отрази 83% от точките за пробив на негов сервис – 5 от 6. От своя страна процента на вкаран първи сервис на Гофен бе едва 45, а спечелените точки на втори начален удар само 38%.", "date": "2019.07.10", "title": "Джокович разплака Гофен на \"Уимбълдън\" (ВИДЕО)"}
{"url": "https://www.standartnews.com/sport/real-madrid-predstavi-militao-396839.html", "text": "Защитникът Едер Милитао беше представен като нов играч на Реал Мадрид, след като премина медицинските прегледи, информираха от клуба. В състава на Порто Милитао игра от август миналата година, след като премина от бразилския Сао Пауло за 7 милиона евро. През изминалия сезон 21-годишният играч записа 34 мача с екипа на \"драконите\", като реализира 3 гола и две асистенции. Играчът има и 1 мач за националния отбор на Бразилия. Официалното представяне на новото попълнение на Реал Мадрид - Едер Милитао, приключи по-рано от предвиденото, след като на играча му прилоша. 21-годишният защитник позира пред фоторепортерите, след което застана пред камерите за пресконференция, но в един момент се почувства зле и напусна залата. \"Чувствам се замаян, това е много емоционален момент за мен\", каза Милитао пред репортерите. Реал Мадрид привлече Милитао от Порто, като според информации трансферната цена е 50 милиона евро.", "date": "2019.07.10", "title": "Реал Мадрид представи Милитао"}
{"url": "https://www.standartnews.com/sport/mri-i-serina-otpadnakha-na-smeseni-dvoyki-396844.html", "text": "Звездната двойка Анди Мъри (Вбр) и Серина Уилямс (САЩ) приключиха участието си в надпреварата при смесените двойки на Уимбълдън. В осминафиналите №1 в схемата Никол Меличар и Бруно Соареш ги победиха макар и трудно с 6:3, 4:6, 6:2. На четвъртфиналите Меличар/ Соареш ще играят срещу Миделкоп и Янг. Серина обаче продължава на сингъл. Утре тя излиза в полуфинала срещу Барбора Стрицова.", "date": "2019.07.10", "title": "Мъри и Серина отпаднаха на смесени двойки"}
{"url": "https://www.standartnews.com/sport/seriozno-politseysko-prisstvie-za-ruzhomberok-levski-396845.html", "text": "Повече от 170 полицаи ще бъдат мобилизирани за предстоящия сблъсък от квалификациите за Лига Европа между Ружомберок и Левски. Очаква се 20 от тях да бъдат в сектора, където ще са феновете на \"сините\", тръби \"Спортал\". Интересът към мача от Лига Европа е много голям, като вече са разпродадени всички билети. Мачът е утре вечер.", "date": "2019.07.10", "title": "Сериозно полицейско присъствие за Ружомберок - Левски"}
{"url": "https://www.standartnews.com/sport/stoitelna-firma-s-oferta-za-kolezha-396840.html", "text": "Популярна строителна компания е връчила на Ботев Пловдив детайлна оферта за дострояването на стадион \"Христо Ботев\", твърди PlovdivDerby.com. Това се е случило вчера, разкриха запознати. В \"жълто-черния\" клуб не били изненадани от дълга, който имат към Община Пловдив, както и от срока за погасяването, който ще бъде гласуван утре. Рестартът на строителството, по думите на Георги Самуилов, ще започне най-късно до 1 септември.", "date": "2019.07.10", "title": "Строителна фирма с оферта за \"Колежа\""}
{"url": "https://standartnews.com/regionalni/kino-pod-zvezdite-v-plovdiv-396821.html", "text": "Паркове и зелени зони в Пловдив от днес се превръщат в киносалони под открито небе за  филмовия маратон \"Лятно кино в парка\". Маратонът предлага богата програма от европейски и български филми, а входът за любителите на киното е свободен. До края на месеца в града под тепетата ще бъдат прожектирани 11 филма на емблематични градски локации – Цар Симеоновата градина, Небет тепе, Младежкия хълм, парка край Гребната база, парка до Покрития мост на р. Марица, парк „Розариум“, парк „Лаута“ и „Ротари парк“ – Тракия. Освен специалната селекция заглавия от българското и европейското кино, в програмата са включени и 11 късометражни филма, които ще предшестват всяка една от прожекциите, пише TrafficNews. Филмовата фиеста ще бъде открита тази вечер в Цар Симеоновата градина с българския филм „Вездесъщият“, а другите родни заглавия в афиша са „Посоки“ на режисьора Стефан Командарев, и съвсем новата българска лента „Опърничавите“. В любими градски локации под тепетата ще можем да гледаме и френските филми „Споделен мъж“, „Тя си отива“, „Чувствам се добре“ и „Последният диамант“, два италиански филма – „Фамилната къща“ и „Мястото“, руската фантастична лента „Пазители“ и испанският „Всички знаят“, в който ще видим неустоимия екранен тандем Пенелопе Круз и Хавиер Бардем.", "date": "2019.07.10", "title": "Кино под звездите в Пловдив"}
{"url": "https://standartnews.com/regionalni/detsa-ot-5-drzhavi-na-festival-v-silistra-396801.html", "text": "320 деца от 5 държави в Европа ще пеят и танцуват в Силистра. Танцовите и певчески формации от България, Русия, Унгария, Словакия и Грузия се включиха в тазгодишното 24-то  издание на фестивала „Утрешният мир започва с днешното приятелство“. Проявата е част от календара на Международния съвет на организаторите на фестивали за фолклор и традиционни изкуства CIOFF, партньор на ЮНЕСКО  в работата й за запазване, съхраняване и популяризиране на традиционната култура и нематериалното културно наследство на народите. Детският празник започна с дефиле по улиците на Силистра. В следващите дни до края на седмицата малките артисти ще пеят и танцуват на откритите сцени в града. В четвърътък гостите от чужбина ще се срещнат с кмета на крайдунавския град доктор Юлиян Найденов, под чийто патронаж се организира фестът. В програмата на гостите са включени и посещения на културно-историческите забележителности на Силистра и региона.  ", "date": "2019.07.10", "title": "Деца от 5 държави на фестивал в Силистра"}
{"url": "https://standartnews.com/sport/real-madrid-predstavi-militao-396839.html", "text": "Защитникът Едер Милитао беше представен като нов играч на Реал Мадрид, след като премина медицинските прегледи, информираха от клуба. В състава на Порто Милитао игра от август миналата година, след като премина от бразилския Сао Пауло за 7 милиона евро. През изминалия сезон 21-годишният играч записа 34 мача с екипа на \"драконите\", като реализира 3 гола и две асистенции. Играчът има и 1 мач за националния отбор на Бразилия. Официалното представяне на новото попълнение на Реал Мадрид - Едер Милитао, приключи по-рано от предвиденото, след като на играча му прилоша. 21-годишният защитник позира пред фоторепортерите, след което застана пред камерите за пресконференция, но в един момент се почувства зле и напусна залата. \"Чувствам се замаян, това е много емоционален момент за мен\", каза Милитао пред репортерите. Реал Мадрид привлече Милитао от Порто, като според информации трансферната цена е 50 милиона евро.", "date": "2019.07.10", "title": "Реал Мадрид представи Милитао"}
{"url": "https://standartnews.com/regionalni/glbovo-potna-v-prakh-396815.html", "text": "Жители на град Гълъбово са се оплакали от силна прашна буря снощи в града. По техните думи бурята е продължила десетина минути, а градът е потънал в прашна пелена. Като причина за запрашаването те посочват местния ТЕЦ „Брикел” и така нареченото „черно езеро”, където се складира пепелината от изгорелите въглища, предаде бТВ. От „Брикел” припомнят, че използват оросителни системи, за да няма запрашаване. А снощната прашна буря обясняват с бурния вятър, който вдигнал пушилка от черните пътища, които водят към сгуроотвала. Станцията на РИОСВ в центъра на Гълъбово не е отчела превишения по наблюдаваните показатели от 19:00 ч. снощи до днес. Екоинспекцията в Стара Загора прави проверка на сметището за неопасни отпадъци на „Брикел”, предаде бТВ.", "date": "2019.07.10", "title": "Гълъбово потъна в прах"}
{"url": "https://standartnews.com/sport/stoitelna-firma-s-oferta-za-kolezha-396840.html", "text": "Популярна строителна компания е връчила на Ботев Пловдив детайлна оферта за дострояването на стадион \"Христо Ботев\", твърди PlovdivDerby.com. Това се е случило вчера, разкриха запознати. В \"жълто-черния\" клуб не били изненадани от дълга, който имат към Община Пловдив, както и от срока за погасяването, който ще бъде гласуван утре. Рестартът на строителството, по думите на Георги Самуилов, ще започне най-късно до 1 септември.", "date": "2019.07.10", "title": "Строителна фирма с оферта за \"Колежа\""}
{"url": "https://standartnews.com/regionalni/oshche-4-stai-v-obshchezhitiyata-km-sportniya-internat-v-blagoevgrad-396805.html", "text": "Четири нови стаи ще бъдат обособени в ученическите общежития към Спортен интернат „Пирин“ за предстоящата учебна 2019/2020 година. В момента на място се извършват строително-монтажни дейности. Допълнителните помещения са необходими поради големия брой желаещи да ползват услугата. През 2018 година по разпореждане на кмета д-р Атанас Камбитов бяха обособени други 12 стаи. С всяка година желаещите спортисти и ученици да бъдат настанени в ЦПЛР – Общинско общежитие се увеличава. Общежитията разполагат с постоянно видеонаблюдение, столова, компютърна зала, помещение за тенис на маса, занималня, в която се подготвят учениците, неограничен достъп до интернет. Стаите имат самостоятелна баня и тоалетна, две легла, бюра и всичко необходимо за престоя на учениците. През 2014 година беше извършен основен ремонт на сградата, с който бяха създадени отлични условия за учебно-тренировъчен процес. Общежитието разполага с климатици на всеки един етаж. През учебната 2019/2020 година  ще бъдат приети 64 спортисти в ученическа възраст.", "date": "2019.07.10", "title": "Още 4 стаи в общежитията към Спортния интернат в Благоевград"}
{"url": "https://www.standartnews.com/sport/federer-s-uspekh-nomer-100-na-uimbldn-video-396851.html", "text": "На 37 години Роджър Федерер продължава да пише история в тениса. Швейцарецът спечели стотната си победа на \"Уимбълдън\" - нещо, което не е постигал никой друг играч в турнирите от Големия шлем. С успеха си той си осигури среща с Рафаел Надал в полуфиналите на надпреварата. Федерер направи обрат за 4:6, 6:1, 6:4, 6:4 срещу осмия в схемата Кей Нишикори. Федерер е рекордьор по победи в два от четирите турнира от Големия шлем. Той е на върха и на Australian Open с 97 успеха. На \"Ролан Гарос\" пръв е Надал с 93, а на US Open стои рекордът на Джими Конърс - 98. Вечерта беше паметна и за друг от големите тенисисти. Надал сломи със 7:5, 6:2, 6:2 Сам Куери и си осигури участие във финалите на АТП. Той ще участва за рекорден 15-и пореден път в заключителния турнир. Гросмайсторският полуфинал е в петък. В другия такъв един срещу друг ще се изправят Новак Джокович и Роберто Баутиста Агут.", "date": "2019.07.10", "title": "Федерер с успех номер 100 на \"Уимбълдън\" (ВИДЕО)"}
{"url": "https://standartnews.com/sport/dzhokovich-razplaka-gofen-na-uimbldn-video-396841.html", "text": "Световният №1 Новак Джокович продължава по план атаката си към втори пореден трофей на „Уимбълдън”. Сръбският тенисист надделя за малко под два часа над Давид Гофен в три сета – 6:4, 6:0, 6:2. С успеха си Новак Джокович очаква на полуфиналите Роберто Баутиста-Агут, който би Гуидо Пея от Аржентина със 7:5, 6:4, 3:6, 6:3. Първият сет стартира равностойно, като белгиецът успя да вземе подаването на сърбина в седмия гейм. Гофен дръпна с 30:0 на свой сервис, но Ноле успя да върне пробива, а два гейма по-късно с втори брейк затвори сета в своя полза. Опустошението върху №23 в света продължи изцяло във втората част, когато сръбският №1 не даде и един гейм на Давид Гофен в хода на разиграванията – 6:0. Всичко сякаш рухна изцяло за Гофен, който безславно предаде и третия сет, като точно два пробива бяха нужни на Джокович, за да затвори мача за час и 59 минути игра. Новак Джокович реализира три аса и отрази 83% от точките за пробив на негов сервис – 5 от 6. От своя страна процента на вкаран първи сервис на Гофен бе едва 45, а спечелените точки на втори начален удар само 38%.", "date": "2019.07.10", "title": "Джокович разплака Гофен на \"Уимбълдън\" (ВИДЕО)"}
{"url": "https://standartnews.com/sport/de-rosi-spira-s-futbol-396843.html", "text": "Легендарният полузащитник на Рома Даниеле Де Роси е взел решение да прекрати състезателната си кариера. Информацията беше предадена от \"Скай Италия\". 35-годишният бивш италиански национал напусна \"римските вълци\" това лято, след като ръководството не му предложи нов договор. Спекулациите свързваха името на иконата на Рим с различни дестинации, но решението на халфа очевидно е друго. Първоначално имаше информации, че Де Роси може да играе в Мейджър лийг сокър. Играчът имаше предложение и от Фиорентина, но до споразумение не се стигна. Де Роси игра за Рома през цялата си кариера. Очаква се той да започне треньорска кариера.", "date": "2019.07.10", "title": "Де Роси спира с футбола"}
{"url": "https://standartnews.com/sport/svetovna-studentska-titla-za-tikhomir-ivanov-396853.html", "text": "Водещият български атлет в скока на височина Тихомир Иванов записа тази вечер един от най-големте успехи в кариерата си. Ден преди да навърши 25 години Иванов спечели световната титла за студенти на Универсиадата в Неапол (Ит) с личен резултат за годината от 2,30 м. Плевенчанинът преодоля 2,15 м и 2,21 м от първи опит. След това пропусна 2,24 м. Истинска драма за него имаше на височина 2,27 м, която взе от трети опит, с което си осигури медал. Освободен психически и останал сам в сектора, вече като шампион, възпитаникът на треньора Георги Гетов преодоля 230 см, а след това се пробва, но за съжаление без успех на 2,33 м. Алперен Ачет (Турция) и Андриус Глебаускас (Литва) останаха съответно на сребърната и бронзовата позиция с 2.24 м. С резултат 2.30 м Тихомир Иванов остана само на сантиметър от личния си рекорд 2.31 м, но все пак това му стигна, за да покрие норматива за световното първенство на открито в Доха 2019. Така атлетите ни за най-големия спортен форум за годината, който ще се проведе в столицата на Катар станаха пет. Стандарт за Доха имат вече Ивет Лалова-Колио (200 м), Мирела Демирева (скок височина), Габриела Петрова (троен скок), Радослава Мавродиева (гюле) и Тихомир Иванов (скок височина). С постижението си от Неапол Иванов вече дели седмо място в световната ранглиста за сезона заедно с още шест атлети. Най-големите успехи досега на Иванов досега бяха финали на световни и европейски първенства, както и десето място на олимпийските игри в Рио 2016. Тихомир и всичките звезди на българската лека атлетика българските фенове на олимпийски спорт №1 ще участват на 2-3 септември на балканския шанмпионат за мъже и жени в Правец.", "date": "2019.07.10", "title": "Световна студентска титла за Тихомир Иванов"}
{"url": "https://standartnews.com/sport/federer-s-uspekh-nomer-100-na-uimbldn-video-396851.html", "text": "На 37 години Роджър Федерер продължава да пише история в тениса. Швейцарецът спечели стотната си победа на \"Уимбълдън\" - нещо, което не е постигал никой друг играч в турнирите от Големия шлем. С успеха си той си осигури среща с Рафаел Надал в полуфиналите на надпреварата. Федерер направи обрат за 4:6, 6:1, 6:4, 6:4 срещу осмия в схемата Кей Нишикори. Федерер е рекордьор по победи в два от четирите турнира от Големия шлем. Той е на върха и на Australian Open с 97 успеха. На \"Ролан Гарос\" пръв е Надал с 93, а на US Open стои рекордът на Джими Конърс - 98. Вечерта беше паметна и за друг от големите тенисисти. Надал сломи със 7:5, 6:2, 6:2 Сам Куери и си осигури участие във финалите на АТП. Той ще участва за рекорден 15-и пореден път в заключителния турнир. Гросмайсторският полуфинал е в петък. В другия такъв един срещу друг ще се изправят Новак Джокович и Роберто Баутиста Агут.", "date": "2019.07.10", "title": "Федерер с успех номер 100 на \"Уимбълдън\" (ВИДЕО)"}
{"url": "https://standartnews.com/sport/mri-i-serina-otpadnakha-na-smeseni-dvoyki-396844.html", "text": "Звездната двойка Анди Мъри (Вбр) и Серина Уилямс (САЩ) приключиха участието си в надпреварата при смесените двойки на Уимбълдън. В осминафиналите №1 в схемата Никол Меличар и Бруно Соареш ги победиха макар и трудно с 6:3, 4:6, 6:2. На четвъртфиналите Меличар/ Соареш ще играят срещу Миделкоп и Янг. Серина обаче продължава на сингъл. Утре тя излиза в полуфинала срещу Барбора Стрицова.", "date": "2019.07.10", "title": "Мъри и Серина отпаднаха на смесени двойки"}
{"url": "https://standartnews.com/sport/seriozno-politseysko-prisstvie-za-ruzhomberok-levski-396845.html", "text": "Повече от 170 полицаи ще бъдат мобилизирани за предстоящия сблъсък от квалификациите за Лига Европа между Ружомберок и Левски. Очаква се 20 от тях да бъдат в сектора, където ще са феновете на \"сините\", тръби \"Спортал\". Интересът към мача от Лига Европа е много голям, като вече са разпродадени всички билети. Мачът е утре вечер.", "date": "2019.07.10", "title": "Сериозно полицейско присъствие за Ружомберок - Левски"}
{"url": "https://standartnews.com/sport/smenyat-imeto-na-prva-liga-396838.html", "text": "Първа лига ще има нов генерален спонсор, става ясно от официално съобщение до медиите.\"На 11 юли, от 12 часа в Националната футболна база \"Бояна\" на официалната пресконференция, ще бъде обявен новият Генерален спонсор на Първа професионална лига. Представители на БФС, \"Футбол Про Медиа\" и бъдещите рекламни партньори ще разкрият детайлите относно новото наименование и идентичност на елитното ниво на професионалния футбол в страната\", се казва в съобщението. Информацията сочи, че генералният спонсор на Първа лига ще бъде компанията Efbet, която от дълго време подпомага българския спорт.", "date": "2019.07.10", "title": "Сменят името на Първа лига"}
