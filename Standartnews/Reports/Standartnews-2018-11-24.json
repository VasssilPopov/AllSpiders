{"url": "https://www.standartnews.com/sport/serkhio-ramos-dal-polozhitelna-dopingproba-378908.html", "text": "Капитанът на Реал Мадрид Серхио Рамос е известният футболист, който е дал положителна допинг проба в Шампионската лига. Това разкритие направиха Der Spiegel и L'Espresso, позовавайки се на разкрития на популярните напоследък Football Leaks. Според тях това със сигурност е било след финала в турнира през пролетта на 2017 г., когато испанците надвиха Ювентус с 4:1. Защитникът обаче не е бил санкциониран по никакъв начин и провалът му е бил запазен в тайна. Според Football Leaks Рамос не е издържал теста и в други случаи. Резултатите от пробата на Рамос след мача на 3 юни 2017 г. са показали наличието на Dexamethasone - кортикостероид, които помага при възпаление. Пробата е под №3324822 и е била изследвана в лаборатория в австрийския град Зайберсдорф. По принцип УЕФА разрешава употребата му, но само ако предварително клубът е информирал за използването му. Оказва се обаче, че лекарите на Реал са подали като информация, че Рамос е взимал съвсем друго лекарство - Celestone Chronodose. Ето защо докторът на “белите” е поел пълна отговорност за гафа, а от УЕФА са приели просто едно извинение.  ", "date": "2018.11.23", "title": "Серхио Рамос дал положителна допингпроба?"}
{"url": "https://www.standartnews.com/sport/aspirinite-zagryakha-za-ludogorets-378909.html", "text": "Байер Леверкузен надви трудно последния в класирането Щутгарт с 2:0 в среща от 12-ия кръг на Бундеслигата. Домакините на “БайАрена” се поизпотиха доста, за да се възнаградят с победа в днешната среща. Трите точки с за тях донесе Кевин Фоланд с две попадения в 76-ата и 83-ата минута. Така “Аспирините” загряха успешно за предсотящия сблъсък с шампионите на България Лудогорец в Лига Европа. \r\nМачът започна със спорна ситуация още в първите секунди. Гостите имаха претенции за дузпа, но след намесата на ВАР съдията не  показа бялата точка. \r\nВ 15-ата минута ВАР отново взе отношение върху отсъждането на главният арбитър. Реферът Роберт Шрьодер даде дузпа в полза на домакините за игра с ръка на Емилиано Инсуа, но системата показа, че нарушението е извън наказателното поле и дузпата бе променена на пряк-свободен удар. До края на първата част Байер доминираше, но не се стигна до чисти положения пред вратата на Рон-Роберт Цийлер. \r\nВтората част започна по-интригуващо. Изстрел от фаул на Чарлес Арангис мина близо до гредата. След това в 60-ата минута след хубава контраатака Карим Белараби изведе Кевин Фоланд на голова позиция, но той не успя да уцели празната врата. В 76-ата минута Фоланд поправи грешката си. При центриране след корнер топката бе изпратена към далечната греда, където нападателят се извиси и с глава реализира за 1:0. В 83-ата минута Фоланд заби и втори гол, завършвайки хубава контраатака с мощен шут от границата на пеналта. В добавеното време Леверкузен вкара и трети гол, който обаче бе отменен заради засада. \r\nТака Байер с актив от 14 точки излезе на 10-ата позиция. Щутгарт пък остава на дъното с 8 спечелени точки до момента.", "date": "2018.11.23", "title": "\"Аспирините\" загряха за Лудогорец"}
{"url": "https://www.standartnews.com/lifestyle/tv-elit-se-sbra-na-parti-v-polite-na-vitosha-378870.html", "text": "ТВ елит се събра на грандиозно парти за ЧРД на престижен проект. Водещият на „120 минути“ по Би Ти Ви Светослав Иванов и жена му Вяра Деянова,  чаровната Деси Бакърджиева от „Откраднат живот“ на Нова, току-що излязлата от „БИГ брадър“ Жени Калканджиева, Ива Екимова, Деляна Маринова-Джуджи от Bulgaria оn аir и още сума ти лица от малкия екран вдигаха тостове за 12-годишнината на клиниката на д-р Радина Денкова и д-р Ильо Стоянов, която вече е в полите на Витоша.  Класното събитие  бе първата светска изява на Ромина Тасевска, „Мис България 2010“, която живее в Банкок и за кратко е в България.  Красавицата от „Визаж“ се появи в компанията на Кристина Несторова и „Мис България 2012” Габриела Василева. Архитект Таня Дикова, автор на интериорите,  уважи домакините и блесна в стилна визия в унисон с посочения в поканата Shine bright дрес-код.  Теди Кацарова, Богдан Томов и жена му, Жени и Ваня Джаферович, Елвира Георгиева и мъжът й, д-р Николай Георгиев, издателят Емил Стоянов и съпругата му, топ журналистът Маргарита Ралчева и много други поднесоха искрените си благопожелания. Сред гостите, повече от 300 нашенци и чужденци, имаше известни терапевти, хирурзи и топ дерматолози. Самата Радина Денкова вярва, че красотата се появява в момента, когато една жена повярва в себе си. “Винаги съм се опитвала да бъда визионер и да гледам напред\", споделя експертът.", "date": "2018.11.23", "title": "ТВ елит се събра на парти в полите на Витоша"}
{"url": "https://www.standartnews.com/biznes/kapanite-na-cherniya-petk-i-digitalniya-ponedelnik-378845.html", "text": "Днес е големият ден за всички шопинг маниаци по света. Търговците от месец зарибяват с реклами за нечувани намаления на \"Черния петък\", когато милиони клиенти ще атакуват магазините от ранни зори. Традицията се заражда в САЩ, като това е първият петък след Деня на благодарността. В България \"Черният петък\" е едно от най-важните събития за пазаруване през годината, показва проучване на black-Friday Global. Над 60% от анкетираните очакват намаленията, а 43% от българите ще дебнат за намалени стоки. Тези цифри изглеждат много апетитни за търговците, защото огромното търсене обещава големи печалби. Затова те по всякакъв начин се опитват да разширят периметъра на \"Черния петък\". Така все по-голяма скорост набира пазаруването онлайн през уикенда след големия ден на намаленията - т. нар. \"Дигитален понеделник\", пише Tavex, цитирана от dir.bg. \r\nНай-големият ръст на заинтересовани купувачи както у нас, така и в ЕС и САЩ, се наблюдава в покупките онлайн. Над 20% от нашенците гледат за отстъпки не само по магазините, но и в интернет. Cyber Monday (Дигитален понеделник) e реализирал 6.59 милиарда долара през 2017 в сравнение с 2.65 милиарда през 2015. В Европа този Понеделник се е превърнал в дигитална седмица и продължава от последния понеделник на ноември до края на месеца.  \r\nНо внимавайте - ловът на промоции крие капани, предупреждават контролните органи.   \r\nЕдна от често срещаните нелоялни практики е да бъдеш обвързан с неизгоден договор, който е дългосрочен. За това предупреди Константин Арабаджиев, член на Комисията за защита на потребителите /КЗП/. Той препоръчва да се четат внимателно условията, защото има търговци, които се опитват да ограничат някои от дадените по закон права на потребителите - на рекламация в случай на дефект или на отказ от онлайн покупка в 14-дневния срок. \r\nПо думите на директора на Европейския потребителски център в България Игнат Арсенов, да върнеш една стока в 14-дневен срок, да направиш рекламация и да се възползваш от гаранцията, в случай че стоката се развали, са права, които имаме почти във всички случаи при пазаруване онлайн. Изключение правят малък кръг от стоки, като храна, бельо, резервация на хотел или самолетен билет, пише investor.bg. \r\nАрсенов съветва да проверяваме внимателно от кой сайт пазаруваме и дали в него има контакти за обратна връзка, защото понякога се оказва, че интернет страницата е фалшива. \r\n„Ако сайтът е в рамките на ЕС, от Европейския потребителски център можем безплатно да съдействаме. Ако сайтът е извън ЕС обаче, тогава положението става доста по-сложно.  Но потребителите имат няколко опции. Първо, трябва да се свържат с търговеца и да изискат да им върне парите. Ако не получат отговор или не могат да се свържат, но са платили с кредитна карта, да се обърнат към банката издател, като оспорят плащането. За тази цел е добре да пазят всички документи за покупката“, казва Асенов. \r\nАнтимафиотите също предупредиха за измамни сайтове, рекламиращи големи отстъпки за „Черния петък”. Ментетата популяризират дейността си чрез Facebook, уточняват от ГДБОП. Основен белег, че става дума за измама, са наскоро регистрираните интернет страници. Историята на всеки сайт лесно може да бъде проверена чрез източници в мрежата, като например www.centralops.net. \r\nОсвен за сайтове, предлагащи несъществуваща стока, потребителите трябва да внимават и за такива, които продават фалшификати, или т. нар. реплики на световно известни марки облекла и устройства. \r\n“Кухите” сайтове, представляващи една “гола” интернет страница /липсва реален търговец, склад, дейност/, която е рекламирана на много места, имат доста къс живот - около месец, два. През този период киберпрестъпниците създават широка рекламна кампания - чрез банери в други сайтове и реклами в социални медии. Във фалшивите сайтове обикновено за високите отстъпки има поле с пояснение, че ниските цени се дължат на дългия период на доставка - над 40-50 дни. Така киберпрестъпниците успокояват жертвите си. След като “кухата” страница събере финансови средства от “покупки”, тя бива изтрита. Седмици след това пазарувалите започват да очакват “закупените” стоки и когато не получат доставка разбират, че са измамени.  \r\nСпоред статистиката на специализирания отдел “Киберпрестъпност” при ГДБОП, броят на измамните сайтове нараства над 10 пъти преди големи празници, каквито са и предстоящите. \r\nФинансовите средства за мнимите покупки на жертвите обикновено постъпват в банкови сметки в Китай и на други континенти, което силно затруднява тяхното възстановяване. В тази връзка от ГДБОП съветват след покупка клиентите да проверят къде точно са получени техните средства и ако се усъмнят, да поискат отмяна на финансовата транзакция в разумни срокове.", "date": "2018.11.23", "title": "Капаните на Черния петък  и Дигиталния понеделник"}
{"url": "https://www.standartnews.com/biznes/dankt-vrkhu-starite-koli-shche-skochi-s-10-30-leva-378904.html", "text": "Данъците върху старите автомобили няма да се повишат с фрапантни стойности, заяви депутатът от ГЕРБ Станислав Иванов в предаването „Плюс-Минус“ по Нова телевизия. „Те ще се повишат в рамките на 10 до 30 лева, но не повече. Защо трябва да бъдат изплащани от мощните автомобили, от джиповете, 6,50 лева годишен данък до момента? Те не искат това да се случи. Те искат да защитят своите олигарси поради това, че ние налагаме данъци, които са съотносими към мощността на автомобилите. Нашата цел не е да натоварим гражданите с още данъци, просто влагаме една екологична компонента, която ще влияе върху данъка”, обясни той. Иванов коментира и решението на Народното събрание без винетка да не може да се напуска страната и да не може да се мине Годишен технически преглед: „Когато имаме определени  такси, те трябва да се плащат от всички. Когато наистина има дължими такси към Агенция „Пътна инфраструктура” и  не сте си заплатили за ползване на платената пътна мрежа, тогава ще се търпи санкция и няма да може да се минава Годишен технически преглед. Второто е, че чуждестранните автомобили, които транзитно минават през България, няма да могат да напускат страната, докато не си платят дължимата такса, не се увеличават към днешна дата електронните винетки. Те са продължение на винетките. Цените остават същите, но до 3,5 тона. Над 3,5 тона още не знаем каква ще бъде сумата. Очакваме доклад на Световната банка. След като го получим, ще знае в какви рамки ще се движат таксите”. Предвидената глоба за незаплатена винетка на автомобил до 3,5 тона е 300 лева. „Тези глоби са завишени в новите закони, които предстои да приеме Народното събрание”, съобщи още той. Иванов обясни, че скоро ще бъдат осигурени и устройствата за плащане на глобите чрез ПОС терминал на полицията. „Сроковете още не сме ги дискутирали. Надграждане една наша идея за това да има ПОС терминали първо в районните управления, защото следваме някаква етапност. Първо се слагат в районните управления, след това в автомобилите. Предполагам, че няма да бъде много дълго времето, защото това са технически устройства, които съществуват на пазара и въпрос на коя банка е ще осъществи тази дейност”. Депутатът от ГЕРБ одобрява предложението за таван от 5000 лева за непреките наследници на загиналите при катастрофи. „Досега те не са били обезщетявани. Мисля, че това е добре, защото иначе щяхме да говорим за много голямо увеличение на застраховката „Гражданска отговорност”.” По повод на назначената от главния прокурор проверка на финансовия министър Владислав Горанов. \"Няма нищо лошо прокуратурата да проверява и г-н Горанов не се притеснява от тях\".", "date": "2018.11.23", "title": "Данъкът върху старите коли ще скочи с 10-30 лева"}
{"url": "https://www.standartnews.com/chudesata_na_balgariya/dve-khlapeta-otkrili-mecha-na-khan-kubrat-378839.html", "text": "Когато в мъгливата утрин на 29 май 1912 г. две дрипави селянчета откриват изящна златна чаша в песъчливата земя край малкото селце Малая Перешчепина, близо до град Полтава, днешна Украйна, никой не подозира, че на бял свят през вековете излиза най-значимото българско ранно-средновековно съкровище. Златото на хан Кубрат. \r\nДнес няма особено значение как точно са се казвали пастирчетата. Нито дали са извели на паша кравите или овцете. Легендите около откриването на съкровището така или иначе звучат като приказка. Според част от тях кракът на едно от момчетата - Альоша Бойко, пропаднал в дупка. Извайждайки го, от пясъка изплувал фантастичният бокал. Хлапетата се прибрали ликуващи с находката у дома. Но вместо похвала, малкият Альоша получил шамари от баща си. Строгият казак редил, че наследникът му е крадец и въздал правосъдие, защото бил убеден, че скъпата вещ е на църквата. След това завел момчетата при свещеника, за да върнат открадното и да изкупят греха си. Чувайки невероятната история, божият служител веднага разбрал, че става въпрос за културно-исторически предмет. Успокоил бащата и го отпратил. Докато духовникът уведомявал властите в Полтава за чудната находка, в Малая Перешчепина не останал човек, който да не знаел за \"тайното съкровище\". Мало и голямо хукнало да рови пясъка - с брадви, кирки, лопати, мотики или просто с голи ръце. Легендата твърди, че преди от Полтава да дойде научният екип, всеки в селцето успял да се сдобие с поне един предмет от легендарното съкровище - \"за черни дни\". \r\nНезависимо, че част от находките са изгубени в селските ръце, учените успяват да съберат около 800 златни и сребърни предмета, някои украсени със скъпоценни камъни, бижута, монети, оръжия и др. Имало е много стъклени и керамични съдове, които са изпочупени, докато селяните ровели имането. \r\nКоличеството на златните предмети е впечатляващо - цели 25 килограма. Сред тях са златен жезъл, завършващ с щампована фигура на лъв, златна тока за колан, която тежи почти половин килограм, обкована със злато ножница и богато украсен меч. \r\nБижутата са уникални - четири масивни гривни, три пръстена с монограми на гръцки език и ог ърлица от 69 златни византийски монети. Открит е фантастичен златен сервиз - 11 чаши, блюда и две купички, лъжица, рог за пиене, кана. А също така и 281 квадратни пластинки. Наред с тях учените намират и 19 сребърни съда - 10 чаши, сервиз за измиване, фруктиера, две делви, две стремена и блюдо, изобразяващо ловна сцена на персийския шах Шапур II. \r\nСред съкровището се открояват костен гребен за коса, шахматна фигура на кон и други лични вещи. \r\nСъкровището за първи път е представено на световната сцена през 1913 г. - на Международния конгрес на историците в Лондон. Тогава руската делегация оповестява невероятното откритие. Дълги години учените от различни държави предполагат, че това са византийски, персийски, гръцки бижута, старателно събирани години наред и принадлежали на някой от владетелите на степните народи. Опитът на русна ците да го изкарат тяхно, веднага удря на камък. Унгарските учени също се опитват да си го присвоят, твърдейки че находките са аварски, тъй като откриват подобни в родните си земи. Дълго време най-голямата загадка остават трите златни пръстена, с монограми на гръцки език. Точно те обаче се оказват ключът към разгадаване на тайните на съкровището. През 1982 г. немският учен Йохан Вернер успява да дешифрира текста върху тях. И да разбере, че два от тях принадлежат на Кубрат. Текстовете гласят: „на Кубрат” и „на патриция Кубрат”. Известно е, че владетелят е прекарал голяма част от живота си в императорския двор в Константинопол. Там той става един от най-близките приятели на император Ираклий и получава титлата “патриций”. Третият пръстен е на вуйчото на Кубрат – Органа. Надписът на бижуто гласи: „бат Органа патриция”. \r\nПрез 1990 г. българо-съветска научна експедиция потвърждава, че съкровището е на Кубрат. Тя излиза и със становище, че гробът до мястото, на което е намерени безценните предмети, е на хан Кубрат, а не на хазарски вожд, както се смята дотогава. И макар днес българските учените да са разделени в мнението си за гроба на владетеля, за произхода на съкровището са единодушни. То безспорно е принадлежало на Кубрат. Именно това, както и фактът, че сред предметите са лични лещи на кана, определя огромното му значение за България. \r\nСлед най-важните предмети в него е мечът на кан Кубрат. Той е с дължина 94 см, изработен е в Източната Римска империя. И е бил дар от император Ираклий за Кубрат. Всички ние ще имаме уникалния шанс да го видим догодина. \r\nЗа първи път невероятното съкровище на хан Кубрат, което се пази в Ермитажа ще гостува в България. \r\n\"Визитата\" бе договорена преди броени дни от министъра на културата Боил Банов по време на срещата му с директора на Ермитажа Михаил Пиотровски. Безценните предмети ще бъдат изложени у нас по време на дните на световноизвестния и най-голям руски музей в България през 2019 г. \r\nИзключителната идея е на премиера Бойко Борисов и за мен ще е чест да я реализирам, коментира Боил Банов след завръщането си от Санкт Петербург, където участва в VII Международен културен форум.  Двамата с Михаил Пиотровски взели решение да възобновят отношенията между България и Ермитажа и да работят активно за обмен на изложби и  специалисти. Ще има и съвместни мастъркласове. Докато ние все още спорим къде е гробът на хан Кубрат, за украинските българи няма съмнение. На мястото, където е намерено съкровището, днес се извисява борова гора. В центъра й, на малка полянка, има паметник от черен мрамор. Той е с човешки ръст и винаги отрупан с цветя. Най – отгоре е издълбан емблематичният знак IYI. Отдолу на украински пише „Съединението прави силата. Великият Кубрат – VI – VII в. от н. е.”. На български е изписано: \"От бога поставен владетел на Стара Велика България. От българи и украинци. 18.07.2001 г.\" \r\nВсяка година на тази дата сънародниците ни в Украйна отиват на поклонение пред паметника. Покланят се пред него в най-важните моменти от живота си - при сватба или дипломиране. Смятат мястото за свещено място. Изследователите са категорични, че съкровището на хан Кубрат е било много по-голямо. Но част от предметите в него са изчезнали. Селяните от Малая Перешчепина заравяли на \"тайни места\" онези от находките, до които успели да се доберат преди учените. \r\nОсвен това се знае се, че безценни предмети от Малая Перешчепина са останали в Полтава и са били изложени в местния музей. Следите им обаче се губят завинаги по време на Втората световна война. Тогава подчертан интерес към съкровището проявява не кой да е, а лично главният културен спец на Райха Алфред Розенберг. Той бил отлично запознат с находката и стойността й. \r\nПървото нещо след превземането на Полтава, което Розенберг нарежда, е да му донесат безценните предмети от музея. Легендите разказват, че ги е показвал, а може би и подарил на Хитлер. Дали това е така, никой не знае. Факт е обаче, че фюрерът два пъти посещава Полтава, докато градът е под немска окупация. Розенберг отнася в гроба тайната на полтавската част от съкровището.  ", "date": "2018.11.23", "title": "Две хлапета открили меча на хан Кубрат"}
{"url": "https://www.standartnews.com/biznes/razsrochvat-krediti-na-zhivotnovdi-i-kartofoproizvoditeli-378844.html", "text": "Управителният съвет на ДФ „Земеделие“ взе решение да разсрочи с една година кредитите, отпуснати на животновъдите през периода 2008 – 2012 г. и на картофопроизводителите, получили заеми през 2011 г. Размерът на лихвата по отсрочването на задълженията е в размер 3,6 %.  \r\nОт възможността за отсрочване на главница и лихва по предоставените кредити могат да се възползват птицевъди, получили заеми за фураж в периода от 2008 и 2010 г., свиневъди със заеми за фураж от 2008 и 2010 г. и животновъди с кредити за фураж от 2008, 2009, 2010 и 2012 година. Задълженията си ще могат да разсрочат само фермери, които през стопанската 2017/2018 г. отглеждат животни от същото направление, по което е получен кредитът. Това се удостоверява с извлечение от Интегрираната информационна система ВетИс на БАБХ, а за животни, които не подлежат на идентификация – с писмо от официален ветеринарен лекар. \r\nОтсрочва се и дължимата към 27 ноември 2018 г. главница по кредити за закупуване на семена, минерални торове и препарати за производство на картофи през 2011 г. Картофопроизводителите могат да кандидатстват за подкрепата само при условие, че дължимата към началната дата за прием лихва е възстановена преди подаването на заявлението за отсрочване. Обезпечението по кредита трябва да е 110% от дълга. \r\nОт възможността за отсрочване на дължимите кредити могат да се възползват само стопаните, които през 2018 г. са отглеждали културата картофи, за която е получен кредитът. Доказването на условието се удостоверява с извлечение от Интегрираната система за администриране и контрол (ИСАК) или анкетен формуляр (в случай на неочертаване на площите в ИСАК) за обработваните площи. \r\nЕжегодното отсрочване отпуснатите кредити на животновъдите и картофопроизводителите е в резултат на обективни причини, сред които финансови затруднения, ниски изкупни цени на продукцията, както и високите цени на фуражите.  \r\nЗаявления за отсрочване на отпуснати кредити на животновъдите ще се приемат от 26 ноември до 28 февруари 2019 г., а на картофопроизводителите – от 26 ноември до 21 декември 2018 г. Заявления се подават в областните дирекции на ДФЗ.  \r\n ", "date": "2018.11.23", "title": "Разсрочват кредити на  животновъди и картофопроизводители "}
{"url": "https://www.standartnews.com/svyat/cheshkoto-pravitelstvo-otselya-vv-vot-na-nedoverie-378905.html", "text": "Чешкото правителство оцеля при вот на недоверие в парламента, предадоха Ройтерс и ТАСС. Вотът се проведе по искане на опозицията, като целта му беше отстраняването на лявоцентристкия премиер Андрей Бабиш заради разследване срещу него за измами с европейски субсидии за стопанство, което той прехвърлил на свои родини, в това число и на сина си Андрей Бабиш-младши, припомня Асошиейтед прес. Неотдавна синът на Бабиш каза на репортери, че нарочно е бил държан в Крим, за да не бъде разпитван по случая с измамата. Бабиш отрича да е извършил нещо нередно и казва, че синът му е психически болен и че е бил в Крим доброволно. След разкритията, направени от сина на Бабиш, в Прага и на други места се състояха масови протести, призоваващи премиера да подаде оставка. На вота днес в парламента не бяха събрани необходимите 101 гласа от общо 200, за да бъде свалено правителството. Това се очакваше тъй като опозицията разполага с 92 места. Партията на Бабиш АНО и влизащата в управляващата коалиция Чешка социалдемократическа партия имат 93 мандата. Правителството разчита на подкрепата на Комунистическата партия на Чехия и Моравия, която има 15 депутати. По-рано тази седмица социалдемократите и комунистите отказаха да подкрепят вота на недоверие срещу правителството.", "date": "2018.11.23", "title": "Чешкото правителство оцеля във вот на недоверие"}
{"url": "https://www.standartnews.com/biznes/oshche-4-bg-firmi-se-obuchavat-na-londonskata-borsa-378855.html", "text": "Четири български фирми се присъединяват към съвместната обучителна програма на УниКредит и Лондонската фондова борса UniCredit CEE Lounge. Иновативната инициатива UniCredit CEE Lounge ELITE има за цел да ускори растежа на обещаващи нови компании в страните от Централна и Източна Европа, в които УниКредит присъства, и да насърчи връзките между тях. \r\nВ новото издание се включват българските компании Avtomotor Corporation, Euroins Insurance Group (Eurohold), Sport Depot и Vaptech. \r\nОсвен тях още 15 компании ще участват в обучителната програмата ELITE, шест, от които от клиенти на УниКредит в ЦИЕ:  Metal Product (Хърватия); Ivicom Consulting (Хърватия); Oprema (Хърватия); Y Soft (Чехия); Vnet (Словакия и Emtest (Словакия). \r\nВ Лондон на официалната церемония по откриването на новото издание на обучителната програма присъстваха представители от българските участници в ELITE. Там бяха и представителите на програмата за България Алдо Андреони, старши банкер в УниКредит Булбанк, Николай Минев, специалист създаване на бизнес отношения в УниКредит Булбанк и изпълнителният директор на Българската фондова борса Иван Такев.  \r\nНовите участници в UniCredit CEE Lounge са компании от четири страни от Централна и Източна Европа (ЦИЕ), в които УниКредит присъства. Така общият брой на участниците достига повече от 50 компании от 11 страни в мрежата на УниКредит в ЦИЕ. \r\nОсвен да ускори растежа на компаниите, които участват в програмата, ELITE дава възможност за изграждане на мрежа от контакти с инвеститори.  \r\nИнициативата подпомага компаниите чрез серия от семинари. Те са индивидуално подбрани за нуждите на компаниите чрез предоставяне на достъп до интерактивна платформа, насочена към подготовката на самите фирми за следващата стъпка в растежа им.  \r\n„Сред основните приоритети на УниКредит е подкрепата за малкия и среден бизнес в Европа, защото смятаме, че той е сред основните двигатели на растежа на европейската икономика. Затова съм изключително горд, че за четвърта поредна година предоставяме на нашите клиенти всички предимства, които участието им в ELITE предлага. Възможността е да се свържат директно с капиталовите пазари, бизнесът им да бъде консултиран от експерти, да изградят мрежа от контакти и др. Тази инициатива е ценна възможност и за УниКредит, за да продължаваме да учим за сегмента на МСП и да адаптираме услугите ни така, че да съвпадат напълно с нуждите на клиентите. Позволява ни да засилим още повече ролята ни на истински партньор и съветник на този клиентски сегмент“, коментира Андреа Диаманти, директор корпоративно, инвестиционно и частно банкиране на УниКредит за региона на ЦИЕ.  \r\n  \r\n ", "date": "2018.11.23", "title": "Още 4 бг фирми се обучават на Лондонската борса"}
{"url": "https://www.standartnews.com/biznes/banka-dsk-s-dve-prestizhni-nagradi-378850.html", "text": "\r\nБанка ДСК ЕАД, българското дъщерно дружество на Банка ОТП, заедно със своята творческа агенция Noble Graphics, спечелиха най-ценните отличия от престижния рекламен фестивал, отличаващ ефективността на маркетинговите комуникации в България - Effie България 2018. Институцията получи златна награда за рекламната кампания на своите студентски и младежки пакети „#YOUNGPOWER“, в категория „Корпоративни комуникации“, както и сребърен приз в категория „Услуги“ за проекта „Мечка“, комуникиращ кредитна карта „Maxi Go“. Освен това Банка ДСК бе определена и за най-добър рекламодател и най-добра търговска марка на 2018 година. \r\nКампанията #YOUNGPOWER комуникира по атрактивен начин банковите услуги за младежи и студенти като попкултурни феномени, които те не биха подминали. Комуникацията включва музикален клип със специално разработена хореография, модна фотосесия и иновативно използване на медии, за да се достигне до потребностите на целевата аудитория по ефективен начин.  \r\nКампанията „Мечка“ има за цел да преобърне отрицателни нагласи сред потребителите към кредитните карти и да комуникира предимствата на кредитния продукт „Maxi Go“, а именно – карта, при която няма такса за теглене и месечната вноска е фиксирана. Разработената от Noble Graphics рекламна кампания, която цели да трансформира негативната емоция на страха в положителна, като по този начин мотивира потребителите при вземането на решения. Рекламната кампания за „Maxi Go“ задмина поставените цели за издадени карти и онлайн заявки и позиционира картата не като поредната кредитна карта, а като нов и иновативен продукт. \r\nФестивалът EFFIE се провежда за единадесети път в България и има 50-годишна традиция в световен план. Наградите EFFIE са престижно отличие, признато по цял свят като символ на ефективна маркетингова комуникация, която винаги е резултат от синхронната работа на рекламодателя и рекламната агенция.   \r\n ", "date": "2018.11.23", "title": "Банка ДСК с две престижни награди"}
{"url": "https://www.standartnews.com/mneniya-komentar/zaedno-da-planirame-kurs-km-po-svetlo-bdeshche-378830.html", "text": "  Уважаеми премиер г-н Питър О'Нийл, уважаеми председател Изикели Таурека, уважаеми членове на бизнес средите, дами и господа, \r\nДобро утро!  За мен е голямо удоволствие да съм в живописния град Порт Морсби и да се срещна с вас на борда на \"Пасифик Експлорър\". След като заедно се борим с бурните води на световната икономика и се изправяме пред многобройните рискове и предизвикателства, напълно подходящо е да се съберем на борда на този кораб, за да начертаем пътя за бъдещо развитие и сътрудничество. \r\nТемата на тази среща на върха на бизнес лидерите на страните от АТИС \"Насърчаване на инклузивността в ерата на сривните промени: Съвместно планиране на бъдещето\" не би могла да бъде по-важна. Днес светът преминава през времена на голямо развитие, трансформации и промени. Докато икономическата глобализация върви напред, глобалният растеж е под сянката на протекционизма и унилатерализма. Новата революция в областта на науката, технологиите и промишлеността набират сила, но старите движещи сили все още не са заменени от новите. Международната ситуация е подложена на дълбоки промени, но дисбалансът в развитието все още не е разглеждан. Реформата на системата за глобално управление набира скорост, но подобряването на нейната ефективност остава основно предизвикателство. \r\nПромените, които срещаме по света, са невиждани за последния век. Те създават възможности, но често са придружени от рискове и предизвикателства. Човечеството отново достигна до кръстопът. Коя посока трябва да изберем? Сътрудничество или конфронтация? Отвореност или затваряне на вратата? Печеливш прогрес или игра с нулев резултат? Интересите на всички страни и бъдещето на човечеството зависят от избора, който ще направим. \r\nОт един преглед на съвременната история на света ясно се вижда, че различните решения водят света по различни пътища. \r\nВ Азиатско-Тихоокеанския регион създаването на АТИС е една успешна история. Нейното раждане и развитие отговори на историческата тенденция на отвореност и интеграция, желанието на нашия регион за развитие, както и нуждите на нашите народи да посрещнат предизвикателствата чрез сътрудничество. Отвореността и сътрудничеството в Азиатско-тихоокеанския регион не само увеличи просперитета му, но и внесе жизненост в огромния океан на световната икономика. Днешният Азиатско-тихоокеански регион има най-динамичната и перспективна икономика в света, призната за ключов двигател за растежа в световен мащаб. \r\nВъпреки това, не всички истории от миналото имат толкова красив завършек. Човечеството е преминавало през болезнени уроци, като например по време на Втората световна война през миналия век то бе докарано до бедствено положение. Не далеч от където се намираме в момента, се е водила ожесточената битка за Коралово море, както и битката при Гуадалканал през Втората световна война. В днешно време тази част от морето отдавна е възстановила мира си, но  същевременно с това не трябва да забравяме и поуките от историята. \r\nСпоред древен китайски философ, човек трябва да почисти огледалото, преди да се погледне в него и следователно трябва да знаем поуките от миналото, преди да взимаме днешните решения. Връщайки се към историята, трябва да извлечем поуките, за да предотвратим повторение на минали трагедии. Изправени пред бурната историческа тенденция трябва да си зададем въпроса: Как можем да насочим глобалното икономическо развитие в правилна посока? Как да намерим подходящи и ефективни методи за глобално управление на международната общност? Вярвам, че задължително трябва да спазим следните насоки: Първо, трябва да се фокусираме върху отвореността, за да създадем повече пространство за развитие. Икономическата глобализация е сигурният начин човешкото общество да постигне развитие, а многостранната търговска система създава възможности за всички нас. В днешния свят интересите на страните са толкова взаимосвързани, където веригите на глобалните доставки, на индустрията и на стойността са все по-тясно свързани. Всички ние сме звена от глобалната верига на сътрудничество и така постепенно се превръщаме в една и съща общност със споделени интереси и споделено бъдеще. \r\nТака действат законите на икономиката, факт, който никой не може да промени. Трябва дълбоко да оценим тази основна тенденция на нашето време, да гледаме на променящия се свят такъв, какъвто е и на тази основа да отговорим на новите развития, както и да посрещнем новите предизвикателства по отговорен и според правилата начин. Опитите за издигане на бариери и съкращаване на близките икономически връзки между страните действат срещу законите на икономиката и тенденцията на историята като противоречат на споделеното желание на хората по света. Това е краткосрочен подход, обречен на неуспех. \r\nВсяка ера се изправя пред своите проблеми. Не трябва да се страхуваме от проблемите. Това, което наистина има значение, е да вземем правилния подход за разрешаването им. Прибягването към стари практики като протекционизъм и унилатерализъм няма да разреши проблемите. Напротив, те могат само да добавят несигурност към глобалната икономика. Само отвореността и сътрудничеството могат да донесат повече възможности и да създадат повече пространство за развитие. Това е добре доказан исторически факт. Този, който избере да затвори вратата, ще се отдръпне от останалата част на света и ще загуби посоката си. \r\nAТИС е пионер в изграждането на отворена световна икономика. Тъй като Целите от Богор са определени до 2020 г., трябва да си поставим акцент върху сътрудничеството за след 2020 г. и да се стремим да изградим зона за свободна търговия на Азиатско-тихоокеанския регион. Трябва да кажем \"не\" на протекционизма и унилателаризма, да поддържаме многостранната търговска система, съсредоточена върху СТО, да направим икономическата глобализация по-отворена, инклузивна, балансирана и изгодна за всички, както и да разширяваме конвергентните интереси и да споделяме възможности чрез отваряне и сътрудничество. Второ, трябва да се съсредоточим върху развитието, за да донесем повече ползи на нашите народи. Повече от всичко друго трябва да се стремим да осигурим по-добър живот на народите ни. Всяка страна има право на еднакво развитие и никой няма право или власт да спре хората в развиващите се страни да преследват по-добър живот. Трябва да засилим сътрудничеството за развитие и да помагаме на развиващите се страни в борбата с бедността, за да могат хората от всички страни да живеят по-добре. Именно това е справедливостта, това е и моралната отговорност на международната общност. \r\nТрябва да направим Програмата за устойчиво развитие за 2030 г. част от нашите национални стратегии за развитие, за да насърчаваме координирания напредък в икономическата, социалната и екологичната област, да работим за приобщаващото развитие в съответствие с нашите национални условия, както и да изграждаме равноправни и балансирани партньорства за глобално развитие. Развитите страни трябва да спазват ангажиментите си за официална помощ за развитие и да увеличат подкрепата към развиващите се страни. \r\nТрябва да засилим степента на развитие в координацията на международните икономически политики и да имаме ясна перспектива върху развитието при приемането на политики, правила за търговия и инвестиции, защита на интелектуалната собственост, цифровата икономика и други области. По този начин можем да създадем повече възможности, по-благоприятна среда за развитието на всички страни, както и движеща сила и стабилна среда за глобалния икономически растеж. Принципът \"специално и диференцирано третиране\" е основен принцип на СТО, който не трябва да бъде оспорван. В противен случай може да бъде разтърсена самата основа на многостранната търговска система. Трето, трябва да се съсредоточим върху всеобхватността и да насърчаваме взаимодействията. Всички живеем на една планета, тя е дом на над 200 държави и региони, на повече от 2500 етнически групи и над 7 милиарда души. Различията между тях не могат да бъдат премахнати. Такива различия не са пречка за обмен, още по-малко причина за конфронтация. Разнообразието и взаимодействието между различните цивилизации, социални системи и пътища могат да дадат силен тласък на човешкия прогрес. Трябва да отхвърлим арогантността и предразсъдъците, да се уважаваме, да се приобщаваме към другите и да прегърнем разнообразието на нашия свят. Трябва да търсим обща основа, като оставим настрана различията, да разчитаме на силните си страни и да се стремим към съвместно съществуване в хармония и печелившо за всички сътрудничество. \r\nКогато става дума за избор на път за развитие на дадена страна, никой не е в по-добра позиция да вземе решението така, както нейният народ. Точно както не може едно лекарство да изцери всички болести, така и не трябва да приемаме, че определен модел на развитие може да е еднакъв за всички страни. Сляпото копиране модела на развитие на другите е контра продуктивно, както и всеки опит да бъде наложен определен модел на развитие върху останалите. Четвърто, трябва да се съсредоточим върху иновациите, за да се възползваме от нови източници на растеж. Един след друг следват пробиви във водещи сфери като информационните технологии, науките за живота, интелигентното производство, зелената енергия, нови материали, нови продукти и нови бизнес модели заменят съществуващите с все по-бързи темпове. Големите бази данни, триизмерният печат и изкуственият интелект, за които в миналото бяхме чели само в научната фантастика, сега са част от ежедневието ни. Бъдещето вече е сред нас. \r\nПри всяко състезание с лодка тези, които гребат по-бързо, ще спечелят. Ако не се движим проактивно, за да се адаптираме към настъпващата вълна от нова научна революция и индустриална трансформация, рискуваме да изгубим ценни възможности или дори да изостанем от времето. Това, което трябва да направим, е да не губим време и да положим всички усилия в проучването на нови двигателни сили за растеж и пътища за развитие, както и да премахнем всички институционални пречки, които спират иновациите. Трябва да засилим иновациите и жизнеността на пазара, да задълбочим международния обмен и сътрудничеството в областта на иновациите, за да отговорим по-добре на своите и общите предизвикателства на развитието. \r\nВсеобхватната нова научна революция и индустриалната трансформация ще окажат дълбоко влияние върху начина на производство, начина на живот и ценностите на човешкото общество. Нуждата от постигане на равновесие между равнопоставеност и ефективност, капитал и труд, технологии и заетост се превърна в общо предизвикателство за международната общност. Ако не бъде адресиран правилно този въпрос, ще доведе до допълнително увеличаване на поляризацията между бедните и богатите. Трябва да разберем сложните измерения на този въпрос и да вземем правилното решение. Това ще ни позволи да насочим новата научна революция и индустриалната трансформация в правилната посока. \r\nНаучните и технологични иновации трябва да отговарят на нуждите на хората. Всяка страна има право да се възползва от такива иновации, както посредством собствените си усилия, така и чрез международно сътрудничество. Научните и технологични иновации не трябва да бъдат заключени или да се превърнат в инструменти за печалба за малцина. Режимът на правото на интелектуална собственост е предназначен да защитава и насърчава иновациите, а не да създава или разширява научното и технологичното разделение. Трябва да развием политически институции и системи, които отговарят на новата научна революция и индустриалната трансформация и да създадем благоприятна среда за международно сътрудничество, която да донася плодовете на иновациите на повече страни и народи. Пето, трябва да се съсредоточим върху основаващ се на правилата подход за подобряване на глобалното управление. С болезнените уроци от две световни войни страните създадоха рамка за глобално управление, подкрепена от ООН и съставена от МВФ, Световната банка, СТО и други институции. Тази рамка, макар и не идеална, е важна стъпка в човешката история. Всъщност, тя е ключова за глобалния мир и развитието през последните десетилетия. Трябва да укрепим глобалното управление, основано на правилата, ако искаме да постигнем стабилност и развитие. Правилата трябва да бъдат формулирани от международната общност, а не на принципа силният винаги да е прав. След като бъдат създадени, те не трябва да се следват или прилагат по свое усмотрение и не трябва да се прилагат двойни стандарти с егоистични цели. \r\nЗа да бъде системата на световното икономическо управление справедлива и ефективна, тя трябва да бъде в крак с времето. Трябва да напреднем в реформата на системата за глобално управление на принципа на провеждане на консултации и сътрудничество за споделени ползи. Тази реформа трябва да се развива въз основа на равенство, откритост, прозрачност и инклузивност. Развиващите се страни трябва да имат по-голяма гласност и представителство в този процес. Несъгласията трябва да бъдат решени чрез консултации. Опитите за формиране на изключителни блокове или налагане на воля на други хора трябва да бъдат отхвърлени. Историята показва, че конфронтацията, независимо дали става под формата на студена, гореща или търговска война, не излъчва победители. Убедени сме, че няма проблеми, които държавите да не могат да разрешат чрез консултации, стига да се справят с тези въпроси в духа на равенство, взаимно разбирателство и съгласуване. \r\nПрез 1978 г. Китай се впусна в голямото пътешествие на реформи и отваряне. През последните 40 години, уповавайки се на мъдрост, упорита работа и постоянство, китайският народ постигна голям напредък и направи голяма историческа крачка. Ние се изправихме, просперирахме и станахме по-силни. Ние стремително се движим напред към голямото възраждане на китайската нация. \r\n- През последните 40 години китайският народ чертаеше нов път и постигна стабилен напредък. С предприемачество, дух и самоувереност превърнахме Китай във втората по големина икономика в света, като направихме огромен скок в развитието на страната и подобрихме живота на хората. Именно непреклонните усилия на китайския народ направиха Китай това, което е днес! \r\n- През последните 40 години китайският народ прегърна света с отворени обятия. Китай продължи развитието си чрез отваряне. В резултат на това вносът и износът на стоки нарасна 198 пъти, а тези на услугите - над 147 пъти. Китай привлече повече от 2 трилиона долара чуждестранни инвестиции. Страната се превърна в най-големият търговец на стоки в света, най-големият туристически пазар и основен търговски партньор на над 130 държави. \r\n- През последните 40 години китайският народ се фокусира върху развитието си и подобри живота на народа си. Воден от философията за развитие, ориентирано към човека, в годините между 1978 г. и 2017 г. Китай повиши разполагаемия доход на глава от населението 22,8 пъти, извади 740 милиона души от бедност и удвои броя на създадените работни места. Постигнахме безплатно задължително начално и средно образование в страната и създадохме най-голямата мрежа за социална сигурност в света. Благодарение на тези постижения нашият народ се чувства по-сигурен и има по-голямо чувство за удовлетворение и комфорт. \r\n- През последните 40 години китайският народ преследва собственото си развитие, за да постигне развитие за всички. Китай неотклонно върви по пътя на мирното развитие, активно се включва в глобалното икономическо управление и активно подкрепя други развиващи се страни в тяхното развитие. Приложихме отговорни макроикономически политики и допринесохме със значителен дял за глобалния растеж. Изиграхме ролята си в отговор на азиатската финансова криза и световната финансова криза. По този начин Китай направи своя принос за визията и допринесе за напредване в изграждането на общност със споделено бъдеще на човечеството. \r\nПреди пет години обявих Инициативата \"Един пояс, един път\", която има за цел да подобри връзката между страните и регионите, да насърчи взаимосвързаното развитие и да създаде ново пространство за глобален растеж. В последните пет години тази инициатива спечели широка международна подкрепа. Китай е подписал меморандуми за сътрудничество по инициативата \"Един пояс, един път\" с над 140 държави и международни организации, също така в рамките на тази инициатива стартираха голям брой проекти за сътрудничество. \r\nТук искам да подчертая: \"Един пояс, един път\" е отворена платформа за сътрудничество. Тя се ръководи от принципа - съвместни консултации, съвместна работа и споделени ползи. Тя не е предназначена да служи на скрита геополитическа програма, не е насочена срещу никого и не изключва никого. Това не е някакъв подбран клуб, затворен за нечленове, нито пък е \"капан\", както някои хора го определят. \"Един пояс, един път\" по-скоро е голяма и прозрачна инициатива, с която Китай споделя възможности и преследва общо развитие с останалата част от света. През април следващата година Пекин ще бъде домакин на втория форум \"Един пояс, един път\" за международно сътрудничество и ние приветстваме членовете на азиатско-тихоокеанската общност на това събитие. \r\nПоглеждайки назад към четирите десетилетия на реформи и отваряне, ние сме по-убедени от всякога, че само чрез реформи и отваряне Китай може да се развива. В бъдеще Китай ще предприеме още по-отговорен подход, ще бъде още по-отворен и всеобхватен и ще се стреми да постигне още по-високо качество на растеж. Така, развивайки себе си, Китай ще допринесе в по-голяма степен за общия просперитет на света. \r\nКитай ще продължи да разширява значително достъпа до пазара си, да укрепва защитата на правото върху интелектуалната собственост и да направи повече за увеличаване на вноса. От началото на тази година Китай обяви редица нови мерки за по-нататъшно отваряне, които включват следното: създаване на по-привлекателна инвестиционна и бизнес среда, значително намаляване на тарифите за 1449 потребителски стоки и 1585 промишлени стоки, на тарифите за автомобили и авточасти съответно на 13.8% и 6% и премахване на тарифите за всички вносни противоракови лекарства. С новия кръг от намаляване на тарифите, които влязоха в сила на 1 ноември т.г., общите тарифни ставки на Китай бяха намалени до 7,5%, по-ниски от повечето развиващи се страни и отвъд ангажимента, поет от Китай при присъединяването му към СТО. Китай създаде нов негативен списък за чуждестранните инвестиции и ще отвори допълнително финансовия, автомобилния, самолетния, корабния и други сектори. Според публикуван наскоро доклад на Световната банка, Китай се е изкачил нагоре с над 30 позиции в класацията за подобряване на бизнес средата за последната година и е сред икономиките с най-значителен напредък. Китай се отнася към всички компании - местни и чуждестранни - равноправно. Китай приветства и насърчава лоялната конкуренция между тях и в пълна степен ще защитава техните законни права и интереси. \r\nПреди седмица първото Китайско международно изложение за вносни стоки (CIIE) се проведено успешно в Шанхай. На него присъстваха 172 държави, региони и международни организации, над 3600 компании и повече от 400 000 китайски и чуждестранни купувачи. Общата стойност на сключените сделки достигна 57,8 млрд. долара. Международният търговско-икономически форум \"Хунцяо\", който се проведе в рамките на изложението, привлече над 4500 водещи личности от различни сектори по света. С подобни реални стъпки Китай показа ангажимента си да либерализира търговията и да отвори своя пазар. Бих искал да приветствам всички вас на второто изложение, което ще се проведе догодина. Убеден съм, че големият пазар на Китай с население от близо 1,4 милиарда, ще бъде източник на динамичен растеж за световната икономика. \r\nМного от вас, които днес са тук, станаха свидетели, допринесоха и се възползваха от реформата и отварянето на Китай и създадоха специална връзка с Китай. Бизнес средите са важна сила, стимулираща икономическото развитие на Азиатско-тихоокеанския регион и по-широкия свят. Като предприемачи трябва да извлечете най-доброто от себе си и да яхнете вълните на икономическата глобализация. Надявам се, че ще продължите да споделяте своите прозрения с лицата, вземащи решения, да насърчавате страните да приемат положителни и практически политики и да осъществявате широко икономическо и технологично сътрудничество. Заедно можем да открием нов хоризонт за общото развитие и просперитета на Азиатско-тихоокеанския регион и на света като цяло. \r\nНие, икономиките, членуващи в АТИС, сме обединени от Тихия океан. Когато се качвах на кораба, гледах огромния океан и разбрах, че всъщност всички ние сме пътници в една и съща лодка. Нека да държим щурвала стабилен и да гребем в правилната посока, така че корабът на глобалната икономика да се бори с ветровете, да пори вълните и да плава към по-светло бъдеще. Благодаря!", "date": "2018.11.23", "title": "Заедно да планираме курс към по-светло бъдеще"}
{"url": "https://www.standartnews.com/mneniya-komentar/stiga-s-mekiya-i-tvrdiya-brekzit-vreme-e-za-brziya-378887.html", "text": "И така както чиновникът изостава от потребностите на гражданите, така и Европейския съюз се влачи след тези на европейците.   \r\nДокато времето си минава, ЕС, този уморен бюрократ, който дебне с поглед отмерванията на часовника до спасителната обедна почивка, трупа досиета със отложени проблеми. Колекция от чинно написани и добре подредени досиета, но все пак проблеми, които все още не са решени. \r\nКато досието, на което пише „Дъблински регламент“, в което става дума за неработещата бежанска политика на ЕС. Или като онази папка, „Минските споразумения“, които нито Украйна, нито Русия спазват.  \r\nИ като най-прясното досие, „Брекзит“. Тъй като напускането на Великобритания на ЕС вече се проточи повече, отколкото бе планирано. Особено имайки предвид, че досега, по искане на Брюксел, разговори се водиха само за тези измерения на раздялата, които касаеха бившето съвместно съжителство. Или с други думи, обект на преговори бяха теми като какъв ще бъде статутът на гражданите на ЕС и Великобритания, които респективно живеят в другата общност, какви пари ще заплати Лондон на Брюксел, при какви обстоятелства какво ще се случи с границата между Северна Ирландия и Република Ирландия и т.н. \r\nТ.е това е едно от най-дългите казвания на „чао“ в европейската политика. Като това между двама влюбени, които не искат нощта да ги раздели. Но в случая на Брюксел и Лондон:  \r\n  \r\nНо протакването на раздялата, разбира се, бе търсен ефект от ЕС. Поради няколко причини.  \r\nПървата, понеже чиновникът не може иначе (т.е бързо). Втората, тъй като напускането на ЕС като процес е като плаването в непознати води (до горното „не може“ се нарежда и едно „не знае“). Третата, това, разбира се, бе умишлено „тупане“ на топката от ЕС, така че тези преговори да са превърнат за Великобритания като „разходка“ в Дантевия ад. Тук вече се действаше на принципа „думам ти дъще, сещай се снахо“: всяка друга страна-членка на ЕС, на която й минат през ума еретически помисли за напускане на съюза, да усети британския ад. Четвъртата, белким най-накрая британците изтрезнеят и разберат какво всъщност е Брекзит. Пък, сблъсквайки се със сложността на процеса и песимистичните икономически перспективи, променят нагласите си и гласуват за оставане в ЕС на втори референдум.  \r\nОттук нататък обаче следва по-сложното в епопеята на Брекзит. И това не са вече разговорите за раздялата и миналото между Великобритания и ЕС, а тези за фундамента на бъдещите икономически отношения между тях. А именно: ще остане ли Лондон в митническия съюз и единния пазар на съюза и след транзитния период? Ако да, ще бъде ли парцелиран единният пазар (на само свободно движение на стоки, например?) А ако Лондон остане в митническия съюз на ЕС (и частично в единния пазар), то как ще може да сключва свободни търговски споразумения с трети държави? А какво ще се случи с границата между Северна Ирландия и Република Ирландия, ако Великобритания „повлече“ със себе си първата извън митническия съюз? А ако Великобритания напусне, а Северна Ирландия остане в митническия съюз, то това  \r\n  \r\nСами разбирате, че сложните въпроси тепърва предстоят. И ако първата част от преговорите, които уж касаеха по-обозрими теми, продължиха толкова дълго, колко време ще отнеме договарянето на втората по-сериозна част от тях? Колко време ще отнеме на ЕС и Великобритания, ако двете решат да сключат свободно търговско споразумение помежду си (като това между ЕС и Канада?) \r\nА на този етап изглежда така, че Брюксел е резервирал място за Лондон на едно специално място. Това е третият отдел на деветия кръг от Дантевия ад, който е предназначен за предателите спрямо приятелите.  \r\nА за Брюксел Брекзит изобщо е точно това: предателство спрямо приятел. Ерго грешницата Великобритания трябва мръзне до гуша във водите на река Кокит. \r\nНо ако се върнем на метафората за двойката от по-горе, то загубата на чувствата помежду им не означава, че те не могат да запазят взаимното уважение към другия.  \r\nВ крайна сметка британците, които гласуваха на онзи референдум за напускането на ЕС, не искаха чак толкова невъзпитани неща. Не е скандално да желаеш да си върнеш контрола върху границите на страната. В крайна сметка, поданиците на кралицата са против икономическата миграция. А това е същото, срещу което се настроиха и редица европейски държави от ЕС, когато тези страни се оказаха по пътя на мигрантите от Близкия изток и Северна Африка. \r\nЗатова Брекзит е справедливото наказание за буксуващия ЕС.       \r\nИ Брюксел не трябва да забравя, че Великобритания е незаменима част от европейската архитектура за сигурност. Т.е независимо под каква форма ще бъдат организирани бъдещите икономически отношения между Брюксел и Лондон, то политическите не трябва да стават жертва на стопанските.   \r\nНапример, ЕС има нужда от Обединеното Кралство, когато става дума за ревизионистичните амбиции на Русия в Европа. В същото време нестандартният американски президент също трябва да има коректив на европейски терен. Или, казано по друг начин, необходима е „спирачка“ за Доналд Тръмп, каквато не може да бъде нито една друга европейска страна, освен Великобритания (поради „специалните отношения“ между Вашингтон и Лондон). Междувременно Брюксел трябва да продължи да разчита и на подкрепата на Лондон за някои процеси в Близкия изток (като съхранението на ядреното споразумение с Иран). Наред с това, Великобритания продължава да бъде дипломатически и разузнавателен актив, който  От друга страна обаче, оттук насетне Лондон трябва да приеме, че в Брекзит не е налично удоволствието на cherry-picking (да вземаш само това, което ти е изгодно). Така например членството в единния пазар, от което Великобритания бонифицира недвусмислено, е неразривно свързано със свободното движение на хора, стоки, капитали и услуги. Не може да „раздробяваш“ тези свободи и да вземеш само това, което ти е полезно (например стоките и услугите), но да не допускаш това, което не ти е (като хората). Или поне това ще бъде случаят, докато ЕС не реши да се реформира.  \r\nИстината обаче е, че нито Великобритания, нито Европейския съюз могат да си позволят да хабят продължително енергия и внимание върху Брекзит. Просто защото и двете общности имат достатъчно други проблеми, върху които трябва да се фокусират.  \r\nЗатова и идеята за втори референдум във Великобритания по-скоро би удължила агонията на процеса, отколкото да я отмени.  \r\nАко поданиците на кралицата са като цяло разделени в отношението си спрямо напускането на ЕС, то, ако изключим някои федералисти, едва ли има европеец, който да се радва на това, че Великобритания ще се отдалечи от ЕС. Но да се правят референдуми на островна Европа, докато стане това, което иска континентална Европа, е очевидно нередно.  \r\nПоследното би било все едно гражданите на ЕС да гласуват за това дали Великобритания да остане в съюза или не. Такъв един референдум би имал категорично положителен резултат в полза на оставането, но подобно допитване няма да е демократично.     \r\nВсъщност поради подобно отношение, когато бюрокрацията в Брюксел си позволяваше да редактира суверенитета на отделните държави, изобщо се стигна до Брекзит.     \r\nАгонията на Брекзит ще се удължи и ако се случат предсрочни парламентарни избори във Великобритания (което е опция, ако предложената от Тереза Мей сделка не получи достатъчно подкрепа в Камарата на общините). Тогава процесът на преговори автоматично ще се отложи с още няколко месеца (особено пък, ако се стигне и до допълнителен избор за нов председател на Консервативната партия). Затова също толкова глупаво, каквото е и настояването за нов референдум, е и магарешкото упорство срещу така предложената от Тереза Мей сделка. Най-малкото, защото тази сделка е само „входът“ за сядането на масата за истинските преговори.  \r\nЗатова стига с този „твърд“ и този „мек“ Брекзит. Време е за „бърз“ Брекзит.   \r\nА след раздялата ЕС и Великобритания ще продължат да имат общи грижи и надежди.  \r\nКаквото е детето за разведената двойка. ", "date": "2018.11.23", "title": "Стига с мекия и твърдия Брекзит, време е за бързия"}
{"url": "https://www.standartnews.com/svyat/dolche-i-gabana-se-izvinikha-na-vsichki-kitaytsi-po-sveta-378859.html", "text": "Основателите на италианската модна къща \"Долче и Габана\", които се оказаха в центъра на шумен скандал в Китай, поднесоха официалните си извинения на китайския народ. Видеозапис на съвместното заявление на Стефано Габана и Доменико Долче се появи в акаунта на модната къща в китайската социална мрежа Вейбо. \"През последните дни мислихме много с голямо съжаление за това, което ни се случи и което причинихме на вашата страна, и искаме да се извиним. Нашите семейства винаги са ни учили да уважаваме разнообразните култури на този свят. Затова се извиняваме, че допуснахме грешки. Искаме също да се извиним на всички китайци по света и знайте, че сме искрени и сериозни в извинението си!\", се казва в клипа на моделиерите. Той бе записан на италиански език и бе съпроводен със субтитри на китайски. В края на едноминутния видео материал основателите на модната къща заедно произнесоха думата \"извинете\" на китайски, като обещаха подобни неща да не се повтарят в бъдеще. Китайците се подразниха от промоционалния видеоклип на \"Долче и Габана\" за дефиле в Шанхай, в който жена с азиатски черти се мъчи да яде пица с пръчици, напътствана от мъжки глас. На мнозина това се стори обидно, особено заради снизходителния тон на напътствията. В интернет беше разпространен и чат от Инстаграм, в който дизайнерът Стефано Габана, нарича Китай \"невежа и смрадлива мафия\". Модната къща разпространи изявление, че в страницата на дизайнера в Инстаграм са проникнали хакери и се извини на всички, почувствали се засегнати. \r\n ", "date": "2018.11.23", "title": "Долче и Габана се извиниха на всички китайци по света"}
{"url": "https://www.standartnews.com/svyat/nisan-gotvi-ataka-sreshchu-reno-sled-aresta-na-gon-378868.html", "text": "  \r\nЯпонската корпорация Nissan ще поиска преразглеждане на акционерната структура на алианса си с френската Renault. Японците ще поискат да се създаде по-равнопоставено партньорство между двата автомобилни производителя. Това се случва само дни след шокиращия арест на Карлос Гон, пише Bloomberg, цитиран от money.bg. Преразглеждането ще се занимае с въпроса за правата при гласуванията. Renault има повече влияние върху Nissan, отколкото японската компания при френския си партньор и това създава напрежение по време на продължилото 2 десетилетия партньорство. Nissan притежава 15% от Renault, но няма права при гласуването, a френският производител има 43 % от японската компания и право да участва в тях. Същевременно Nissan има 34% от третия партньор - Mitsubishi. Планът дава сигнал, че Nissan ще се опита бързо да подобри позициите си при отсъствието на Гон. Стана ясно, че арестуваният шеф, който в четвъртък бе освободен от борда на японската компания, е работил по сливане на двете компании.  Сега балансът на силите се наклони към главния изпълнителен директор Хирото Саикава. В същото време френската компания се оказва изненадана от бързоразвиващите се действия. Саикава, който е опонент на идеите за сливане, твърди, че досегашното споразумение е било твърде облагодетелстващо Renault. В последно време сегашният алианс става твърде противоречив в Япония, тъй като Nissan подобри значително финансовите си резултати и изпревари Renault по продажби и печалба. \r\n ", "date": "2018.11.23", "title": "\"Нисан\" готви атака срещу  \"Рено\" след ареста на Гон"}
{"url": "https://www.standartnews.com/biznes/otkrikha-gazovo-nakhodishche-na-200-km-ot-blgariya-378862.html", "text": "Румънският гигант OMV Petrom откри и разработва нови газови залежи в южната част на страната. Компанията проби нов кладенец в близост до съществуващото си поле Маму, на дълбочина от 4400 м, където откри газ и кондензат. Новият кладенец вече е стартирал производство в края на октомври, извличайки над 190 000 куб. м газ на ден, съобщават от дружеството, цитирани от money.bg. OMV Petrom, която е най-голямата енергийна компания в Югоизточна Европа, е инвестирала 10 млн. eвро в пробиванетона новия кладенец и свързването му със съществуващата инфраструктура. Полето Маму се намира в окръг Вълча, на около 200 км от българската граница. То е в експлоатация от 1980 г., като продължава да бъде едно от най-добрите производствени полета на OMV Petrom, добивайки около 4500 барела на ден. Ако се използва само за отопление, извлеченият от него газ може да затопли около 180 000 домакинства. \"По-голямата част от газовите полета в Румъния започнаха производство преди десетилетия, те са зрели и производството намалява. OMV Petrom продължава да инвестира в проучвателни дейности, за да смекчи този спад и да гарантира сигурността на енергийните доставки. През първите 10 месеца на тази година увеличихме инвестициите с повече от 40% в сравнение със същия период на миналата година и пробихме 89 нови кладенци и отклонения. Това се добавя към онези 9 млрд. евро, които вече са инвестирани в Upstream в Румъния в периода 2005-2017 г.\", каза Петер Зелингер, член на Изпълнителния съвет на OMV Petrom, отговарящ за Upstream. \r\n ", "date": "2018.11.23", "title": "Откриха газово находище на 200 км от България"}
{"url": "https://www.standartnews.com/regionalni/tsenata-na-biletcheto-v-smolyan-ostava-sshchata-378821.html", "text": "Ha cpeщa c пpeдcтaвитeли нa фиpмитe, изпълнявaщи мapшpyтнитe paзпиcaния oт гpaдcĸaтa тpaнcпopтнa cxeмa и ĸмeтът нa oбщинa Cмoлян Hиĸoлaй Meлeмoв cтaнa яcнo,чe нa тoзи eтaп билeтитe зa гpaдcĸия тpaнcпopт нямa дa бъдaт yвeличeни. Πoвoдът зa cpeщaтa бe пocтъпилoтo yвeдoмлeниe, пoдпиcaнo oт „Poжeн eĸcпpec” AД, „Meгa тpaнc” Koнcopциyм и „Opфeй eĸcпpec” OOД, в ĸoeтo тe нacтoявaт зa пpoмянa цeнитe нa билeтитe и ĸapтитe зa пътyвaнe пo мapшpyтнитe линии нa гpaдcĸия тpaнcпopт, cъoбщиxa oт oбщинaтa. Πpeвoзвaчитe yвeдoмявaт, чe пopaди yвeличeнитe цeни нa гopивaтa, зacтpaxoвĸитe гpaждaнcĸa oтгoвopнocт, зaдължитeлнaтa зacтpaxoвĸa тpyдoвa злoпoлyĸa, зaдължитeлнaтa cмянa нa вcичĸи ĸacoви aпapaти oт 2019 г., пoвишeнитe цeнитe нa гyми, мacлa и peзepвни чacти , нaмaлeниe нa пътниĸoпoтoĸa c нaд 50 нa cтo в cpaвнeниe c пocлeднитe 15 гoдини и дpyги пpичини, cчитaт зa нeoбxoдимo дa имa ĸopeĸция нa цeнaтa нa билeтa oт 1 лв. нa 1,30 лв., ĸaĸтo и cъoтвeтнoтo yвeличeниe нa ĸapтитe зa пътyвaнe, cчитaнo oт 1 янyapи 2019 г. Kмeтът нa Cмoлян пocoчи, чe нe тpябвa дa ce пoвишaвa цeнaтa нa билeтa, зaщoтo имa coциaлeн мoмeнт – xopaтa щe ce нaтoвapят c oщe дoпълнитeлни paзxoди, a пoвeчeтo oт тяx нe мoгaт дa cи гo пoзвoлят. Toй пpeдлoжи дa ce нaмepи вapиaнт, ĸoйтo дa yдoвлeтвopи и пpeвoзвaчитe, и Oбщинaтa. B peзyлтaт нa paзиcĸвaниятa, пpeвoзвaчитe oбявиxa, чe нa тoзи eтaп нямa дa yвeличaт цeнaтa нa билeтa зa гpaдcĸия тpaнcпopт. B cpeщaтa yчacтвaxa oщe пpeдceдaтeлят нa Oбщинcĸия cъвeт инж.Дaнчo Kиpяĸoв и зaм.-ĸмeтът Beнepa Apъчĸoвa. Копирано от standartnews.com", "date": "2018.11.23", "title": "Цената на билетчето в Смолян остава същата"}
{"url": "https://www.standartnews.com/regionalni/sotsialniyat-patronazh-v-montana-s-nova-kukhnya-378843.html", "text": "Социалният патронаж в Монтана, където се приготвя храна за 400 възрастни  жители на общината и за още 1 000 души по проекта “топъл обяд”  е с ново кухненско оборудване. Проектът е финансиран по програма на Социалното министерство . От там са осигурени 27 000 лв, общината е участвала с 3 000 лв. В кухнята вече има модерен конвектомат, с който могат да се приготвят храни на пара, нова картофобелачка с капацитет 15 кг /2 мин., хладилник, фризер.   „Продължаваме да работим за по-качествено обслужване  на хората с ниски доходи в общината. Новата техника на Социалния патронаж не само ще улесни ежедневната работа на персонала, но  ще подобри качеството на приготвяната храна”, отбеляза кметът Златко Живков. 350 възрастни хора и инвалиди от Монтана са записани в патронажа, още 50 се обслужват от филиала в с. Смоляновци.", "date": "2018.11.23", "title": "Социалният патронаж в Монтана с нова кухня"}
{"url": "https://www.standartnews.com/regionalni/novata-cherkva-svdukh-v-montana-otvorena-za-bogomoltsi-378838.html", "text": "Първа литургия в още незавършения православен храм „Свети Дух” в Монтана ще отслужи в неделя, 25 ноември, видинският митрополит Даниил. Тогава за първи ще бият и  петте камбани, монтирани  на 23-метровата камбанария. Най-голяматаот тях тежи  500 кг, а най-малката - 60 кг .Строителството на храма върви вече 11-та година. До момента това е струвало на общината  3 100 000 лева. Храмът „Свети Дух” е с 1088 кв м разгъната  площ и може да събере едновременно  600 души. Сградата има и подземно ниво-крипта, където ще бъде отслужена литургията в неделя.", "date": "2018.11.23", "title": "Новата черква \"Св.Дух\" в Монтана отворена за богомолци"}
{"url": "https://www.standartnews.com/regionalni/gimnazisti-vlizat-v-obnovena-modernizirana-sgrada-378841.html", "text": "Заместник-министърът на регионалното развитие и благоустройството Деница Николова откри обновената сграда на Професионална гимназия по селско и горско стопанство в Кърджали. Базата на учебното заведение бе ремонтирана с 1,3 млн. лв., осигурени от ОП „Региони в растеж“ 2014-2020 г.. На церемонията присъстваха кметът на Кърджали Хасан Азис, областният управител Никола Чанев и началникът на РУО Гроздан Колев. Заместник- министър Деница Николова поздрави учениците и преподавателите с новата придобивка. В изказването си тя изтъква вниманието на правителството към обновяване на учебната база на професионалните гимназии.„До 2020 година по ОП „Региони в растеж“ ще бъдат вложени 624 млн лв., което означава 80 % обновяване на цялостната учебната база в страната”, изтъкна зам.- министър Николова. „От шестте професионални гимназии в Кърджали единствено Професионалната гимназия по селско и горско стопанство е към общината. Тя е първата, към която бяха насочени сериозни инвестиции за модернизиране и подобряване на условията за учебна и практическа дейност”, каза кметът Хасан Азис и посочи, че очаква към училището да проявят интерес не само деца от Кърджалийска област, но и от съседни области. В рамките на няколко месеца са извършени саниране на сградата, подмяна на дограмата и хидроизолация на покрива. Доставено е и оборудване за професионалното обучение на учениците – учебен автомобил, учебен трактор, компютърна  техника, маркови моторни триони, скенери, лаптопи, уреди за измерване на кубатурата на дървесината и друга техника. „През тази учебна година в Професионалната гимназия по селско и горско стопанство учат около 130 ученици в четири специалности – „Горско и ловно стопанство”, „Контрол на качеството на напитките и храните”, „Агроекология” и „Монтьор на селскостопанска техника”, съобщи директорът на училището Христо Петров.той уточни, че в гимназията има също индивидуална и задочна форма на обучение, в които са обхванати близо 70 души.", "date": "2018.11.23", "title": "Гимназисти влизат в обновена модернизирана сграда"}
{"url": "https://www.standartnews.com/regionalni/chetiri-novi-sotsialni-uslugi-vv-vratsa-378835.html", "text": "Кметът на Враца Калин Каменов подписа договор за изграждане на четири  нови социални услуги. Стойността на договора е 2 234 996 лева. Одобреният проект включва създаването на два Центъра за грижа за лица с психични разстройства, Център за лица с умствена изостаналост, както и Център за грижа за възрастни хора в невъзможност за самообслужване. С реализирането на проекта ще бъдат обхванати 60 потребители. \r\nДейностите по изграждането на центровете включва строителство, обзавеждане и оборудване на сградния фонд. След приключването на проекта, на територията на община Враца ще съществуват общо 22 социални услуги. Проектът „Подкрепа за деинституционализация на социалните услуги за възрастни и хора с увреждания“ се финансира по ОП „Региони в растеж“ 2014-2020 г.", "date": "2018.11.23", "title": "Четири нови социални услуги във Враца"}
{"url": "https://www.standartnews.com/regionalni/priklyuchi-kampaniyata-ti-predlozhi-kmete-napravi-378832.html", "text": "Официално приключи подаването на предложения в успешната и единствена за България кампания „Ти предложи! Кмете, направи!“ на д-р Атанас Камбитов. В рамките на месец, стотици жители на община Благоевград подкрепиха десетки предложения за създаването на нови обекти в  областния център, както и надграждането на съществуващи такива. Идеите са сортирани по дейности, като започва и тяхното остойностяване. Кметът д-р Атанас Камбитов заяви, че ще бъде направен публичен регистър и в него ще бъдат извадени всички предложения – тези, които ще се реализират и тези, които не могат да се реализират. Всеки един подател, чиято идея не може да бъде осъществена ще получи обоснован отговор каква е причината за това. Комисия от експерти ще разглежда подписките, постъпили в общинска администрация, ще ги класифицира и ще даде професионален и ясен отговор на всеки. Одобрените предложения, ще бъдат предвидени като дейности в Бюджет 2019. Идеите, подкрепени с повече подписи имат предимство, тъй като това е индикатор, че даден обект е реално необходим. Кампанията е единствена такава в България, организирана от кмет на община.", "date": "2018.11.23", "title": "Приключи кампанията „Ти предложи! Кмете, направи!“"}
{"url": "https://www.standartnews.com/regionalni/startira-kampaniyata-poday-rka-spasi-zhivot-378857.html", "text": "В Ямбол  за 11-та поредна година стартира традиционната благотворителна кампания за Коледа  на общината „Подай ръка – спаси живот“. Със средствата се формира фонд за подпомагане на тежко болни деца и младежи от града в случаи, при които лечението не се заплаща от НЗОК или други доброволни здравноосигурителни фондове. През годините със средства от фонда са били подпомогнати десетки деца и младежи от Ямбол в труден за тях и семейството им момент. \r\n И тази година средствата ще се набират основно с разпространението и благотворителната продажба на коледни картички с рисунки на деца от ямболските училища и детски градини, на символичната цена от 1 лев. Десет рисунки са били подбрани от общо 720 творби, постъпили в конкурса на тема „Коледа“. \r\n Благотворителните картички могат да бъдат закупени в изнесените пунктове в просветни и културни институти, както и в сградата на община Ямбол – от центъра за информация и обслужване или в стая 221, допълват организаторите. \r\n ", "date": "2018.11.23", "title": "Стартира кампанията \"Подай ръка – спаси живот“"}
{"url": "https://www.standartnews.com/regionalni/obshchinari-odobrikha-razkhodi-za-lechenie-na-postradali-v-khitrino-378869.html", "text": "Нови разходи за лечение и рехабилитация на пострадали при тежката жп катастрофа на гара Хитрино одобри днес общинският съвет.  Стана ясно, че социалният фонд „Закрила“ ще възстанови общо 668 лв. на трима от жителите на селото -  за операция на ухото, вследствие на спукано тъпанче, и за покупка на лекрства - инсулин, капки за очи и др.  Заповедта за финансова помощ на министъра на труда и социалната политика изтича след три седмици. „Вероятно това е последният протокол, който комисията гласува“, обясни в ефира на Радио Шумен зам.-кметът на обищната Илхан Ахмед. В първите шест месеца след влаковия инцидент от 10 декември 2016 година, социалният фонд „Закрила“ е възстановявал и разходите за ток и вода на пострадалите.", "date": "2018.11.23", "title": "Общинари одобриха разходи за лечение на пострадали в Хитрино"}
{"url": "https://www.standartnews.com/regionalni/otkrikha-ruski-tsentr-v-stara-zagora-378851.html", "text": "Руски център в Стара Загора официално отвори врати днес. Той се намира в регионалната библиотека „Захарий Княжески\" и бе открит с подкрепата на община Стара Загора и Фонд „Руский мир“. В новия център желаещите старозагорци могат да намерят книги на руски език, както и помагала и учебници за изучаването му. Празничен водосвет за здраве и благоденствие отслужи Старозагорският митрополит Киприан.  \r\n „Стара Загора отдавна се нуждаеше от такъв център. Създаването му стана възможно с изключителното съдействие на Фонд „Руский мир“, не само заради инвестирането, но и за дадения импулс“, каза зам.-кметът на Стара Загора Иванка Сотирова. Тя припомни, че в областния град има училище с преподаване на руски език с дълга история и сега се създава среда за надграждане. \r\n„Уверен съм, че Центърът ще има обширна аудитория, той е обзаведен с модерна техника, а изучаването на чужди езици отваря врати и сродява. Ние високо ценим сътрудничеството със Стара Загора, с която Русия е дълбоко свързана“, се казва в специалното послание, което бе изпратил Анатолий Макаров, посланик на Русия у нас.  \r\n Икона на Света Богородица с младенеца подариха на новодомците от Софийския център. Регионалната библиотека пък получи сигнален екземпляр от албума „Освобождението на България“, съвместно издание на България и Русия.   Иванка Сотирова подари на руските гости реплика на Самарското знаме и албум на Стара Загора. \r\n ", "date": "2018.11.23", "title": "Откриха Руски център в Стара Загора"}
{"url": "https://www.standartnews.com/sport/sestri-stoevi-startirakha-s-pobeda-v-glazgou-378788.html", "text": "Европейските шампионки на двойки жени Габриела Стоева и Стефани Стоева се класираха за втория кръг на турнира по бадминтон от сериите Супер 100 в Глазгоу (Шотландия) с награден фонд 75 000 долара, съобщи БНР. Българките, които са номер 1 в основната схема, разгромиха на старта Лиза Камински и Хана Поол (Германия) с 21:8, 21:12 за 32 минути. Следващите съпернички на сестрите са Джесика Хоптън и Виктория Уилямс (Англия). Останалите български представители отпаднаха от надпреварата. На единично жени Мария Мицова загуби в оспорван двубой от първия кръг от Кристин Кууба (Естония) с 21:19, 18:21, 22:24 за 51 минути. Иван Русев претърпя поражение във втория си мач от основната схема от четвъртия поставен Раджив Юсеф (Англия) с 15:21, 12:21 за 33 минути. На смесени двойки Мария Мицова и Алекс Влаар загубиха от германците Петер Кесбауер и Йоана Голишевски с 22:20, 17:21, 19:21 за 50 минути. На двойки мъже Влаар и Димитър Янакиев отстъпиха пред Джошуа Магий и Пол Рейнолдс (Ирландия) с 19:21, 19:21 за 36 минути, въпреки че водеха в резултата в средата на втория гейм.", "date": "2018.11.23", "title": "Сестри Стоеви стартираха с победа в Глазгоу"}
{"url": "https://www.standartnews.com/regionalni/tiyneydzhr-e-potroshen-zaradi-momiche-378863.html", "text": "Тийнейджър средното училище „В. Левски“ в Русе е бил пребит от свои съученици заради момиче, съобщи днес БНР. Единадесетокласникът е настанен в неврохирургията на университетската болница „Канев“ в крайдунавския град със сериозни наранявания. \r\n \"Момчето е с две травми на лицевите кости, на окото и с мозъчно сътресение, но без опасност за живота, информира началникът на отделениeто д-р Огнян Игнатов .  \r\n Инцидентът се разиграл вчера по време на голямото междучасие.Младежът е пострадал при побой между съученици вчера. Саморазправата с пострадалия ученик е започнал зад физкултурния салон на училището, но заради камерите момчетата, които били петима, продължили търкала на паркинга на близкия магазин.  \r\n ", "date": "2018.11.23", "title": "Тийнейджър е потрошен заради момиче"}
{"url": "https://www.standartnews.com/sport/aoyama-s-vtora-poredna-zaguba-378820.html", "text": "Даниел Иванов-Аоияма допусна втора поредна загуба на ноемврийския турнир по сумо в японския град Фукуока. Българинът, който е с ранг маегашира-12, загуби от лидера в класирането Такакеишо в 13-ия кръг на турнира. Такакеишо повали 197-килограмовия сумист от Елхово с хватката \"ошитаоши\" и по този начин отне и теоретичните шансове на Аоияма да се бори за титлата.  Аоияма има баланс от 9 победи и 4 загуби и дели пето място в класирането. 22-годишният Такакеишо е с баланс 12-1 и се нуждае от още една победа, за да спечели първата си Купа на Императора.", "date": "2018.11.23", "title": "Аояма с втора поредна загуба"}
{"url": "https://www.standartnews.com/sport/davat-zlatnata-topka-na-modrich-378819.html", "text": "Носителите на \"Златната топка\" през последните 10 години Лионел Меси и Кристиано Роналдо няма да попаднат дори сред тримата номинирани за отличието тази година, твърди британският таблоид \"Дейли Мирър\". Според информацията победител в анкетата ще бъде плеймейкърът на \"Реал\" (Мадрид) и хърватския национален отбор Лука Модрич. Негови подгласници се очаква да бъдат двамапредставители на световния шампион Франция - защитникът Рафаел Варан от \"Реал\" и нападателят на \"Пари Сен Жермен\" Килиан Мбапе. Церемонията ще се проведе на 3 декември.", "date": "2018.11.23", "title": "Дават Златната топка на Модрич?"}
{"url": "https://www.standartnews.com/regionalni/nad-1-km-bpakoniepcki-mrezhi-plenikha-v-yaz-yastrebino-378878.html", "text": "Haд 1 км рибарски мpeжи , заложени от бракониери,са извaдили дoбpoвoлци нa Цeнтpaлнa pибнo-oпaзвaщa opгaнизaция oт вoдитe нa язoвиp Яcтpeбинo. Те са били открити пpи oбxoд нa вoдoeмa завчера пpeз нoщтa. В мрежите ca били  yлoвeни гoлямo ĸoличecтвo тpoфeйни шapaни, бeли pиби и ĸapaĸyдa. \r\n Бракониерските такъми ca били нapязaни и пpeдaдeни нa opгaнитe нa MBP. \r\n Oт ЦPOO пoяcнявaт, Пpeди Hиĸyлдeн, пpoвepĸитe  щe бъдат зacилени ĸaтo щe ce oпитaаме дa ocигypим пoчти дeнoнoщнa oxpaнa нa язoвиpa, уверявят отЦeнтpaлнa pибнo-oпaзвaщa opгaнизaция", "date": "2018.11.23", "title": "Над 1 км  бpaĸoниepcĸи мрежи  плениха в яз. Ястребино"}
{"url": "https://www.standartnews.com/sport/sofiya-oupn-veche-e-s-nova-viziya-378810.html", "text": "Тенис турнирът от сериите ATP 250 София Оупън има нова ключова визия, съобразена с амбициозната глобална кампания на ATP, която е изградена около посланието Love it all – препратка към несравнимото вълнение и изключителната драма, които осигурява всеки от турнирите в календара. \r\nРебрандирането включва новото лого на ATP и пъзел от отличителни визуални елементи, които излъчват енергията и движението, олицетворяващи тениса от световна класа. Новата кампания обхваща 63-те турнира в 31 държави за сезон 2019 от ATP тура. Първата визия на Sofia Open е съобразена с глобалната стратегия на ATP. В нея са вплетени емоции на седемте звезди от световния тенис, които вече потвърдиха участието си в четвъртото издание на турнира в българската столица. Шестима играчи от топ 30 на световната ранглиста и бившият №3 Стан Вавринка (Швейц) ще участват Sofia Open 2019. Надпреварата, която ще се проведе в „Арена Армеец” от 3 до 10 февруари 2019 г., се очертава като най-силната пред българска публика. Освен Вавринка, който има три титли от големия шлем (Australian Open 2014, „Ролан Гарос“ 2015 и US Open 2016) и общо 16 трофея в кариерата си, участие в София потвърди и актуалната млада звезда на световния тенис и №15 в световната ранглиста Стефанос Циципас (Гър), който спечели Мастърса на новото поколение за играчи до 21 години. В „Арена Армеец” ще играят още шампионът от последния Мастърс 1000 турнир за 2018 г. и №11 в световната ранглиста Карен Хачанов (Рус), №21 Николоз Басилашвили (Груз), №24 Роберто Баутиста Агут (Исп), №28 Фернандо Вердаско (Исп) и №29 Гаел Монфис (Фр). Билетите за тенис турнира от сериите АТP 250 Sofia Open 2019, който ще се проведе от 3 до 10 февруари в „Арена Армеец“, вече са в продажба в мрежата на Eventim.", "date": "2018.11.23", "title": "София Оупън вече е с нова визия"}
{"url": "https://www.standartnews.com/balgariya-obshtestvo/sheft-na-bls-se-vklyuchi-v-kampaniyata-topl-obyad-378879.html", "text": "Председателят на Българския лекарски съюз  д-р Иван Маджаров подкрепи кампания „Топъл обяд“ и лично раздаде храна на нуждаещите се пред болница „Медлайн“ в Пловдив. „Благотворителността живее в сърцето на лекаря, защото всеки от нас поне по един път на ден прави някакъв благороден жест към някой болен, а често пъти и към повече. Всеки ден даваме частица от себе си, но такива големи високо хуманни акции като „Топъл обяд“ заслужават дълбоко уважение и огромна подкрепа“, заяви д-р Маджаров. Той остана възхитен от постоянния характер на кампанията, която повече от 5 години се провежда под тепетата по идея на председателя на фондацията – пловдивския предприемач доц. д-р Невен Енчев. Акцията не само подпомага голям брой хора, изпаднали в затруднено положение, и им съдейства да преживяват по-лесно ежедневието си, но ги дарява с топлота и им вдъхва увереност, че не са сами, не са изоставени, че някой мисли за тях и им протяга своята ръка за помощ. Инициативата „Топъл обяд“ е вече с традиции и въпреки че доц. Енчев живее в Германия от доста време, тя продължава, а неговата благотворителност печели одобрението и се споделя от много колеги, както и от известни общественици в страната и чужбина. Д-р Маджаров сподели, че БЛС и Българският червен кръст  стартират пилотно инициатива в 2 региона – Пловдив и Хасково, където стават най-много катастрофи. „Идеята е от двете области да се „заделят“ по 15-20 лекари, на които ще се осигурят оборудвани чанти за спешна помощ и при пътен инцидент намиращият се най-близо ще бъде извикан да окаже съдействие на пострадалите, преди да пристигне линейката, която в някои случаи се бави, защото идва отдалеч“, посочи председателят на съсловната организация.  ", "date": "2018.11.23", "title": "Шефът на БЛС  се включи в кампанията „Топъл обяд“"}
{"url": "https://www.standartnews.com/sport/blgariya-e-40-a-v-klasatsiyata-na-uefa-po-ferpley-378809.html", "text": "България зае 40-о място в класацията на УЕФА за спазване на принципите на феърплея през сезон 2017/18. С 55 изиграни мача българските отбори имат резултат 7,919. Ранглистата е базирана на феърплея на отборите във всички турнири под егидата на УЕФА на клубно и национално ниво между 1 юли 2017 и 30 юни 2018 година. Победители в трите категории са Финландия, Северна Ирландия и Фарьорски острови. Финландия спечели приза за първо място в класацията за феърплей с 8,596 точки, Северна Ирландия - за най-голям прогрес в рамките на един сезон, а Фарьорските острови взеха приза за най-добри фенове. Футболните асоциации на трите държави ще получат от УЕФА по 50 000 евро бонуси, които ще разпределят между клубовете.", "date": "2018.11.23", "title": "България е 40-а в класацията на УЕФА по феърплей"}
{"url": "https://www.standartnews.com/regionalni/drzki-prodlzhava-uchastieto-si-v-operatsiya-na-nato-378880.html", "text": "Вчера приключиха първите два етапа от участието на българската бойна фрегата \"Дръзки„Дръзки” в операция на НАТО в Средиземно море по морска сигурност „Sea Guardian”.Това съобщиха от ръководството на ВМС \r\n Първият етап е включвал преход от Пристанище  Бургас до военноморска база Суда в Гърция по време, на който е проведена тренировка PASSEX с фрегата „Никифорос  Фокас” от състава на гръцките ВМС. Били са отработени и сериали по тактическо маневриране, предаване на светлинни сигнали и отразяване на атаките от въздушен противник. \r\n По време на втория етап във военноморската база Суда със сформираната тактическата група,  е проведена подготовка в базови условия и работни срещи с основния команден състав на участващите кораби и представители на командването на военноморския компонент на НАТО. \r\n Днес тактическата група е напуснала военноморска база Суда и до 9 декември т.г. ще се проведе следващият етап от операцията на НАТО. Екипажът на фрегата „Дръзки” ще изпълнява конкретни задачи по наблюдение на надводната обстановка и осигуряване на безопасността на корабоплаването в района на операцията. Ще бъдат проведени и съвместни тренировки между корабите в групата. \r\n ", "date": "2018.11.23", "title": "\"Дръзки\" продължава участието си  в операция на НАТО"}
{"url": "https://www.standartnews.com/regionalni/tomislav-donchev-shche-pravi-kurs-za-vodene-na-pregovori-vv-vtu-378885.html", "text": "Вицепремиерът Томислав Дончев пое ангажимента  да направи курс по водене на преговори във Великотърновския университет \"Св. Св. Кирил и Методий\" при днешната си визита въ вуза, чийто възпитаник е. „Теоретическата ми подготовка може да не е много академична, но съм водил какви ли не преговори. Освен самата техника и технология, освен аргументите, важно е как си облечен, в кой край на масата заставаш, дали идваш навреме, дали закъсняваш или подраняваш. Важни са жестовете, очите, важно е дали излъчваме отстъпчивост или неотстъпчивост. Дори е важно да заведеш опонента си на обяд, че да му стане тежко и после преговорите да приключат за половин час\", изповяда се Дончев пред студентите и обеща да ги научи на всичко, което самият той може и знае.  \r\nВицепремиерът участва днес в конференция на тема „Стойността на комуникациите в дигиталната ера” във вуза, организирана от сдружение „Знание – интензивно развитие”. След това заедно с ректора на университета проф. Христо Бонджолов и кмета на Велико Търново инж. Даниел Панов откриха нов симулационен кабинет по мениджмънт в стопанския факултет.  \r\nСлед обяд Дончев се включи и в тържественото връчване на дипломите на абсолвентите от випуск 2018, професионално направление  „Администрация и управление“ на стопанския факултет. \r\n ", "date": "2018.11.23", "title": "Томислав Дончев ще прави курс  за водене на преговори във ВТУ"}
{"url": "https://www.standartnews.com/regionalni/spasikha-ednogodishno-dete-ot-obrnata-kola-378875.html", "text": " Детенце на около  годинка е било спасено от обърната край Бургас Мазда, която шофирала майка му. Според очевидци автомобилът изведнъж изхвърчал от пътя. Ударът в дървото е предотвратил преобръщането му.Парамедиците са пристигнали светкавично бързо и са оказали помощ на пострадалите.Младата майка и дъщеричката и били приети в УМБАЛ-Бургас в противошокова зала.  „Детето няма видими следи от тежко нараняване, има малко кръв по главата, но ни се струва, че е повърхностно“, казал свидетел в болницата днес пред новинари от информационния портал Флагман.Майката нямала наранявания, но била силно уплашена. \r\n Младата жена е пътувала с дъщеричката си в автомобила си от Бургас в посока село Росен, откъдето е.Засега е неясна причината, поради която автомобилът е изхвърчал в канавката. \r\n ", "date": "2018.11.23", "title": "Спасиха едногодишно дете от обърната кола"}
{"url": "https://www.standartnews.com/biznes/ochakvat-ek-da-odobri-proekta-aets-belene-za-mesetsi-378893.html", "text": "Процедурата за одобрение на АЕЦ „Белене“ от страна на Европейската комисия би отнела месеци, а не години и това няма да забави проекта, заяви днес в интервю за БНР енергийният министър Теменужка Петкова. Тя коментира появили се информации, че заради процедурата проектът може да се забави с години и да не може да бъде осъществен. Преди да се стигне до искане за нова нотификация, първо трябва да се разбере дали ще бъде избран инвеститор за проекта и дали ще се строи централата, обясни Теменужка Петкова. „Ние трябва да проведем процедурата за избор на стратегически инвеститор, да видим дали ще има интерес към проекта и ако се стигне до създаване на компания, до възможност за реализация на проекта, то тогава тези инвеститори, които са в дружеството, трябва да подадат информация до Европейската комисия, че са настъпили промени в инвестиционния проект“, обясни Петкова и каза, че след това Комисията ще направи своите анализи и проверки. Проекта, който ще предложим на инвеститорите, е същият проект като технология – той не е променен, каза още енергийният министър. Не съществува хипотеза държавата да налива пари, категорична бе тя и добави: „Нашето мнение е, че този проект трябва да бъде реализиран изцяло на пазарен принцип. Това, с което българската държава ще участва, е апорт на активите, които притежаваме във връзка с този проект. Това са активите, с които ние ще участваме, но за наливане на пари не става дума. Може би до края на годината ще приключи оценката на активите“. Теменужка Петкова обясни също, че държавата ни може да получи 1,092 милиард долара по договора за транзит с Русия, ако след пускането на „Турски поток“ преносът не става през страната ни. Разработва се концепция за газоразпределителен център на територията на България, заедно с ЕК, обясни министър Петкова. Тя уточни, че концепцията включва необходимостта от изграждане на инфраструктура, която да даде възможност за доставка на природен газ от различни източници. Съдържа се и концепция за реализация на борса за търговия с газ. „За да бъдем абсолютно сигурни в това, което възнамерява да направи „Газпром“, ние трябва да получим официална информация от тяхна страна. Ние сме готови за реализацията на такъв проект“, коментира енергийният министър. И посочи какви са ползите: „Печелим това, че ще България ще запази стратегическото си място на газовата карта на Европа, защото може би по-добре е да си зададем въпроса какво губим. Как ще разработим концепцията за хъба, ако през територията на България не преминават потоци природен газ? Ние разполагаме с много добре развита газопреносна инфраструктура. 80 процента от компресорните станции в региона се намират на наша територия. Какво ще се случи с тази инфраструктура - все едно ли е на българския данъкоплатец, все едно ли е на нас като държава, че тази инфраструктура на практика ще остане неизползваема и всички тези средства, които ние сме инвестирали през годините, просто ще останат напразно и нахалост?”. За да се види дали има икономически интерес от изграждането на такава инфраструктура, е предвидено да се направи пазарен тест. „Булгартрансгаз“ ще проведе този тест може би в началото на декември и ще се види реалният интерес, обясни министър Петкова. По думите ѝ, ако излезе, че проектът е неефективен, той няма как да се реализира. Тя е категорична, че много по-неефективно е обаче през тръбите да не минава газ. „Трябва да е ясно едно - няма как да бъде подписан друг договор или няма как да бъдат предприети други действия, преди ние да имаме гаранция, че ще бъде резервиран капацитет във връзка с новия проект. Това означава, че трябва да бъдат предприети действия за преструктуриране на този договор, на действащия договор, при условие, че бъде резервиран капацитет за следващите 15-20 години“. Сделка може да има, когато се водят преговори, а такива още не са стартирали, каза Теменужка Петкова и добави, че все още не е получено официално уведомление от страна на „Газпром“. „Това са в момента възможни сценарии, за които ние говорим и които и колегите от „Булгартрансгаз“ са анализирали, и ние тук - в Министерството на енергетиката правим един много сериозен анализ на приходите, които бихме могли да реализираме по договора, който е съществуващия до 2030 г. Първоначалният анализ показва, че индикативната печалба до 2030 г., която бихме могли да реализираме по този договор, при положение, че по тръбите не преминава природен газ, е около милиард и 92 милиона. Това, което показва съвсем първоначалният ни анализ е, ако такъв един проект бъде реализиран при всичките условия, при всички изисквания на европейското законодателство - след провеждане на пазарните тестове, след резервиране на капацитет, след подаване на обвързващи оферти, показва, че от 2020-а до 2040 г. индикативната печалба е над 4,358 млрд.“.", "date": "2018.11.23", "title": "Очакват ЕК да одобри проекта АЕЦ „Белене“ за месеци"}
{"url": "https://www.standartnews.com/kultura/kianu-riyvs-vliza-v-igrata-na-igrachkite-378847.html", "text": "Киану Рийвс ще участва в „Играта на играчките 4“ догодина. Това разкри Тим Алън, докато беше на гости на „Вечерното шоу с Джими Фалън“. „Ролята на Рийвс е страхотна. Той е чудесен човек и актьор и много помогна в писането на образа“, разказа 65-годишният носител на „Златен глобус“. Самата роля на актьора за сега остава мистерия. „Филмът ще ви накара да се смеете, да плачете, а историята е толкова впечатляващо написана, че не мога да повярвам. Докато снимахме последната сцена, няколко пъти спирахме, за да си поема въздух, да се успокоя и да продължа“, допълни Алън. „Играта на играчките 4“ тръгва по кината през юни.", "date": "2018.11.23", "title": "Киану Рийвс влиза в Играта на играчките"}
{"url": "https://www.standartnews.com/sport/ministr-kralev-nagradi-svetovnite-vitseshampioni-378823.html", "text": "Министърът на младежта и спорта Красен Кралев връчи почетен плакет на българския представителен отбор по футбол 5, който спечели сребърен медал на Световното първенство, което се проведе в южноафриканския град Кейп Таун. България изигра седем мача на шампионата. В груповата фаза нашите момчета срещнаха съответно Оман (2:3), Ирландия (4:1) и Нигерия (2:0). На 1/8-финала победиха бившия световен шампион Германия след изпълнения на дузпи  и 0:0 в редовното време. На 1/4-финала българите губеха с 0:2 от Колумбия,  но постигнаха пълен обрат до 3:2. На полуфинала България победи Израел с 3:2 след изпълнение на дузпи. В мача за титлата нашите момчета изгубиха от Аржентина с 1:2. „Поздравления за постигнатия успех. Благодаря Ви за това, че обичате футбола и защитихте достойно честта на България“, обърна се Кралев към играчите. Българските футболисти изказаха своите благодарности към министър Кралев и му връчиха почетен плакет от Българската асоциация по мини футбол. На срещата в кабинета на министъра присъстваха още Борислав Александров – изпълнителен директор на Българска асоциация мини футбол, Петър Дилчев – заместник-председател на БАМФ, Огнян Златков – областен председател на БФС – Пловдив и мениджърът на отбора Пламен Божидаров.", "date": "2018.11.23", "title": "Министър Кралев награди световните вицешампиони"}
{"url": "https://www.standartnews.com/sport/verstapen-e-nay-brz-v-abu-dabi-378856.html", "text": "Макс Верстапен записа най-бърза обиколка в първата свободна тренировка преди Гран при на Абу Даби от Формула 1. Холандският пилот на \"Ред Бул\", който се намира в много добра форма в края на сезона, завърши един тур на 5.554-километровата писта \"Яс Марина\" с време 1:38.491 минути и остави на 0.454 секунди зад себе си съотборника сиДани Рикардо, който през този уикенд ще кара за последно за австрийския тим.  Верстапен е в отлична форма и продължава да го показва в последния кръг за 2018-а година. Той не успя да спечели в Бразилия заради сблъсък с изоставащия с една обиколка Естебан Окон, но го направи с комфортна преднина в Гран при на Мексико. Валтери Ботас от \"Мерцедес\" изпревари съотборника си и световен шампион Люис Хамилтън за третото място, докато Себастиан Фетел от \"Ферари\" завърши едва осми в сутрешната сесия. Последен беше новият пилот в шампионата Роберт Кубица от отбора на \"Уилямс\".", "date": "2018.11.23", "title": "Верстапен е най-бърз в Абу Даби"}
{"url": "https://www.standartnews.com/kultura/grafa-izliza-v-ndk-s-novi-pesni-i-khitove-378866.html", "text": "Графа представя гръмотевично музикално шоу в два поредни дни в НДК. Певецът, известен с това, че всеки негов следващ концерт надгражда предишния, отново ще ни изненада. Решенията за сцената на зала номер едно идват от Италия, а от няколко месеца екипът на „Жокер медиа рентъл“ разработва визията спрямо параметрите на НДК. Графа лично е заснел някои от кадрите за мултимедията. В екипа са Борислав Бояджиев-DJ Борче, Красимир Тодоров, Мирослав Иванов, Александър Обретенов, Венцислав Тифонов, Васил Крумов и трио ЛаТиДа. Освен обновени и свежи версии на хитовете му, в програмата са включени новите „Огън“, „Квартални джентълмени“, „Надежда“, както и премиерен вариант на написаното от него за Мария Илиева парче „Идваш към мен“. Билетите за първата дата, 27 ноември, са почти изчерпани, все още има места за втория концерт на 28 ноември.", "date": "2018.11.23", "title": "Графа излиза в НДК с нови песни и хитове"}
{"url": "https://www.standartnews.com/sport/promenyat-pravilata-vv-futbola-378827.html", "text": "Международният футболен съвет (ИФАБ) към ФИФА обмисля да въведе промени във футболната игра по време на предстоящата среща на 2 март.  \r\nСред заложените изменения най-сериозно се очертава да бъде това при дузпите, като ФИФА иска да даде по-голяма свобода на вратарите за движение. В момента правилото гласи, че \"вратарят трябва да стои на голлинията, докато изпълнителят на дузпата не удари топката\". В новата формулировка, заложена от ИФАБ, на вратарите ще бъде позволено да бъдат малко по-напред към топката, като ще бъдат задължени да остават на линията само с един крак до момента на изпълнението. \r\nДруга промяна е свързана с правенето на смени и губенето на време при тях. От ИФАБ предлагат играчите да напускат терена в най-близката възможна точка, а не да трябва да го прекосяват целия, за да стигнат до четвъртия съдия при централната линия.  \r\nОсвен това се очаква да бъде дадено определение на понятието \"игра с ръка\", което в момента е доста тълкувателно. \r\nАко промените бъдат гласувани, те ще влязат в сила още от 1 юни догодина.", "date": "2018.11.23", "title": "Променят правилата във футбола?"}
{"url": "https://www.standartnews.com/svyat/politsai-otkrikha-350-000-evro-v-peralnya-378764.html", "text": ", и арестува заподозрения за пране на пари, предаде БТА. Сумата е била открита в жилище в западната част на Амстердам. Полицаите са проверявали къща за нерегистрирани жители, но намерили ценното \"пране\".  На снимка, публикувана на уебсайта на холандската полиция, се виждат многобройните банкноти от предимно 20 и 50 евро, събрани в барабана на машината. Освен парите, в жилището са открити и брояч на банкноти, огнестрелно оръжие и множество мобилни телефони.", "date": "2018.11.23", "title": "Полицаи откриха 350 000 евро в пералня"}
{"url": "https://www.standartnews.com/sport/kitayka-zashchiti-svetovnata-si-titla-v-shakhmata-378861.html", "text": "Китайката Дзю Уъндзюн защити световната си шахматна титла на първенството в Ханти-Мансийск (Русия) след като в днешните ускорени партии победи играещата за Русия украинка Катерина Лахно с 3:1 точки. Първите две партии с контрола по 25 минути за мислене завършиха наравно с две ремита и последваха две с 10-минутна контрола. Шампионката спечели с черните фигури първата - тя имаше проходна пешка повече в ендшпила и за да я вземе Лахно пожертва фигура. Във втората с белите Уъндзюн ограничи опитите на съперничката си за активна игра и се очакваше логично реми, но на 34-ия си ход Лахно постави (нарочно или не) дамата си на бито поле и всичко приключи.", "date": "2018.11.23", "title": "Китайка защити световната си титла в шахмата"}
{"url": "https://www.standartnews.com/svyat/turisti-na-metri-ot-kratera-na-izrigvashch-vulkan-378761.html", "text": ". Кадрите са от Курилските острови, където руски планинари отишли да погледнат в кратера на един от най-активните вулкани в района. Следва мощно изригване. Няма информация някои от планинарите да е пострадал. В социалните мрежи започнаха дебати дали са проявили смелост, или глупост. Вулканът продължава да изригва и в момента, като изпраща пепел на 4 километра височина.  ", "date": "2018.11.23", "title": "Туристи на метри от кратера на изригващ вулкан"}
{"url": "https://www.standartnews.com/svyat/za-prv-pt-naselenieto-na-pekin-e-namalyalo-378780.html", "text": "Населението на китайската столица Пекин е намаляло през 2017 г. за пръв път от две десетилетия, показват официални данни, цитирани от китайската агенция Синхуа, предаде Ройтерс. \r\nБроят на постоянните жители на града миналата година е бил 21 707 000, с 21 000 по-малко от предходната, съобщи Синхуа, позовавайки се данни на местните власти. Властите в Пекин се опитват да ограничат увеличаването на населението, за да се справят с проблеми като задръстванията, недостига не ресурси и покачването на цените на недвижимите имоти. \r\n  \r\nНаселението на Пекин се увеличи с две трети от 1998 г. до сега, потреблението на енергия нарасна повече от два пъти, а броят на автомобилите скочи трикратно. Градът работи по интегрирането на икономиката си със съседната провинция Хъбей и с град Тянцзин, за да се създадат условия някои университети, ведомства и компании да се изнесат.", "date": "2018.11.23", "title": "За пръв път: Населението на Пекин е намаляло"}
{"url": "https://www.standartnews.com/svyat/brad-i-andzhelina-se-sporazumyavat-za-detsata-378776.html", "text": "\r\n  \r\nМакар и Анджелина Джоли първоначално да искаше децата да бъдат поверени само на нея и Брад Пит да получи \"минимално време\" с тях, споразумението ще му отреди \"доста време\". Брад Пит и Анджелина Джоли имат шест деца. Най-големият е Мадокс - на 17 години. Пакс е на 14, Захара - на 13, Шайло - на 12, а близнаците Вивиен и Нокс са на 10. След като подпишат споразумението за попечителството на децата, звездите ще насочат вниманието си към финансовите детайли. Те имат да делят стотици милиони долари. Актрисата неотдавна е връчила финансовите си претенции на юридическия екип на бившия си съпруг за преговорите. През август актьорите постигнаха временно споразумение по попечителството на децата само седмици след като Анджелина Джоли обвини Брад Пит, че не плаща \"значима\" издръжка за тях. Няколко дни по-късно обаче той отговори, че й е \"дал на заем\" 8 милиона долара, за да й помогне да купи сегашния си дом и е платил над 1,3 милиона долара за нея и децата. \r\n  \r\nТази година съдът нареди Анджелина Джоли да се погрижи децата да прекарват повече време с баща си. Иначе рискува да загуби попечителските права.", "date": "2018.11.23", "title": "Брад и Анджелина се споразумяват за децата"}
{"url": "https://www.standartnews.com/svyat/strelba-na-cheren-petk-v-alabama-378786.html", "text": "Много от пазаруващите видели униформените да вадят оръжията си и да ги използват.   Очевидец разказва, че тъкмо си тръгвал от търговския център, когато чул множество изстрели. Той избягал до колата си, като в същото време много хора бягали панически през изходите. Чувало се свистене на гуми на автомобилите, които се изнасяли от паркинга със скоростта на светлината.     „Това е първият ми Черен петък. Знаех, че ще е откачено, но не чак толкова откачено“, каза и ученик от мястото.   На мястото са пристигнали и много линейки. 12-годишно момиче е уцелено от куршум.       В Туитър пък се появиха благодарности към компанията “American Eagle”, с чиято помощ много от хората в мола били отведени на безопасно място и не се стигнало до паника и истерия. Има снимка от магазин на фирмата, където се виждат клиенти, криещи се между стелажите. \r\n ", "date": "2018.11.23", "title": "Стрелба на черен петък в Алабама!"}
{"url": "https://www.standartnews.com/sport/ne-puskat-diy-bost-za-machovete-s-bosna-i-frantsiya-378865.html", "text": "България няма да може да разчита на плеймейкъра Дий Бост за важните двубои срещу Босна и Херцеговина и Франция от петия прозорец от квалификациите за Световното първенство в Китай догодина, съобщиха от БФБаскетбол. Националите ни приемат Босна и Херцеговина на 30 ноември от 19 часа в „Арена Ботевград“. Двубоят ще бъде излъчен пряко от БНТ. Билетите са с цена 5 лв. и ще бъдат продавани на касите на залата. В офиса на БФБаскетбол пристигнало официално становище от \"Химки\", където играе натурализирания гард, че не пуска Бост за този прозорец. Руският тим има мач на 30 ноември срещу \"Панатинайкос\" у дома от Евролигата. От клуба допълниха, че забраната за пускане важи и за другата звезда на \"Химки\" – Алексей Швед, който е звездата на Русия. Руснаците, които са основни конкуренти на българите за класиране на финалите в Китай, имат гостуване във Финландия, а след това приемат класиралия се тим на Чехия. Все още няма отговор на запитването до \"Олимпиакос\" дали България ще може да разчита на Александър Везенков поне за мача срещу Франция. На 30 ноември, когато е двубоят срещу босненците, Везенков и клуба от Пирея ще играе срещу \"Будучност\", което прави освобождаването на българина за мача на националния отбор крайно невероятно.", "date": "2018.11.23", "title": "Не пускат Дий Бост за мачовете с Босна и Франция"}
{"url": "https://www.standartnews.com/sport/vdigat-mbape-i-neymar-za-macha-s-livrpul-378874.html", "text": "Двете звезди в атаката на \"Пари Сен Жермен\" Неймар и Килиан Мбапе може да играят срещу \"Ливърпул\" в сряда вечер в Париж, заяви старши треньорът Томас Тухел. Те се завърнаха във френската столица с контузии от международните мачове и със сигурност ще пропуснат домакинството на \"Тулуза\" от Лига 1 утре. Неймар получи травма на слабините в приятелската среща с Камерун, докато Мбапе нарани рамото си в мача срещу Уругвай. \"Добрата новина е, че контузиите им не са сериозни, но няма да поемаме никакви рискове и те ще пропуснат срещата с \"Тулуза\". Говорих с бекаря и със самите играчи и моето мнение е, че те ще са на разположение за мача от Шампионската лига. Това няма да е първият път, в който играем без тях двамата и затова трябва да намерим решения, за да си свършим работата. Имаме много топ играчи, които има какво да покажат\", каза Тухел на пресконференция преди мача от първенството. Отборът е на трето място в група \"C\" в Шампионска лига с пет точки и при загуба от \"червените\" по всяка вероятност ще се сбогува с турнира на богатите още след груповата фаза. От друга страна, евентуална победа ще означава почти сигурно класиране към осминафиналите. Последният двубой на ПСЖ е гостуване на Цървена звезда.", "date": "2018.11.23", "title": "Вдигат Мбапе и Неймар за мача с Ливърпул"}
{"url": "https://www.standartnews.com/sport/bivsh-byal-razplaka-slaviya-v-planinata-378900.html", "text": "Славия продължава с издънките. Този път \"белите\" бяха подхлъзнати в Бистрица. Там Витоша спечели с 1:0 в първия мач от 16-я кръг в Първа лига. Голът вкара бившият нападател на тима от \"Овча Купел\" Наско Милев в 75-ата минута. Той реализира след пас на Стефан Христов от дясно. \"Белите\" успяха да създадат най-чистата си ситуацията в 15-ата минута. Тогава Галин Иванов стреля, но ударът му се отби от напречната греда. Това бе първи успех за Витоша от 5 мача насам. Кризата в Славия се задълбочава, като \"белите\" не са взимали трите точки вече четвърта поредна среща. Витоша - Славия    1:0 \r\nСептември - Черно море    Нова спорт \r\nДунав - ЦСКА-София    Диема спорт \r\nЛоко Пд - Лудогорец    Диема спорт \r\nЕтър - Ботев Пд    Диема спорт \r\nБерое - Верея    Диема спорт \r\nЛевски - Ботев Вр    Диема спорт \r\n1. Лудогорец    15    12    2    1    33:11    38 \r\n2. ЦСКА-София    15    11    2    2    29:5    35 \r\n3. Левски    15    11    1    3    31:10    34 \r\n4. Берое    15    7    6    2    19:9    27 \r\n5. Ботев Пд    15    8    2    5    21:14    26 \r\n6. Черно море    15    6    3    6    22:27    21 \r\n7. Етър    15    6    3    6    16:18    21 \r\n8. Локо Пд    15    6    3    6    14:14    21 \r\n9. Ботев Вр    15    5    3    7    14:23    18 \r\n10. Славия    15    4    5    6    14:18    17 \r\n11. Дунав    15    4    2    9    19:27    14 \r\n12. Витоша    15    4    1    10    11:25    13 \r\n13. Септември    15    2    1    12    11:29    7 \r\n14. Верея    15    0    4    11    7:31    4 \r\n13 гола - Станислав Костов (\"Левски\"), Клаудиу Кешеру (Лудогорец). 8 - Мартин Камбуров (Берое), Мауридис (ЦСКА-София). 7 - Ахмед Ахмедов (Дунав), Кирил Десподов (ЦСКА София). 6 - Стивън Петков (Ботев Пд) \r\nНа 30 ноември (петък), от 17,30 ч: Черно море - Етър (Диема спорт). На 1 декември (събота), от 12,30 ч: Верея - Локо Пд (Нова спорт), от 15,00 ч: Ботев Пд - Берое (Диема спорт), от 17,30 ч: Левски - Дунав (Диема спорт). На \r\n2 декември (неделя), от 12,30 ч: Ботев Вр - Септември (Диема спорт), от 14,45 ч: Лудогорец - Витоша (Диема спорт), от 17,00 ч: \r\nСлавия - ЦСКА-София (Диема спорт).", "date": "2018.11.23", "title": "Бивш бял разплака Славия в планината"}
{"url": "https://www.standartnews.com/sport/sportt-po-tv-za-23-noemvri-378882.html", "text": "bTV \r\n17,50 Спорт тото Диема спорт \r\n17,30 Футбол, България, Първа лига: Витоша - Славия (пряко) \r\n21,45 Футбол, Франция, Лига 1: Лион - Сент Етиен (пряко) Диема спорт 2 \r\n11,00 и 15,00 Формула 1: Първа и Втора тренировка за Голямата награда на Абу Даби (пряко) \r\n18,30 Волейбол, България: Мач от Суперлигата (пряко) \r\n21,45 Футбол, Англия, Чемпиъншип: Ипсуич - Уест Бромич (пряко) Nova Sport \r\n14,45 и 21,00 Дартс: \"Плейърс чемпиъншип\", първи ден, първа и втора сесия (пряко) MaxSport1 \r\n21,30 Баскетбол, Евролига: Баскония - Панатинайкос (пряко) \r\n02,05 (на 24 ноември) Хокей на лед, НХЛ: Кълъмбъс Блу Джакетс - Торонто Мейпъл Лийфс (пряко) MaxSport2 \r\n20,05 Хокей на лед, НХЛ: Филаделфия Флайърс - Ню Йорк Рейнджърс (пряко) MaxSport3 \r\n22,00 Футбол, Испания, Ла Лига: Леганес - Алавес (пряко) Kanal 3 \r\n21,15 \"Спорт в обектива\" Ring.BG \r\n20,00 УЕФА Шампионска лига - магазинно предаване Eurosport \r\n14,00 Кърлинг: Европейско първенство в Естония, полуфинали, жени (пряко) \r\n18,45 Ски скокове: Световна купа в Куусамо, квалификация (пряко) Eurosport 2 \r\n10,30 Джудо: Голям Шлем на Япония, първи ден (пряко) \r\n17,45 Фигурно пързаляне: Гран При на Франция, танцови двойки, кратка програма; 19,15 жени, кратка програма (пряко) \r\n21,30 Футбол, Германия, Първа Бундеслига: \"Байер\" - \"Щутгарт\" (пряко)", "date": "2018.11.23", "title": "Спортът по тв за 23 ноември"}
{"url": "https://www.standartnews.com/mneniya/ostavkata-na-simeonov-izpusna-parata-na-bunta-378846.html", "text": "Политическата криза, която разтресе държавата през последния месец, се разви по простата причина, че властта изпадна в комуникационна дупка. И получи негативите от проявената пасивност в това отношение. \r\nДопусна се твърде много време проблемът с изказването на Валери Симеонов по адрес на протестиращите майки на деца с увреждания да не намери категоричен политически отговор. Струва ми се, че с оставката на лидера на НФСБ като вицепремиер нещата ще се канализират в по-нормален тон. \r\nКабинетът ще излезе от тази комуникационна криза, ако се постигне един по-добър синхрон на две равнища. Първото касае най-вече отношенията вътре в коалицията Обединени патриоти. Второто ниво е спрямо субектите, съставляващи коалицията. \r\nПроблемите, които се стовариха върху властта, в голяма степен не се дължат на някаква ефективна опозиционна дейност, а напротив  - те идват от вътре. \r\nСтрува ми се, че протестите видимо стихват. \r\nИма две хипотези защо това се случва. Първо, протестите очевидно не увлякоха огромна маса от хора. Тоест разбирайте, че множеството най-малкото не се идентифицира с обикалящите улиците и блокиращите магистралите и не се солидаризира с тях. \r\nМисля, че и календарът за протестни действия също не предполага по-нататъшно развитие. Стига, разбира се, властта да не скандализира. \r\nАз не смятам, че въпреки избуялото напрежение е имало съществен риск от предсрочни избори. Психофонът на електората не формира такива нагласи. По-скоро се тушира напрежение, което не биваше да се допуска да остава доминиращо още дълго време. \r\nГоворенето за предсрочни избори, имайте предвид, че съпътства този кабинет от деня на неговото сформиране. Още тогава се твърдеше, че това правителство  е за малко, временно, да се избута европредседателството и други песимистични прогнози за неговия хоризонт. Очевидно обаче това не се случи. \r\nСамото говорене за предсрочни избори, в което особено настоятелна е лидерът на БСП Корнелия Нинова, не постига някакъв ефект. Напротив създава допълнителна умора, която така или иначе я има в обществото. \r\nПоследната новина, че вторият ръкав на \"Турски поток\" ще завие към България, а не към Гърция, \r\nсъщо ще се отрази положително на рейтинга на правителството. Въпросът е да се обясни добре какви позитиви ще получи държавата ни след като газопроводът ще премине през наша територия. \r\nВ същото време енергийните проекти в България винаги се политизират, а това усложнява съществено извличането на дивид", "date": "2018.11.23", "title": "В ПЕТЪЧНИЯ \"СТАНДАРТ\":Оставката на Симеонов изпусна парата на бунта"}
{"url": "https://www.standartnews.com/regionalni/rumnski-studenti-idvat-na-stazh-v-silistra-378892.html", "text": " Румънски студенти ще провеждат своя производствен стаж в Силистра. Това стана ясно при днешното посещение внушителна група от 94 студенти от факултета по машиностроене, индустриално и морско инженерство на университета \"Овидиус\" в  Констанца- Румъния в силистренската компания \"Елика - Елеватор\" ООД. Студентите  бяха посрещнати в Силистра лично от кмета на общината д-р Юлиян Найденов и от генералния директор на компанията Йордан Радулов. Бъдещите инженери се запознаха със съоръженията за производство, изследване и логистика на дружеството.  \r\n  Посещението на студентите от Констанца бе подробно отразено днес и в онлайн страницата на университета. \r\n ", "date": "2018.11.23", "title": "Румънски студенти идват на стаж в Силистра"}
{"url": "https://www.standartnews.com/sport/pregovaryame-s-tri-ssedki-za-obshcha-kandidatura-za-svetovno-po-futbol-378907.html", "text": "България, Сърбия, Румъния и Гърция започнаха преговори за обща кандидатура за домакинство на Световното първенство по футбол през 2030 г. Първата работна среща за съгласуване на позициите на четирите държави се провежда в сръбската столица Белград. България e представена от министъра на младежта и спорта Красен Кралев  и от Йордан Лечков, първи вицепрезидент на Българския футболен съюз (БФС). В разговорите участват министърът на спорта на Сърбия Ваня Удовичич, министърът на младежта и спорта на Румъния Богдан Константин Матей и заместник-министърът на спорта Георгос Василиадис, както и ръководителите на федерациите по футбол на Сърбия, Румъния и Гърция.", "date": "2018.11.23", "title": "Преговаряме с три съседки за обща кандидатура за световно по футбол"}
{"url": "https://www.standartnews.com/kultura/gledame-dokumentalen-spektakl-na-teatr-azaryan-378867.html", "text": "Документалния спектакъл „Апарт” ще гледат премиерно зрителите на Театър „Азарян“ на 29 ноември в рамките на Международния фестивал-лаборатория. Постановката е режисьорски дебют на Илко Ганев. Представлението борави със средствата на пърформанса и въздейства като арт инсталация, за да разкрие възможностите на камерното сценично пространство в Театър „Азарян“. Ценителите, разположени в ограничен брой места, ще съпреживеят уникален експеримент, съчетаващ интерактивно поднесени документални текстове, съчинения и интервюта за живота на някои от най-обичаните ни звезди.  Историите  за света на киното и театъра са разказани от авторите на сборника „Артисти със сребро в косите” и събрани в драматургична рамка от актрисата Людмила Сланева. Заглавието „Апарт” идва от термин в театъра, който означава думи на персонажа, произнесени директно към публиката.  Ще чуем размисли и мъдрости на Крикор Азарян, Леон Даниел, Наум Шопов, Гинка Станчева, Емилия Радева, Мария Стефанова, Жоржета Чакърова, Гергана Кофарджиева, Ицхак Финци, Никола Петков, Красимира Казанджиева, Стефан Германов, Стефан Илиев – Чечо, Христо Домусчиев... Вълненията и емоциите ще бъдат „изиграни“ от младоците  Антъни Пенев,  Бориса Сарафова,  Димитър Крумов,  Надя Керанова, Петя Бончева и Севар Иванов. Визуалната среда и видеомапинга са на Владислав Илиев, а в подготовката на видеоинсталацията участват Павел Павлов, Александър Ковачев, Александра Апостолова и фотографът Светослав Караджов. „Как бързо тече времето и колко  преходно е всичко са основните теми, които ни интересуваха, докато репетирахме. Артистът винаги изглежда  малко  „в повече“. В интервютата на известни актьори открихме за пореден път, че човекът в твореца е особена порода. Той е способен да види и усети неща, които остават невидими за другите и да живее в тази невидимост като че ли точно тя е животът. А може би е. Погледнат отстрани, актьорът често изглежда  като луд. Но той по-скоро е другаде. И може да те заведе там“ ,  споделя Илко Ганев. „Открих, че в разказите на хората, които живеят и дишат вътре и с  театъра има нещо налудничаво, лунатично и дори фанатично. Но времето е нещо, което отнема тази прекрасна лудост.  Артистът живее в сблъсъка между времето и безвремието. Живее, дори когато животът спира в чисто физически смисъл. Артистът е „особен род животно“. Не е като другите.  Мисля, че „Апарт“ се занимава и с тази тема. А тя е моя тема отдавна“, допълва  Людмила Сланева, компилирала текстовете и интервютата на легендарните артисти специално за проекта. Самата тя е завършила при големия Крикор Азарян, чийто емблематично име носи и театърът, в който ще се случи  премиерата.", "date": "2018.11.23", "title": "Гледаме документален спектакъл на Театър „Азарян“"}
{"url": "https://www.standartnews.com/biznes/shvetsiya-e-gotova-da-podobri-ofertata-si-za-gripen-378790.html", "text": "Шведската компания, която предлага изтребителите „Грипен” за превъоръжаване на българските военновъздушни сили, е готова да подобри офертата си, предава бТВ.  \r\nВчера ръководителят на политико-военната група, която оценява предложенията за нов самолет, обяви, че иска подобряване на офертите от компаниите, които предлагат самолети.  \r\nШвеция предлага 8 нови самолета за цена под определената в проекта за инвестиционен разход от милиард и 500 милиона лева, обяви вицепрезидентът на компанията Красимира Стоянова: „Самолетите са новопроизведени, с 8000 часа ресурс. Имаме програма за модернизация за развойна дейност. Жизненият цикъл е между 35 и 40 години. Отговаряме на всички задължителни условия”.  \r\nШведският производител е готов да достави първите 4 самолета до 24 месеца от подписването на договора. В същия срок екипажите ще могат да изпълняват мисията на НАТО по охрана на въздушното пространство „Еър полисинг”. Чехия има 14 шведски изтребители. Година след подписването на договора през 2004 г. първите машини са били в оперативна готовност, разказа чешкият пилот подп. Ярослав Томана: „През 2009 г., след като обучихме пълна ескадрила, извършихме първата си мисия по „Еър полисинг” в балтийските държави, където НАТО охранява въздушното пространство. Вече сме го правили 5 пъти”.  \r\nСлед решението на правителството преговорите с доставчика на нов тип боен самолет за българските ВВС биха отнели няколко месеца, прогнозираха от компанията. Както и в американската оферта за F-16 блок 70, и шведското предложение включва индустриално сътрудничество с български компании.", "date": "2018.11.23", "title": "Швеция е готова да подобри офертата си за „Грипен”"}
{"url": "https://www.standartnews.com/svyat/vremenno-vrnakha-granichniya-kontrol-v-polsha-378899.html", "text": "Министерството на външните работи предупреди пътуващите за или през Полша български граждани, че страната въвежда временен граничен контрол на 264 пункта по границите си с Германия, Литва, Чехия и Словакия. По информация от българското посолство във Варшава, контролът се въвежда за периода от 22.11.2018 г. до 16.12.2018 г. включително във връзка с Конференцията на ООН за промените в климата, която ще се проведе в град Катовице от 3 до 14 декември 2018 г., и обхваща и морските и въздушни граници на страната. Съгласно информация на полската Гранична служба, пътуващите граждани (автомобили) ще бъдат проверявани на базата на анализ на риска. Всеки гражданин следва да бъде готов да представи документ за самоличност при поискване.", "date": "2018.11.23", "title": "Временно върнаха граничния контрол в Полша"}
{"url": "https://www.standartnews.com/svyat/es-iska-da-se-dogovori-za-gibraltar-predi-brekzit-378794.html", "text": "Преговарящи от страните членки на Европейския съюз се срещат днес, за да се опитат да премахнат последната пречка преди срещата на Европейския съвет в неделя, на която се очаква европейските лидери да одобрят сделката за Брекзит, предаде Ройтерс. Става дума за възраженията, които Испания направи в последния момент по отношение на Гибралтар. Четири месеца преди излизането на Великобритания от Европейския съюз са налице проект за споразумение за Брекзит и съпътстваща го политическа декларация, които се планира да бъдат подписани и одобрени от британския премиер Тереза Мей и лидерите на останалите 27 страни членки на ЕС. Испания поиска в проекта на споразумението и в декларацията да бъдат направени изменения, от които да става ясно, че Великобритания може да взима решения за Гибралтар само след директни преговори с Мадрид. Испанският премиер Педро Санчес заяви вчера, че Испания ще наложи вето на сделката за Брекзит, ако в текста на споразумението не бъдат направени исканите от страната му изменения. \"След проведения с Тереза Мей разговор позициите ни продължават да са доста далеч една от друга. Правителството ми винаги ще защитава интересите на Испания. Ако не бъдат направени изменения, ние ще наложим вето на Брекзит\", написа Санчес в профила си в Туитър. Според правото на Европейския съюз договорът за оттегляне от блока трябва да получи подкрепата на квалифицирано мнозинство. Няма нужда от единодушие, което означава, че една единствена страна не може да го блокира. Европейските лидери обаче са решени да демонстрират единство по този изключително чувствителен политически въпрос. Проектът за споразумение за Брекзит се натъква на яростна съпротива в британския парламент, който трябва да го одобри, за да влезе в сила. В противен случай Великобритания рискува да излезе от Европейския съюз на 29 март 2019 г. без споразумение, което да смекчи неблагоприятните икономически последици от Брекзит. Европейските държави не желаят изменения в проекта за споразумение и в политическата декларация към него и по тази причина предложиха в отговор на испанските притеснения за Гибралтар в неделя да бъде изготвено отделна декларация на лидерите на 27-те страни членки на ЕС. Преговарящите (т.нар. шерпи) ще се срещнат днес в Брюксел, а утре вечер британският премиер Тереза Мей ще пристигне за преговори с председателя на Европейската комисия Жан-Клод Юнкер, броени часове преди срещата на Европейския съвет на следващия ден. Дипломатите от Европейския съюз се надяват до довечера да са постигнали съгласие за текста на декларацията за Гибралтар, но се опасяват също така Санчес да не коментира въпроса на високо ниво в неделя с цел да демонстрира решителност и да натрупа точки сред испанските избиратели на фона на предстоящите идния месец в Испания регионални избори. Проектът за споразумение за Брекзит засяга финансови въпроси, правата на гражданите на ЕС и Великобритания, чувствителния въпрос за ирландската граница и общи насоки за бъдещите отношения в сферата на търговията и сигурността. Проектът трябва да бъде одобрен и от Европейския парламент, за да влезе в сила.", "date": "2018.11.23", "title": "ЕС иска да се договори за Гибралтар преди Брекзит"}
{"url": "https://www.standartnews.com/biznes/14-ta-zaplata-za-rabotnitsite-vv-vmz-378842.html", "text": "Всички работници и служители на \"ВМЗ\" ЕАД Сопот ще получат по една минимална работна заплата за дружеството - 561 лева, в навечерието на Коледа. Решение за това бе взето на заседание на Съвета на директорите в държавната оръжейница. Така на работещите в предприятието ще бъде дадена 14-та заплата, след като получиха същото възнаграждение и по повод Великденските празници. \"През последните няколко седмици бяха подписани добри договори, които позволяват даването на Коледни заплати на целия персонал. С това решение на директорския борд изказваме и благодарността си за труда, положен от нашия най-голям капитал - хората, работещи във \"ВМЗ\", коментира изпълнителният директор на дружеството д-р инж. Иван Гецов.   23.11.2018г.", "date": "2018.11.23", "title": "14-та заплата за работниците във ВМЗ"}
{"url": "https://www.standartnews.com/svyat/orban-soros-uchastva-v-presledvaneto-na-gruevski-378818.html", "text": "Унгарската граница щеше да бъде по-трудно защитена /от мигрантите/ без помощта на бившия македонски премиер Никола Груевски, каза унгарският премиер Виктор Орбан, запитан за одобреното убежище в Унгария за Груевски, предават Макфакс и БТА.  \r\nВ интервю за унгарското национално радио Орбан каза, че Унгария се отнася справедливо към сътрудниците си и подчерта, че Груевски е негов и на унгарския народ сътрудник.  \r\n\"Не можем да изключим правните процедури, но можем да дадем възможност за справедливо тратиране\", подчерта Орбан.  \r\nТой каза, че свързаните със Сорос организации са се впуснали в преследването на Груевски. За съдебните процедури против Груевски Орбан заяви, че \"това са сложни спорове и правната система е част от тях\".  \r\n\"Властите ще решат какво да направят във връзка с искането за екстрадиция\", каза унгарският премиер.  \r\nТой напомни, че по времето, когато беше министър-председател, Груевски поиска от Унгария помощ за поставянето на телена ограда около македонската граница и Унгария му е помогнала.", "date": "2018.11.23", "title": "Орбан: Сорос участва в преследването на Груевски"}
{"url": "https://www.standartnews.com/svyat/izvnredna-sreshcha-na-vrkha-v-srbiya-zaradi-kosovo-378800.html", "text": "Президентът на Сърбия Александър Вучич от сутринта е свикал на извънредна среща министъра на отбраната Александър Вулин, началника на Генералния щаб Милан Мойсилович, министъра на вътрешните работи Небойша Стефанович, директора на полицията Владимир Ребич и директора на разузнавателната служба БИА Братислав Гашич, предаде БТА, позовавайки се на агенция Танюг. На срещата при президента присъстват и командирите на специалните военни и полицейски части, командирът на жандармерията Деян Лукович, командирът на специалните части за борба с тероризма Спасое Вулевич и командирът на полицейските части за бърза намеса Драган Василевич. Премиерът Ана Бърнабич е отменила цялата си програма за днес и от сутринта също е при президента. Членове на косовските специални части РОСУ нахлуха рано тази сутрин в северната част на Косовска Митровица и арестуваха четирима сърби в рамките на разследването на убийството на косовския сръбски политик Оливер Иванович. Заместник-председателят на Сръбската листа в Косово Игор Симич потвърди, че в акцията на специалните части РОСУ са арестувани четирима сърби и съобщи имената им. Той поиска четиримата да бъдат освободени, тъй като е убеден, че няма основания за ареста им. Оливер Иванович, лидер на партия Гражданска инициатива, бе убит през януари пред офиса на своята партия в Косовска Митровица. През лятото президентът на Косово Хашим Тачи съобщи, че властите в Прищина в близко време ще изнесат \"осезаеми резултати\" от разследването на убийството на Оливер Иванович, посочвайки, че \"това ще донесе главоболие на мнозина и в Косово, и в Белград\". Тачи изрази тревога, че убийците на Оливер Иванович още не са идентифицирани. Напрежението бе повишебно допълнително от новината по-рано, че Косово увеличава със 100% митата върху внасяните от Сърбия стоки.", "date": "2018.11.23", "title": "Извънредна среща на върха в Сърбия заради Косово"}
