{"url": "https://standartnews.com/regionalni/zvezdi-peyat-v-turandot-na-starozagorska-stsena-384837.html", "text": "\"В Деня на влюбените-  14 февруари зрителите ще имат удоволствието да видят изключителен солистичен състав в „Турандот“, съобщи днес директорът на Старозагорската държавна опера Огнян Драганов, който е и режисьор на спектакъла. Той припомни, че в последните години това вече е утвърден стил и традиция. Амади Лага, Цветелина Василева, Нарчиза Брумър, Юлиан Константинов“ – това са солистите, който меломаните ще чуят на старозагорска сцена. \r\nАмади Лага и Нарчиза Брумър са за първи път в България. Амади Лага обаче е пял 3 пъти със Цветелина Василева в „Турандот“ – в Шанхай, във Пучиниевия фестивала в Торе дел Лаго и в Савонлина, Финландия.  \r\nЦветелина Василева разказва за ролята си на Принцеса Турандот, че я е доближила до своя глас и темперамент. Прекрасната румънка Нарчиза Брумър е от 14 години солист на Операта в Тимишоара, Румъния, пяла е на много световни сцени. „Пучини е мой любимец, той е композитор, много близък до моята душа, до моя глас, до моите чувства“, споделя Нарчиза Брумър. В ролята на Тимур в постановката зрителите ще видят своя любимец Юлиан Константинов. \r\nВ този състав приказната „Турандот“ на старозагорската трупа ще бъде представена на сцената на Народния театър „Иван Вазов“ на 30 май тази година.  \r\nНа 14 февруари, непосредствено преди самия спектакъл на операта „Турандот\",във фоайето на Старозагорската опера ще направи реверанс към влюбените с кратък камерен концерт на солиста на операта Едуин Кей, на рояла ще му акомпанира Деница Петрова.  \r\n ", "date": "2019.02.11", "title": "Звезди пеят в \"Турандот\" на старозагорска сцена"}
{"url": "https://standartnews.com/regionalni/sela-v-kyustendilsko-poveche-ot-5-godini-bez-transport-384801.html", "text": "Жители на селата Долна Козница и Мърводол в община Невестино, Кюстендилско се оплакват, че нямат автобусен превоз до общинския център повече от пет години. Фирмите превозвачи отказват да обслужват селата с обяснението, че линията е нерентабилна. \r\nНай-близката автобусна спирка, от която жителите на двете села могат да се качат на автобус до Невестино или друго по-голямо населено място, се намира на главния път между Кюстендил и Дупница. За да стигнат обаче до спирката, 50-ината възрастни местни жители трябва да вървят над 5 км пеша. \r\nВ двете села Долна Козница и Мърводол няма и хранителен магазин.", "date": "2019.02.11", "title": "Села в Кюстендилско повече от 5 години без транспорт"}
{"url": "https://standartnews.com/regionalni/zadrzhakha-57-godishna-za-khuliganstvo-384800.html", "text": "57-годишна е била задържана в РУ-Кърджали след хулигански действия в канцелария на полицейски инспектор в Кърджали, съобщават от ОД на МВР Кърджали. Жената нападнала словесно 60-годишен тъжител и му нанесла удари с чанта. Междусъседски конфликт станал причина за скандала. Материалите по случая са били внесени в съда по Указа за борба с дребното хулиганство. На жената е наложено административно наказание глоба в размер на 100 лв. с решение на Районния съд в Кърджали.  ", "date": "2019.02.11", "title": "Задържаха 57-годишна за хулиганство"}
{"url": "https://www.standartnews.com/lifestyle/shche-bde-testvan-prviyat-v-rusiya-bezpiloten-tramvay-384798.html", "text": "Ще бъде тестван първият в Русия безпилотен трамвай Първият безпилотен трамвай в Русия ще бъде тестван през следващите два месеца по московския маршрут номер 17 (Останкино - Медведково). Както са заявили представители на разработващата го компания, съставът ще бъде пуснат по линията без пътници, за да бъде тестван в условията на уличния трафик, а по време на изпитването водачът ще бъде в кабината. „Умният“ трамвай е базиран на модела Vityaz-M и е оборудван с интелигентна система за управление, която включва до 20 видеокамери и до 10 радара. Те позволяват на системата да разпознава хора, автомобили и други предмети дори по време на дъжд, мъгла, ослепителна светлина или през нощта. На първия етап от тестването водачът ще следи движението на трамвая, докато системата ще спира автоматично, ако открие чуждо тяло по пътя си, и ще намалява скоростта, ако се движи твърде бързо по опасен участък от пътя или при лоши метеорологични условия. По време на изпитването се предвижда да се определи процентът на правилните и неверните резултати от сработването на системата, която може да реагира неправилно на пътни препятствия, които не представляват заплаха, и да забавя рязко, предизвиквайки инцидент. Системата за подпомагане на водача следва да предотвратява произшествия, без да пречи на водачите и пътниците с фалшиви аларми: приема се, че безпилотният трамвай може да бъде напълно функциониращ до 2021-2022 г. Как ще изглежда самото превозно средство, все още не е известно. Производителите публикуват само снимки от неговата кабината. В същото време тестването и движението на безпилотни превозни средства ще изискват специално законодателно регулиране. Ако в стандартното превозно средство има водач, който е отговорен за вземане на решения, то в безпилотното въпросът за отговорността в случай на произшествие остава отворен. През есента германският пътнически превозвач започна да тества безпилотен трамвай на един от маршрутите в Потсдам. С помощта на радар и камери се създава триизмерна картина на обкръжаващата обстановка, трамваят може самостоятелно да спира на спирките и да изчаква качването и слизането на пътниците. В същото време се съобщава, че по време на тестовете водачът ще бъде в мотрисата, за да поеме контрол в случай на извънредна ситуация.", "date": "2019.02.11", "title": "Ще бъде тестван първият в Русия безпилотен трамвай"}
{"url": "https://standartnews.com/regionalni/prva-kopka-na-nov-sotsialen-proekt-napravi-kmett-na-blagoevgrad-384795.html", "text": "Кметът на Благоевград д-р Атанас Камбитов  направи първа копка по проект „Социална инфраструктура за услуги и деца“. На официалната церемония присъстваха Румяна Петкова, изпълнителен директор на Агенция за социално подпомагане, областният управител Бисер Михайлов, председателят на ОбС-  Благоевград Радослав Тасков. \r\nКъм момента общината предоставя 21 услуги. С новите три ще станат 24. Работим за разкриването на още две услуги. Подписахме и договор за лични и социални асистенти. Още 20 са подали документи. Ще изпълним абсолютно всички заявления. Защото тук не става дума просто за услуги, а за хора, които имат нужда от подкрепа“, каза д-р Камбитов. \r\nРумяна Петкова поздрави кмета на Благоевград за добрата работа на обшината в областта на социалните услуги. Община Благоевград е един добър партньор и коректив на държавната власт“, каза Румяна Петкова. \r\nС реализиране на проекта ще бъдат обособени нови социални центрове, които ще се помещават в част от сградата на бившия Дом за деца лишени от родителска грижа. Новоизградените центрове ще отговарят на утвърдените от Министерството на труда и социалната политика функционални изисквания и насоки, съобразени с релевантните европейски документи за деинституционализация и живот в общността. Общата стойност на проекта е  1 176 500 лв. \r\nЦелта е да се постигне осигуряване на подходяща инфраструктура за развиване на три нови социални услуги в общността на територията на общината. Това са Дневен център за подкрепа на деца с увреждания и техните семейства, Дневен център за подкрепа на деца с тежки множествени увреждания и техните семейства, Център за обществена подкрепа.", "date": "2019.02.11", "title": "Първа копка на нов социален проект направи кметът на Благоевград"}
{"url": "https://standartnews.com/mneniya/opisani-v-bibliyata-bolesti-vrluvat-i-dnes-384851.html", "text": ". Пише го в книгата на пророк Малахия. Човекът, чието име означава “мой ангел”, е считан за последния представител на старозаветните пророци. Неговото пророкуване затваря 1000-годишния период, събрал пророческите думи на людете, призвани да славят Божието послание. Поради тази причина и старозаветната древна книга се определя като „печатът“ на пророците. За вярващите, а и за не чак толкова, не е тайна, че писанията в Стария и Новия завет носят определени послания под формата на истории, които описват всички нюанси на живота, но н в сиво. От тях съвременният човек може не само да научи събитията, но и да разбере кое е добро и кое лошо, как да живее в синхрон със себе си и кои постъпки се приемат за неблагочестиви. Разбира се, в никакъв случай не може да се твърди, че към днешна дата тези писания имат своята широка аудитория, а камо ли, че мнозинството се придържа към съветите закодирани в тях. Да не кажем, че според мнозина ако днес следваш Светите закони, то значи си обречен на страдание. Замислете се само над въпроса: колко хора днес биха дали едната си риза на ближния  или пък ако ги зашлевят по едната буза ще обърнат и другата? Отговрът е: малцина! При живота, който живеем, единици биха се осмелили да помогнат, без да търсят изгода и облага. Тези, които го правят въпреки всичко, са считани за баламурници. И понеже никой не иска да го мислят за балък, всички станаха „големи“ тарикати. За огромно щастие, в онези далечни години пророците не се сблъсквали с подобно явление и за това в дебелите книги не е описано. Но и, честно казано, такова чудо с думи трудно се „рисува“. Макар че ако имаме възможност да напишем един съвременен завет, то бихме поместили същото поведение под формата на заболяване. Така, както редица тежки сега на нас известни диагнози, са намерили индиректно своето място в Стария и Новия завет. В Библията ние можем да прочетем много за редица заболявания, лекувани със силата на доброто и чисто сърце и вярата в Бог. Например в  . Тъй като липсват детайли, отнасящи се до причината, на която се дължи състоянието, то можем да предположим, че тук става дума за  , до степен такава, че променя облика на лицето. Естествено, съществуват много различни състояния, повлияващи очите. Някои от тях са незначителни и бързо се отстраняват, но други  водят до сериозно зрително увреждане. По начало загубата или увреждането на зрението се случва постепенно или пък внезапно. Слепотата, от друга страна, понякога е резултат от сериозни нелекувани възпалителни проблеми. Поради тази причина и специалистите смятат, че   Заболяванията, засягащи окото, варират от инфекциозни, през генетично наследствени до наранявания и нарушения, резултат от състояния, засегнали други органи в тялото /например диабет или хипертония/. За зла участ в по-големия си процент очните заболявания нямат ранни симптоми и промените в зрението се появяват едва когато заболяването е напреднало. Един от най-честите симптоми, свързани с нередности, касаещи зрението, е  , резултат от разширени кръвоносни съдове. Като цяло провокаторите на очните заболявания можем да поставим под общия знаменател, наречен „инфекции“. Въпросните се причиняват от същите патогенни микроорганизми, отговорни за безброй неуточнени диагнози. Те се локализират в различни части на окото и в зависимост от случая засягат само едното или и двете. Признаците на инфекция включват и   Тези симптоми са придружени от главоболие, виене на свят, а  Безспорно, едно от най-честите заболявания, засягащи  очите, е   представляващ възпаление на прозрачната тъкан, която покрива бялата част на окото. Друго подобно, но свързано с клепачите заболяване, известно в медицината като  , представлява често срещано и продължително възпаление на ръба на клепачите, протичащо с периоди на затишие и обостряне /латентно заболяване/. Причините могат да са в локален и/или друг проблем на организма. От патогените най-честият възбудител на състоянието е  . По принцип появата на блефарита се счита за сигнал за друго налично заболяване в организма. Той протича под две форми - себореен и язвен. При първия се наблюдава слаб оток, придружен от зачервяване на клепачите. По неговата повърхност се натрупват ситни частички от кожа, наподобяващи пърхот. Понякога споменатите частици може и да не са епидермис, а секрет от мастни жлези и гной.  Най-тежката форма на блефарита е язвеният. Тогава освен зачервяване и отичане на ръбовете на клепачите, се появява и отделяне на секрет, който действа като „лепило“ за миглите и клепачите. Образуването на раневи корички в основата на миглите пък провокират язвите. Когато са много на брой  се наблюдава сливане помежду им, а  при отстраняването- кървене.   Както при всяка диагноза, така и при тази, усложнения не са изключени. Те се обуславят, когато самото възпаление и прилежащ оток на клепачите продължат прекалено дълго, което води до удебеляване на тъканите. В този случай, освен евентуална загуба на мигли, е възможна и промяна в местоположението на слъзните канали при долните клепачи. Като цяло състоянието предимно поразаява именно тях. Възможно е появилите се усложнения да  засегнат и самата роговица.  заболяванията може да се каже, че придобиват друг аспект. Защото там се сблъскваме с редица кожни състояния, като  . Втората диагноза е много добре описана в Но ако тогава съдбата на заболелия се е решавала от свещенника, то днес тя е изцяло в ръцете на лекаря. Отдавна забравената болест, позната като представлява хронично инфекциозно заболяване от гъбичен произход. Засяга скалпа, повърхността на кожата, ноктите и в някои случаи вътрешните органи. Известно е, че заболяването може да трае с години. Например от от ранно детство до дълбока старост. Съществуват и доказателства, подкрепящи наследствената предразположеност,  , което говори за пореден път за родово предаване на инфекцията. Причинителят на този вид гъбична инфекция е от рода на трихофитоните. Основно при човека паразитиращият провокатор е   Има и такъв, който е зооноза, което означава, че причинява болест както при хомосапиенс, таки и при животни -  . Инфекцията се предава основно посредством контакт със заболял от кел,  негови вещи и др. Инкубационният период продължава в рамките на 2-3 седмици. Много е важно да се уточни, че  , тъй като мъртвите кожни клетки, опадали коси и т.н. циркулират с въздуха. Така се случва повторното заразяване или иначе казано честия рецидив. И тъй като всички ние понякога доволно си мислим, че някои събития, в това число и болести са останали во веки веков в миналото, ще припомним една мъдрост, принадлежаща на Кларънс Дароу, а именно: ", "date": "2019.02.11", "title": "Описани в Библията  болести върлуват и днес"}
{"url": "https://standartnews.com/svyat/makedoniya-smenya-tabelite-s-imeto-si-384842.html", "text": "Македония започва да сменя табелите с името си. На новите табели пише Република Северна Македония. Очаква се до края на седмицата Скопие да завърши необходимите процедури, за да стане новото име официално. Първата партида от табелите вече е готова. Те ще бъдат поставени на граничните пунктове, съобщи бТВ. Рано тази сутрин беше свален надписът \"Влада на Република Македония\" от фасадата на македонското правителство.", "date": "2019.02.11", "title": "Македония сменя табелите с името си"}
{"url": "https://www.standartnews.com/sport/yunosha-na-levski-vkara-na-sporting-384756.html", "text": "Българският футболист Стивън Петков вкара своя първи гол в Португалското първенство. Нападателят се разписа срещу един от грандовете Спортинг Лисабон. Българският нападател влезе като резерва при загубата на Фейрензе с 1:3 в мач от 21-ия кръг. Юношата на Левски се появи на терена в 72-ата минута. Само четири по-късно Стивън Петков с акробатичен удар от въздуха направи безпомощен Рибейро за крайното 1:3. Впечатление в кръга от португалското първенство направи разгромната победа на Бенфика с 10:0 срещу тима на Насионал.", "date": "2019.02.11", "title": "Юноша на Левски вкара на Спортинг"}
{"url": "https://standartnews.com/kultura/tsvetana-otide-pri-petr-slabakov-384844.html", "text": "На 86-годишна възраст, в събота, ни напусна актрисата Цветана Гълъбова, първата телевизионна говорителка в България, съобщава БНТ. Вдовицата на легендарния аткьор Петър Слабаков в последнигте години рядко даваше интервюта, но твърдеше, че духът на мъжа й витае в селската им къща и пази спомените живи. Твърсеше още, че не иска да се връща в София, защото столицата е с променено лице, което я отблъсква. \r\nНачалото на професионалния път на Гълъбова съвпада със златния период на Бургаския театър през 50-те години на ХХ век. \r\nПовече от три десетилетия играе на сцената на Сатиричния театър. През 1960 г. е избрана за първата телевизионна говорителка и с това става част от историята на Българската национална телевизия. \r\nТази вечер БНТ1 ще излъчи филма от поредицата Умно село \"Цветана Гълъбова: цветя и гълъби\". \r\nВъзпоменанието ще се състои на 15 февруари, петък, от 14.00 ч. в Сатиричния театър – във фоайето на втория етаж пред входовете към салона.  ", "date": "2019.02.11", "title": "Цветана отиде при Петър Слабаков"}
{"url": "https://standartnews.com/regionalni/v-kazanlshko-sa-osdeni-59-litsa-za-szhitelstvo-s-neplnoletni-384806.html", "text": "През миналата година  са осъдени общо 59 лица от Казанлъшко с влязъл в сила съдебен акт са за съжителство с непълнолетни. Това съобщиха днес от районна прокуратура-Казанлък. Издадени са две ефективни присъди, 12 лица са с условни присъди, пробация е определена на трима. Наложени са и глоби на 40 лица на обща стойност 42 000 лева. \r\n  Общо 34 досъдебни производства са образувани срещу пълнолетни лица, които живеят без брак на съпружески начала с лица от женски пол, които нямат навършени 16 години. Други  14 досъдебни производства са срещу пълнолетни лица, които са склонили/улеснили непълнолетно лице от мъжки пол и лице от женски пол, което не е навършило 16-годишна възраст, да заживеят съпружески, без да са сключили брак. Образувани са и 12 досъдебни производства са срещу пълнолетни лица, склонили  лица, ненавършили 14-годишна възраст да заживеят се тях на съпружески начала. \r\nПрез 2018 г. прокурорите от районна прокуратура-Казанлък са наблюдавали общо 104 новообразувани досъдебни производства за престъпления по глава четвърта от Наказателния кодекс „Престъпления против брака и семейството“, като 60 от тях са за съжителство с непълнолетни.  \r\n ", "date": "2019.02.11", "title": "В Казанлъшко са осъдени 59 лица  за съжителство с  непълнолетни"}
{"url": "https://standartnews.com/regionalni/sbirat-pari-za-lechenieto-na-4-godishno-dete-ot-vidin-384823.html", "text": "Кметът на Община Видин Огнян Ценков се включи лично в кампанията за събиране на дарения за лечението на 4-годишната Виктория Георгиева. Днес той се срещна с детето и неговата майка Елена Маринова. „Искам да ви подкрепя в кампанията за набиране на средства и да призова всички наши съграждани, които имат възможност, също да помогнат на Вики“, каза той. Елена благодари на Огнян Ценков за оказаното съдействие. Тя сподели, че дъщеричката й страда от рядката болест на Хиршпрунг - чревни проблеми, започнали почти непосредствено след раждането й. В рамките на една година на Вики са направени три операции, но не са довели до необходимите резултати. Сега се търси възможност за прилагане на ново лечение, което може да бъде извършено в Берлин, Германия. То струва скъпо и е непосилно за близките на детето. Ето и сметката за дарения на Виктория Георгиева: \r\nОБЕДИНЕНА БЪЛГАРСКА БАНКА АД \r\nIBAN: BG04UBBS80021079705440 \r\nBIC UBBS BGSF \r\nНа името на Виктория Георгиева  ", "date": "2019.02.11", "title": "Събират пари за лечението на 4-годишно дете от Видин"}
{"url": "https://www.standartnews.com/sport/atletik-prepna-barselona-v-bilbao-384790.html", "text": "Атлетик Билбао и Барселона завършиха 0:0 в мач от 23-тия кръг на Ла Лига. Така авансът на каталунците пред втория Реал Мадрид вече е само 6 точки. Атлетик пък е 13-ти с 27 точки. Срещата в Билбао започна с превъзходство на домакините. Иняки Уилиямс и Юри Берчиче пропуснаха добри възможности за откриване на резултата. После пък Суарес не успя да се разпише в 16-ата. В 26-ата Меси удари напречната греда. В 42-ата минута топката се удари в ръката на Оскар де Маркос след шут на Суарес, но съдията не даде дузпа за Барселона. След почивката Атлетик имаше по-чисти шансове да спечели мача, но пропуски направиха Микел Сан Хосе и Иняки Уилиямс. Последният можеше да вкара хубав гол в 82-ата минута, но Тер Стеген спаси вратата на Барселона. Домакините завършиха мача с 10 души, заради втори жълт картон в края на мача на Оскар де Маркос. В друга среща от кръга Севиля и Ейбар завършиха 2:2.", "date": "2019.02.11", "title": "Атлетик препъна Барселона в Билбао"}
{"url": "https://www.standartnews.com/sport/titla-i-5-bronza-za-mladite-blgarski-atleti-v-istanbul-384791.html", "text": "Шест медала взеха българските атлети на балканския шампионат в зала за юноши и девойки под 20 години в Истанбул, Турция на 10 февруари 2019. Веселин Живков защити балканската си титла на 60 м в зала с 6.83. Останалите пет медала са бронзови и бяха спечелени от Никол Андонова и Радин Вълчев на 60 м с препятствия, Араиан Кузманова – троен скок, Евгени Енев – овчарски скок и щафетата 4х400 м девойки в състав - Никол Андонова, Елена Георгиева, Девора Аврамова и Бояна Чепилева.   Пълно класиране и резултати на българските атлети в Истанбул: Златен медал Веселин Живков – 60 м – 6.83 на финала (6.91 в сериите) Бронзови медали Ариана Кузманова – троен скок – 12.78 Никол Андонова – 60 м с препятствия – 8.65 Евгени Енев – овчарски скок – 4.80 Радин Вълчев – 60 м с препятствия – 7.98 Щафета 4х400 м – девойки (Никол Андонова, Елена Георгиева, Девора Аврамова и Бояна Чепилева) – 3:58.73 4-о място Елена Георгиева – 400 м – 56.89 Алекс Любенов – овчарски скок – 4.70 Кристиан Патъров – 60 м с препятствия – 8.01 5-о място Щафета 4х400 м – юноши (Веселин Живков,Радин Вълчев, Кристиан Патъров, Михаил Гаргов) - 3:28.89 6-о място Елица Тодорова – 3000 м – 10:30.88 7-о място Димитър Атанасов – скок дължина – 6.99 8-о място Митко Балабанов – скок дължина – 6.98 Никол Андонова – 60 м – 7.77 във финала (7.68 в сериите) 9-о място Девора Аврамова – 1500 м – 5:02.03 10-о място Симона Симеонова – скок дължина - 5.47 Михаил Гаргов – 400 м – 50.45 15-о място Бояна Чепилева – 800 м – 2:21.68", "date": "2019.02.11", "title": "Титла и 5 бронза за младите български атлети в Истанбул"}
{"url": "https://standartnews.com/regionalni/osdikha-lekarka-na-1-godina-uslovno-za-falshiv-telk-384813.html", "text": "На една година лишаване от свобода с тригодишен изпитателен срок бе осъдена лекарката от Търговище, която преди две седмици взе подкуп от 200 лева от пациент. Това съобщи днес Радио Шумен. \r\n Окръжният съд в Търговище е гледал делото при  условията на съкратената процедура, тъй като лекарката е признала, че като член на ТЕЛК е взела пари от пациент, за да му  даде документ за трайно увреждане на здравето. Според решението на съда, тя ще плати и глоба от 1000 лева, няма да може да  е член на ТЕЛК в продължение на една година и да заема отговорни ръководни държавни постове за 3 години. \r\n Присъдата подлежи на обжалванe пред Апелативния съд във Варна. \r\n ", "date": "2019.02.11", "title": "Осъдиха лекарка на 1 година условно  за фалшив ТЕЛК"}
{"url": "https://standartnews.com/mneniya/pri-iztochena-karta-sdete-bankata-da-vi-vrne-parite-384784.html", "text": "------------------------------------------  Това може да се случи въпреки предприетите обичайни мерки за съхраняване на картата, на ПИН-кода и нейния номер. Когато пострадалият разбере, че от сметката му са изтеглени определени суми или са извършени разплащания с картата чрез ПОС-терминал или в онлайн магазин, той обикновено веднага уведомява съответната банка и тя „блокира” картата, респективно – възможността за извършване на по-нататъшни операции с нея. Какво става със сумите, неправомерно усвоени от сметката на клиента преди уведомлението до банката? В над 90% от случаите банката отказва да възстанови тези суми. Мотивите обикновено са свързани с проявена небрежност от страна на картодържателя, чрез която последният едва ли не е „съдействал” на лицето, разпоредило се със собствените му пари. Важно е да се знае, че съгласно Закона за платежните услуги и платежните системи, клиентът на банката има следните задължения: 1. Да използва платежния инструмент /картата/ в съответствие с условията за неговото издаване и използване; 2. Да уведомява доставчика на платежни услуги /банката/ или упълномощено от него лице за загубване, кражба, присвояване или неразрешена употреба на платежния инструмент незабавно след узнаването; 3. След получаване на платежния инструмент да предприеме всички разумни действия за запазване на неговите персонализирани средства за сигурност, включително да не записва каквато и да е информация за тези средства за сигурност върху платежния инструмент и да не съхранява такава информация заедно с платежния инструмент. Съгласно същият закон обаче, когато ползвателят на платежна услуга /клиент на банката и картодържател/ твърди, че не е разрешавал платежна операция, регистрираното от доставчика на платежни услуги /банката/ използване на картата не е достатъчно доказателство, че платежната операция е била разрешена от платеца /клиент на банката и картодържател/. Или че платецът е действал чрез измама, или че умишлено или при груба небрежност не е изпълнил някое от задълженията си, цитирани по-горе. Казано по-просто – ако клиентът твърди, че нито той, нито негов близък, на когото е дал картата и ПИН-кода доброволно, е използвал същата или данни от нея, извършването на действия по теглене или разпореждане със суми чрез картата не означава автоматично, че клиентът ги е извършил или че мами, или че е действал умишлено или небрежно по отношение запазване на картата и нейните данни.  и в голяма степен да се надява на решение в своя полза. Това е така, доколкото при един евентуален съдебен процес, ответникът /банката/ носи доказателствената тежест за установяване на измама, умисъл или груба небрежност от страна на клиента си при боравенето с издадената на негово име карта. Доказването на такова поведение на картодържателя на практика е доста трудно, доколкото банката няма как да е наясно при какви условия и обстоятелства клиентът съхранява картата и ПИН-кода й. Като на практика е почти невъзможно установяване и на субективния елемент на поведението на клиента, а именно – умисъл, груба небрежност или измама. В този смисъл препоръчвам на всеки, чиято карта е била открадната или изгубена и на когото банката е отказала възстановяване на понесените загуби, да потърси правата си по съдебен ред. Като вероятността от спечелване на такова дело, на основание на посоченото по-горе, както и с оглед практиката при идентични казуси, е значително по-висока от обичайната.    ", "date": "2019.02.11", "title": "При източена карта съдете  банката да ви върне парите"}
{"url": "https://standartnews.com/sport/yunosha-na-levski-vkara-na-sporting-384756.html", "text": "Българският футболист Стивън Петков вкара своя първи гол в Португалското първенство. Нападателят се разписа срещу един от грандовете Спортинг Лисабон. Българският нападател влезе като резерва при загубата на Фейрензе с 1:3 в мач от 21-ия кръг. Юношата на Левски се появи на терена в 72-ата минута. Само четири по-късно Стивън Петков с акробатичен удар от въздуха направи безпомощен Рибейро за крайното 1:3. Впечатление в кръга от португалското първенство направи разгромната победа на Бенфика с 10:0 срещу тима на Насионал.", "date": "2019.02.11", "title": "Юноша на Левски вкара на Спортинг"}
{"url": "https://standartnews.com/regionalni/vv-vrbitsa-vdigat-nova-bolnitsa-384815.html", "text": "Във време, когато много общински болница за застрашени да бъдат закрити поради липса на средства, в шуменската община Върбица се строи нова болница.Близо 5 милиона лева ще струва реконструкцията на старата полуразрушена болнична сграда, която не се ползвала от 40 години. \"Общината е осигурила средствата чрез нисколихвен кредит от 3 милиона лева, останалата сума ще бъде допълнена от местни приходи\", каза кметът Мердин Байрям пред Радио Шумен. Строителните дейности са започнали посред зима и хората от общината очакват лечебното заведение да заработи, за да не бият 60 км път  до областната болница в Шумен. Лечебното заведение във Върбица ще бъде регистрирано като медицински център с 10 легла стационар, операционна за малки интервенции, рентгеново отделение, видеозон и кабинет за лекари специалисти. \r\n Общината е започнала да търси лекари за новата болница отдалеч.От няколко години от общинската хазна плащали семестриалните такси на 8 местни студенти по медицина с надеждата, че след като завършат образованието си, те ще дойдат да работят в новото лечебно заведение.", "date": "2019.02.11", "title": "Във Върбица вдигат нова болница"}
{"url": "https://www.standartnews.com/sport/zhivko-milanov-na-finalni-pregovori-s-levski-384788.html", "text": "Левски е на крачка от трето ново попълнение. Бившият национал Живко Миланов вече е в София и днес трябва да проведе финален разговор с ръководството на \"сините\". Десният бек и Павел Колев имат принципна договорка, съобщи \"Дарик\". Ако сделката стане факт, Левски ще има трето ново попълнение след Мартин Райнов и Валери Божинов. Левски може да вземе и централен защитник до края на трансферния период.", "date": "2019.02.11", "title": "Живко Миланов на финални преговори с Левски"}
{"url": "https://www.standartnews.com/sport/var-reshava-sdbata-i-na-blgarskiya-shampion-384816.html", "text": "Системата за видеоарбитраж ще бъде използвана и по време на плейофите за влизане в Шампионската лига от новия сезон, става ясно от последните решения на УЕФА. Още през септември 2018 година бе решено технологиите да влязат в помощ на съдиите по време на мачовете в турнира на богатите от новата кампания (2019/20), а последната информация на Европейската централа е, че и в ключовите сблъсъци за влизане в групите, реферите ще бъдат подпомогнати в полемичните моменти. Така на практика, ако български тим достигне до този етап през лятото, у нас трябва да има стадион, оборудван с нужната технология и отговарящ на високите изисквания на УЕФА. Междувременно Изпълнителният комитет на Централата реши и ВАР да се ползва по време на финалите на Лига Европа през 2019 година и на Лигата на нациите. От УЕФА планират да разширят приложението на ВАР в бъдеще. Очакванията са видеоарбитражът да влезе в употреба по време на Евро 2020, в Лига Европа от сезон 2020/21 (от груповата фаза до финала) и по време на финалите на Лигата на нациите през 2021 година.", "date": "2019.02.11", "title": "ВАР решава съдбата и на българския шампион"}
{"url": "https://www.standartnews.com/sport/fis-dade-zelena-svetlina-za-svetovnata-kupa-v-bansko-384807.html", "text": "Днес в Банско бе проведен и задължителния снежен контрол на трасетата по които ще се кара на Световната купа (22-24 февруари). Валентин Стефанов даде положителна оценка на подготовката на пистите. Той уведоми и Маркус Валднер, рейс директор на стартовете в мъжките стартове за Световната купа. Това означава, че стартовете в Банско са потвърдени и ще се проведат по програма - 22 алпийска комбинация, 23 - супергигантски слалом и 24-и гигантски слалом. Над 200 човека работят по трасетата под ръководството на шефа състезанието Виктор Гичев. По пистити под Тодорка тях ще карат над 160 състезатели от целия свят. Заделядането на пистата за скоростните дисциплини и гигантския слалом и върви по план. До 18 февруари всичко по пистите трябва да е готово. От началото на идната седмица ще започнат и първите тренировки на част от отборите, които ще участват на Световната купа в Банско. Заявки за по-ранни тренировки има от САЩ, Норвегия, Русия, Словения и Швеция. Почти е построена и трибуната във финалната зона. Тя ще е за около 3000 човека. Все още могат да се намерят билети за състезанията. Пропуските се продават на касите в Банско и в София в магазина на МаксСпорт.", "date": "2019.02.11", "title": "ФИС даде зелена светлина за Световната купа в Банско"}
{"url": "https://www.standartnews.com/sport/sportt-po-tv-za-11-fevruari-384775.html", "text": "ТВ Акценти - Понеделник 11.02.2019 bTV 17,50 Спорт тото Диема спорт 2 22,00 Футбол, Англия, Висша лига: Уулвърхямптън - Нюкасъл (пряко) MaxSport1 13,30; 15,30; 20,30 и 22,30 Тенис: ATP 500 Ротердам (пряко) MaxSport2 22,00 Футбол, Испания, Ла Лига: Алавес - Леванте (пряко) Kanal 3 21,15 \"Спорт в обектива\" Ring.BG 20,00 Шампионска лига - магазинно предаване Eurosport 11,45 Ски, СП: Оре, спускане за комбинация, мъже; 15,15 слалом за комбинация, мъже (пряко) 20,45 Снукър: Открито първенство на Уелс, първи ден (пряко) Eurosport 2 11,55 и 14,45 Снукър: Открито първенство на Уелс, първи ден (пряко)", "date": "2019.02.11", "title": "Спортът по тв за 11 февруари"}
{"url": "https://standartnews.com/biznes/vietnamtsite-idvat-384848.html", "text": "През 2019 г. Виетнам ще изпрати поне 120 000 работници в чужбина, включително в Румъния и България. Съобщението е на виетнамското Министерство на труда, цитирано от местната агенция Vietnam Plus и money.bg. Нгуен Гиа Лием, зам.-директор на ресорния департамент, казва, че множество източноевропейски страни проявяват интерес към програмата на Ханой. Изданието посочва още, че България има нужда от  50 000 души в строителството, земеделието, социалните грижи, шивашката индустрия и други. Миналата година пpeдceдaтeлят нa Acoциaциятa нa индycтpиaлния ĸaпитaл в Бългapия Bacил Beлeв прогнизира, че през следващите пет години в страната ни ще има недостиг от 500 хил. работници. Броят на виетнамците, които работят временно в чужбина, се е повишил през 2018 година до 142 860, като така надвишава годишната цел с 30 процента, показват данните на министерството на труда. Миналата година е петата поред, в която броят им надвишава 100 000. Япония остана най-големият пазар с 68 737 работници, следвана от Тайван с 60 369 и Южна Корея с 6 538.", "date": "2019.02.11", "title": "Виетнамците идват!"}
{"url": "https://www.standartnews.com/sport/stivn-petkov-debyutira-s-gol-bizhu-za-feyrenze-video-384828.html", "text": "Българският нападател Стивън Петков отбеляза дебютния си гол в португалското първенство. Доскорошният футболист на Ботев (Пловдив) се разписа срещу гранда Спортинг (Лисабон), но неговият Фейрензе отстъпи с 1:3 и остава на дъното в класирането. Впечатляващото е, че Петков откри сметката си по португалските терени броени минути, след като се появи в игра. Той замени в 72-ата минута бившия футболист на Левски Жоао Силва, а в 76-ата опъна мрежата. Попадението нямаше голямо значение за изхода на мача, но пък беше много красиво. Петков се възползва от грешка на Франсиско Жерладеш, пребори се за позиция в наказателното поле с Тиаго Илори и с атрактивен ножичен удар направи безпомощен стража на Спортинг Ренан Рибейро.", "date": "2019.02.11", "title": "Стивън Петков дебютира с гол бижу за Фейрензе (ВИДЕО)"}
{"url": "https://www.standartnews.com/sport/todor-nedelev-mechtae-za-italiya-384819.html", "text": "Звездата на Ботев (Пд) Тодор Неделев за пореден път говори за евентуален трансфер зад граница. Неделев беше награден в Пресклуб \"България\" за Футболист на месец декември. Националът каза, че най-вероятно ще остане при \"канарчетата\" поне до лятото. \"Подготовката мина нормално, с изключение на няколко дни в Турция, в които времето беше доста тежко. Надявам се да сме влезли в добра кондиция, за да можем да следваме нашите цели. Има някакви обаждания, но конкретно нищо не е стигало до мен, нито в клуба има официална оферта, мисля, че до лятото ще остана в Ботев. Чета и аз, че постоянно се пише за някакви отбори, но няма нищо конкретно. Имаше оферта от ЦСКА, но от изминалото лято, от това лято никой не ми е звънял от ЦСКА и Лудогорец. Ако е имало нещо, е било през миналото лято\", обясни Неделев. \"Аз обичам Ботев, харесва ми обстановката, всички ме обичат, мисля, че на този етап не бих сменил Ботев с друг български отбор. Ако получа оферта от някой отбор от Италия и Германия, но е назад в класирането, и има оферта от Фенербахче, бих предпочел Фенербахче, въпреки че Турция не е като Италия и Германия, но самият отбор като история и като клуб е много по-голям от някой от тимовете, ниско в класирането на Италия или Германия. Обичам италианското първенство. Ако имах оферта като на Кирил Десподов, бих приел. Фен съм на италианските отбори”, добави националът.", "date": "2019.02.11", "title": "Тодор Неделев мечтае за Италия"}
{"url": "https://standartnews.com/sport/atletik-prepna-barselona-v-bilbao-384790.html", "text": "Атлетик Билбао и Барселона завършиха 0:0 в мач от 23-тия кръг на Ла Лига. Така авансът на каталунците пред втория Реал Мадрид вече е само 6 точки. Атлетик пък е 13-ти с 27 точки. Срещата в Билбао започна с превъзходство на домакините. Иняки Уилиямс и Юри Берчиче пропуснаха добри възможности за откриване на резултата. После пък Суарес не успя да се разпише в 16-ата. В 26-ата Меси удари напречната греда. В 42-ата минута топката се удари в ръката на Оскар де Маркос след шут на Суарес, но съдията не даде дузпа за Барселона. След почивката Атлетик имаше по-чисти шансове да спечели мача, но пропуски направиха Микел Сан Хосе и Иняки Уилиямс. Последният можеше да вкара хубав гол в 82-ата минута, но Тер Стеген спаси вратата на Барселона. Домакините завършиха мача с 10 души, заради втори жълт картон в края на мача на Оскар де Маркос. В друга среща от кръга Севиля и Ейбар завършиха 2:2.", "date": "2019.02.11", "title": "Атлетик препъна Барселона в Билбао"}
{"url": "https://www.standartnews.com/sport/pentyuro-specheli-alpiyskata-kombinatsiya-v-ore-384850.html", "text": "Франция отново има злато в алпийската комбинация по ски от световно първенство, след 37 години суши. Радостта на французите донесе безспорно най-добрият им състезател Алекси Пентюро. Той остави на втората позиция на 0,24 сек Стефан Хадалин (Слвн). Трети е Марко Шварц (Ав) на 0,46 сек. Последната титла на Франция в мъжката комбинация е от 1982 г и нейн притежател е Мишел Вийон. Утре е отборната надпревара в Оре.", "date": "2019.02.11", "title": "Пентюро спечели алпийската комбинация в Оре"}
{"url": "https://standartnews.com/kultura/kalin-vrachanski-kinoto-e-po-khubavo-i-ot-sladoled-384834.html", "text": "„Да снимаш кино е по-хубаво и от сладолед“, призна пред медиите Калин Врачански, който е в главната роля в новия сериал на Нова „Господин Х и морето“. В криминалната комедия, в която нещата от живота в един момент съвсем престават да бъдат хумористични, талантливият красавец върти на пръста си поне 4 влюбени в него жени. „Те лъжат себе си, че получават любов, а той лъже всички. Може би зрителите от по-предишните поколения ще си спомнят за „Опасен чар“, но няма директни аналогии“, коментира още Врачански на предпремиерата, на която беше представен първия от 12-те епизода, а той поднесе червена роза на всяка жена в салона. Публиката ще може да го гледа на 1 март и след това – всеки петък. „Беше време да видим подобна продукция - смешните обрати идват от противоречията в характерите на героите, а не от това, че някой се подхлъзнал върху кора от банан и паднал”, беше категоричен Станислав Тодоров-Роги, който заедно с Димитър Коцев-Шошо са режисьорите на поредицата. Пак според тях “Героите се лутат между желанието да бъдат истински или фалшиви и попадат в неочаквани ситуации“. „Господин Х и морето“ е препратка към класическите и обичани български комедии от 80-те години, но в напълно актуален контекст“, добави Антоний Мангов, програмен директор на Нова. На специалната прожекция присъства почтия целият актьорски състав: Доротея Толева и Станислава Николова като амбициозни и не дотам осъществени съпруги, които се вкопчват в своите деца, за да ги направят по-умни, по-слаби или по-напористи, Ина Добрева като почтената и праволинейна учителка Невена, Светломир Радев като директора на най-доброто частно училище във Варна Масларов, за когото да си “иновативен”, да имаш йонизатор в коридорите и да продаваш в училищната лафка само чия, е по-важно от истинския смисъл на образованието, Пламен Великов и Любен Кънев, поели персонажите на съпрузи. От звездите в централните образи по обясними причини отсъстваше Александра Сърчаджиева.  Калин Врачански беше в компанията на гаджето си – младата блондинка, с която са заедно вече втора година. Той отново отказа да назове публично професията на изгората си.  Екипът, сред чиито сценаристи е и известният поет и експерт в руската класика Иван Ланджев, се похвали със страхотния снимачен период във Варна – било суперваканция в почивните часове и дни.", "date": "2019.02.11", "title": "Калин Врачански: Киното е по-хубаво и от сладолед"}
{"url": "https://standartnews.com/sport/sportt-po-tv-za-11-fevruari-384775.html", "text": "ТВ Акценти - Понеделник 11.02.2019 bTV 17,50 Спорт тото Диема спорт 2 22,00 Футбол, Англия, Висша лига: Уулвърхямптън - Нюкасъл (пряко) MaxSport1 13,30; 15,30; 20,30 и 22,30 Тенис: ATP 500 Ротердам (пряко) MaxSport2 22,00 Футбол, Испания, Ла Лига: Алавес - Леванте (пряко) Kanal 3 21,15 \"Спорт в обектива\" Ring.BG 20,00 Шампионска лига - магазинно предаване Eurosport 11,45 Ски, СП: Оре, спускане за комбинация, мъже; 15,15 слалом за комбинация, мъже (пряко) 20,45 Снукър: Открито първенство на Уелс, първи ден (пряко) Eurosport 2 11,55 и 14,45 Снукър: Открито първенство на Уелс, първи ден (пряко)", "date": "2019.02.11", "title": "Спортът по тв за 11 февруари"}
{"url": "https://www.standartnews.com/sport/prokoba-na-nashite-v-italiya-zastigna-i-despodov-video-384818.html", "text": "Кирил Десподов дебютира за новия си отбор, но не по най-добрия начин. Той влезе като резерва за Каляри при загубата с 0:3 като гост на Милан в мач от 23 кръг на Серия „А“. По този начин 22-годишният национал се превърна в седмия българин с мачове в калчото. Началото е поставено от Николай Илиев преди 30,5 години, когато преминава от Левски в Болоня. Но любопитното от историята на българските дебюти в Серия „А“ е, че явно съществува нещо като прокоба. Нито един нашенец не е записвал победа в първия си мач в италианския шампионат. Николай Илиев, Христо Стоичков и Андрей Гълъбинов са стартирали с равенства. Те са и единствените, които излизат титуляри в първите си мачове. Валери Божинов, Ивайло Чочев, Александър Тонев и Кирил Десподов дебютират със загуби и като резерви.", "date": "2019.02.11", "title": "Прокоба на нашите в Италия застигна и Десподов (ВИДЕО)"}
{"url": "https://standartnews.com/sport/zhivko-milanov-na-finalni-pregovori-s-levski-384788.html", "text": "Левски е на крачка от трето ново попълнение. Бившият национал Живко Миланов вече е в София и днес трябва да проведе финален разговор с ръководството на \"сините\". Десният бек и Павел Колев имат принципна договорка, съобщи \"Дарик\". Ако сделката стане факт, Левски ще има трето ново попълнение след Мартин Райнов и Валери Божинов. Левски може да вземе и централен защитник до края на трансферния период.", "date": "2019.02.11", "title": "Живко Миланов на финални преговори с Левски"}
{"url": "https://standartnews.com/kultura/chayldish-gambino-zavladya-gramitata-384804.html", "text": "Рапърът Чайлдиш Гамбино доминира на наградите „Грами“, като спечели четири приза. За световния си хит „This Is America“ - парче със силно послание срещу оръжието и расизма, той прибра статуетките за песен на годината, запис на годината, най-добро музикално видео и за най-добра рап вокална колаборация. Лейди Гага се нареди след него с три победи. Тя грабна две грамофончета за най-добро изпълнение на поп дует/група и за най-добра песен, написана за визуална медия, благодарение на хита от „A Star Is Born“ „Shallow“, както и едно грамофонче за най-добро поп изпълнение за песента й „Joanna“. Карди Би стана първата жена в историята на наградите, която печели приза за най-добър рап албум за своя „Invasion of Privacy“. Тя също така е едва петата дама номинира някога в категорията. Рапърката победи Травис Скот и покойния Мак Милър. Ариана Гранде грабна първото „Грами“ в кариерата си. Певицата бе отличена за най-добър поп вокален албум за четвъртия си запис „Sweetener“, като успя да се пребори с фаворитката Тейлър Суифт. Гранде успя да извоюва победа, след като шест пъти до сега бе номинирана в категорията. Нашумялата британка Дуа Липа спечели „Грами“ за най-добър нов изпълнител, а престижната статуетка за албум на годината отиде при Кейси Мъсгрейв за своя „Golden Hour“.  Доли Партън бе удостоена с наградата за цялостно творчество „MusiCares Person of the Year“. Посмъртно бе отличен и Крис Корнел като най-добър рок изпълнител за песента „When Bad Does Good“.", "date": "2019.02.11", "title": "Чайлдиш Гамбино завладя Грамитата"}
{"url": "https://standartnews.com/kultura/grtska-megazvezda-gostuva-v-sofiya-384839.html", "text": "Йоргос Даларас, един от най-популярните и успешни в света гръцки изпълнители, гостува за първи път в София. Грандиозният концерт е в НДК на 25 октомври. Асът на съседите ще разтопи сърцата на българските си почитатели с великолепен спектакъл от актуалното му турне „Classics”, събиращо най-доброто от многогодишното му и огромно творчество.  Йоргос Даларас си е спечелил титлата на най-енигматичния певец на Гърция заради специфичния и изключително въздействащ глас, който дълбоко разчувства публиката и е способен да я потопи в различни емоционални състояния. Обявен е за артиста, който възражда стила „ребетика“ не само в Гърция. Даларас, обявен още за баща на гръцкия блус, работи с Микис Теодоракис за пръв път през 1974-а - след падането на военната хунта. Дълбоко повилян от ребетиката и гръцкия фолклор, той добавя към песните си и интересни елементи от латино музиката. С повече от 20 милиона продажби, напълно изкупени зали из целия свят и съвместни изяви със Стинг, Брус Спрингстийн, Питър Гейбриъл, Пако де Лусия и Ал ди Меола, Йоргос определено е номер едно. Кофи Анан приветства Даларас като един от седемте посланици на добра воля на Върховния комисариат на ООН за бежанците. Пял е къде ли не - парижката „Олимпия“, стадион „Уембли“, два пъти пълни Олимпийския стадион в Атина със 70 000.", "date": "2019.02.11", "title": "Гръцка мегазвезда гостува в София"}
{"url": "https://standartnews.com/kultura/retro-snimki-i-film-razkrivat-blgariya-prez-stkloto-na-vremeto-384838.html", "text": "Уникалната експозиция „България през стъклото на времето“, представена от Фондацията на Антонина Стоянова „Ценности“ в „Квадрат 500“ с изключителната подкрепа на бизнес дамата Нели Беширова, разкрива кадри от битието на страната и народа ни на предела между две столетия. С класическите изпълнения на „Хипнотик“, бяло сладко и бабини банички бе открита фотоизложбата със снимки от края на XIX и началото на XX век, като във фокус е родова история, преминала през различни епохи и държави и акостирала в съвременността ни. Марко Близнаков от Стара Загора е изпратен да специализира пристанищно дело в Триест от княз Фердинанд, след като е завършил инженерни науки в Гент. Но се влюбва в заможната италианка Петронила Венециани, която го придружава в Бургас, докато той участва в изграждането на местния порт. Там се раждат две от децата им. Семейството се връща в Триест, където във вила „Венециани“ живеят заедно с фамилията на прочутия писател Итало Звево, женен за сестрата на Петронила – Ливия. Двамата баджанаци отварят клон на фабриката на тъста си в Англия, където се запознават с Джеймс Джойс. Канят го в Триест, където бащата на модерния роман остава 11 години, през които започва да пише „Одисей“, издава „Портрет на художника като млад“ и преподава английски на две от дъщерите на Марко Близнаков. Българинът, който е почетен консул на родината си в Италия, поръчва стъклени плаки, предшественици на диапозитива, за да изнася с тях сказки за красотите на България. Те се пазят в семейство Близнаков като родова реликва, синът му Никола – също почетен консул, продължава традицията, а неговата дъщеря Надежда решава да ги дари на отечеството на своите предци. Ирина Дилкова, бизнесдама и журналистка, свързва сеньора Близнаков с Антонина Стоянова. 20 години стъклените плаки очакват своята среща с българската публика. Моментът настъпва, когато Иво Хаджимишев предлага да ги дигитализира. Така съвременните технологии целуват старинните кадри.  Отбраното общество видя на премиерата в „Квадрат 500“ и документалния филм „Съкровище в сърцето“ на Милена Кънева, в който 95-годишната Надежда Близнаков разказва изумителни спомени. На откриването го апплодираха президентът Петър Стоянов /1997-2002/, Нели Беширова и Богомил Манчев /на снимката/, експремиерът Филип Димитров, ексвицепремиерът Даниела Бобева, посланикът на Италия в България Стефано Балди и бъдещият дипломат номер едно на страната ни в Рим Тодор Стоянов, който все още е заместник-министър на външните работи. Почетни гости бяха трите дъщери на Надежда Близнаков – графините Даниела, Николета /на снимката/ и Кристина ди Микели Витури, пристигнали специално за събитието от Италия. Кураторът д-р Райна Дамяни, водеща на „В часа на синята мъгла“ по Дарик, преплита посланията - оригиналите на стъклените плаки, предоставеният от Иво Хаджимишев германски фотоапарат - подобен на онзи, с който са били заснети, дигитализираните от него изображения, отпечатаните върху текстил „обвивки“ на диапозитивите – дипломатически грами, съобщения на световни агенции, свързани с България от 20-те и 30-те години на миналия век.  „Надявам се, че чрез необичайните експонати всички ние ще отправим поглед назад към време, което понякога сякаш забравяме, но което би могло да бъде богат извор за самочувствието ни на българи“, коментира Антонина Стоянова. Петър Стоянов поднесе на съпругата си огромен букет, който дъщеря им Теофана и синът Стефан са поръчали за тържествения повод на майка си. Нели Беширова емоционално благодари за привилегията да помогне за връщането на тези светини в България и подчерта, че „трябва да помним миналото си, за да имаме бъдеще“. Даниела ди Микели Витури, една от дъщерите на Надежда Близнаков, призна, че малко преди да тръгне за София е заснела видео с майка си, в което тя казва: „Щастлива съм, че доживях до 95, за да мога пак да говоря за България“. Сред първите зрители на наистина историческите фотоси бяха астролог номер едно Светлана Тилкова-Алена и съпругът й Андрей Тилков /които също са помогнали за възстановяване на една от плаките/, Слава Рачева, Богдана Карадочева, Стефан Димитров, Ана-Мария Гюзелева, Искра Ангелова, много художници и журналисти.", "date": "2019.02.11", "title": "Ретро снимки и филм разкриват България през стъклото на времето"}
{"url": "https://standartnews.com/regionalni/studenti-ot-odrin-s-martenichki-za-dobre-doshli-v-razgrad-384769.html", "text": "25 студнти от Тракийския университет в Одрин са на посещение в Разград, за да се запознаят с връстници от България и с културните традиции на съседната страна. Визитата  на младите хора у нас е по покана на областния управител на Разград Гюнай Хюсмен, в рамките на Програмата за двустранно сътрудничество, която  разградският губернатор подписа през есента на 2017 година  с валията на Одрин Гюнай Йоздемир. Младежите от Турция бяха посрещнати с мартенички. Доброволци от  неправителствената организация „Младежки форум 2001“ и етнографи от местния музей показаха на гостите как се изработват символите на  пролетта у нас и какви са традициите, свързани с празника на Баба Марта в България. Диригент и циглуарка представиха пред студентите авторския си проек „Разград- музика и кадър“. В него творческият ръководител на разградската филхармония  маестро Красен Иванов и съпругата му Мила Иванова показват най-важните  моменти от историята и съвремието в лудогорския център. Посещението на студентите от Одрин ще  продължи една седмица. Идеята млади хора от Турция да пътуват в съседни балкански държави, за да опознават живота там, не е нова за възпитаниците на Тракийския университет. Студентски групи  от висшето училище вече са  посещавали Македония и Косово в рамките на проект за запознаване с младежките дейности в съседни държави, обясниха експертите  от Министерството на младежта и спорта в Турция  Шюкрю Йълмаз и Бусе Дерменджи, които придружават студентите  по време на визитата им в Разград.", "date": "2019.02.11", "title": "Студенти от Одрин с мартенички за „Добре дошли!“ в Разград"}
{"url": "https://standartnews.com/kultura/dimitr-marinov-idva-za-sofiya-film-fest-384840.html", "text": "Димитър Маринов идва за „София филм фест“, за да представи пред родната публика световния хит „Зелената книга“. Българската звезда в Холивуд играе един от основните образи във филма на продуцента Стивън Спилбърг и режисьора Питър Фарели с Виго Мортенсен и Махершала Али, който току-що спечели Бафта за поддържаща роля. Лентата – като една от най-забележителните на 2018-а, вече има актива си над 40 награди и над 80 номинации, включително и в пет оскарови категории. „Зелената книга“ е „вдъхновен от истинско приятелство“ и връща в началото на 60-те години, когато трио музиканти и доста отракан, цапнат в устата шофьор бодигард обикалят „дълбокия Юг“ на Съединените щати в опит да променят трупаните с векове предразсъдъци към хората с цвят на кожата, различен от белия. Начело на триото е виртуозният пианист Дон Шърли, а „Зелената книга“ е специален сборник с хотели и места за хранене и забавление, които са безопасни за афроамериканци. По време на това турне пред очите на зрителите се ражда сърдечната дружба между Дон (удивително превъплъщение на Махершала Али) и шофьора му Тони (прекрасен Виго Мортенсен), която продължава в реалния живот за прототипите на главните герои до 2013 година, когато Дон и Тони си отиват от този свят в рамките на няколко месеца.  „Научих от Питър Фарели, че цял живот е мечтал да режисира драма“, споделя Димитър Маринов, който играе руския виолончелист Олег. „И когато този сценарий се появява, първото нещо, което вижда, е надеждата. Надеждата с подадените ръце и как това се случва още по времето на най-тежките репресии над афроамериканците в САЩ през 60-те – именно това грабва неговото внимание, както и истинското приятелство, което се ражда между два абсолютно противоположни характера… Уникално е усещането - наистина. Стъпвайки на червения килим в Холивуд с този филм, заявявам на колеги и приятели: Светът на изкуството е за всички и всеки има място в него. Ако си достоен, можеш и искаш – пробвай! Няма нищо страшно. Поне 70% зависи от теб!“, категоричен е Маринов. Той изпълнява и една от важните роли в игралния дебют на Лъчезар Аврамов „Снимка с Юки“. Маринов се превъплъщава майсторски в следователя майор Антонов. „Той е човек, който има сърце, душа и разум - и въпреки закостенелостта си, може да бъде променен: да направи онова, което моралът изисква от него. Най-много ме впечатли, че моят герой - въпреки традициите в службата – поглежда от другата страна, зад ъгъла, за да види друг свят. А след това да вземе важно решение, което да спаси младите хора. Затова приех да го изиграя. Очаквам много въпроси. Българската публика е значително по-критична и образована от американската – това е вън от съмнение. Интелектът на българите е много по-висок от този на повечето хора в Съединение щати – и това не е тайна“, коментира още Димитър Маринов.", "date": "2019.02.11", "title": "Димитър Маринов идва за „София филм фест“"}
{"url": "https://standartnews.com/regionalni/slaveykovtsi-s-nov-kabinet-po-muzika-384772.html", "text": "С нова придобивка започна вторият учебен срок за учениците и  учителите в най-голямото в Южна България школо – СУ”П. Р. Славейков” в Кърджали. Новооткритият кабинет по музика е с интересно дизайнерско решение в бяло, черно, сиво и червено,  разполага с интерактивната дъска, а музикалните инструменти ще бъдат от неоценима помощ на педагозите.„Пожелавам да откривате и развивате много музикални таланти”, с тези думи към учителите по музика се обърна директорът на учебното заведение Милко Багдасаров. На видно място е и портретът на великия Моцарт, закупен от къщата-музей на композитора в Залцбург. Учениците поздравиха всички  с песента \"Приятелство\". В  импровизирания концерт прозвуча и \"За старата любов\" в изпълнение на преподаватели и акомпанимент на китара на директора. В училището, в което се обучават на 1600 ученици от 1 до 12 клас, има специално оборудвани кабинети по история, литература. Сградата на школото бе  изцяло обновена по проект за енергийна ефективност на община  Кърджали, заедно с още четири училища.", "date": "2019.02.11", "title": "Славейковци с нов кабинет по музика"}
{"url": "https://standartnews.com/regionalni/obshchina-silistra-obyavi-konkurs-za-mladezhki-proekti-384821.html", "text": "Неформални младежки групи от Силистра, които  имат идеи и търсят подкрепа за реализирането им, могат да получат средства за инициативите  си от местния бюджет. Кметът доктор Юлиян Найденов подписа заповед, с която стартира  конкурс за избор на младежки проекти в рамките на общинската програма „Младите за Силистра- 2019 година.” \r\nВ надпреварата могат да се включат обединения  от млади хора на възраст от 14 до 29 години. Те трябва да представят проектното си предложение  в кметството до 7 март тази година, като стойността на исканото финансиране не може да надвишава 800 лева, гласят условията на  конкурса. \r\nТази година общинската управа е отделила 5200 лева за подкрепа на инициативите на младите хора в града. Практиката да се финансират дейности след конкурсна процедура датира от 2011 година. Досега бюджетът е отделил за  програмата „Младите за Силистра” 37 350 лева. 22 хиляди от тях са били насочени към  благоустрояване на градските простанства, където се събират деца и млади хора. Останалите са били предназначени за развитие на уменията и компетенциите на младите неформали, за стимулиране на физическата им активност,  кариерното ориентиране, изява на таланти, подкрепа на здравословния начин на живот и доброволчеството.", "date": "2019.02.11", "title": "Община Силистра обяви конкурс за младежки проекти"}
{"url": "https://standartnews.com/regionalni/nova-aktsiya-za-spasyavaneto-na-radetski-384792.html", "text": "Днес бе даден стартът на нова дарителска акция за събиране на средства, с които да бъде помогнат техническият преглед и ремонтът на кораба-музей \"Радецки\". В основата на дарителската акция застават Съюзът на българските журналисти, Общонародна фондация \"Христо Ботев\", гражданско сдружение \"Енергийно бъдеще за България\". \r\nИнициативата получи подкрепата и на министър-председателя Бойко Борисов.  ", "date": "2019.02.11", "title": "Нова акция за спасяването на \"Радецки\""}
{"url": "https://www.standartnews.com/sport/prolet-puka-v-prva-liga-programa-384820.html", "text": "Пролетният полусезон в Първа лига чука на вратата. Този уикенд се подновяват битките по българските терени, а феновете със сигурност са зажаднели за нови порции емоции. Битката за титлата тази година се очертава да бъда много оспорвана. Лидерът и седемкратен шампион Лудогорец показа някои колебания през есенния дял. Тимът направи и треньорска рокада, като на мястото на Пауло Аутори бе назначен Антони Здравков. Тимът обаче се подсили през зимата с националния вратар Пламен Илиев, както и Адриен Попа. Серкан Юсеин също ще играе за Лудогорец. \"Орлите\" от Разград обаче трябва да затвърдят думите на капитана им Светльо Дяков, че все още са най-добрият отбор в България. По време на лагера в Турция обаче \"орлите\" не бяха убедителни в контролите. Лудогорец спечели едва две срещи - срещу унгарския Хонвед с 4:2 и срещу Ахмат с 4:3. В останалите двубои тимът падна 1:3 от румънския Ботошани, 0:2 от Клуж, 0:1 от Лехия и 1:3 от Цървена звезда. Лошата новина за Тони Здравков и компания е, че във всеки мач тимът допусна гол. \"Орлите\" стартира пролетта с гостуване на Верея в Стара Загора. Иначе Лудогорец води с 6 точки преди втория ЦСКА-София и с 10 пред Левски. Двата столични гранда ще се надяват да скъсят разликата най-вече в плейофната фаза, където ще имат по още два мача с Лудогорец. \r\nНа \"Герена\" отново бе интересно през зимата. Новият директор Павел Колев ще има тежката задача да възроди \"сините\". Те назначиха Георги Дерменджиев за треньор на мястото на Славиша Стоянович. Положението в контролите за \"сините\" обаче е още по-лошо и от това в Лудогорец. Левски не спечели нито един от мачовете, като завърши наравно в два от тях и загуби три. Хиксовете бяха с Уфа (1:1), Судува (1:1), а пораженията от Хенан (0:1), Висла Плоцк (1:2) и Урал (1:2). \r\nВ ЦСКА-София имат повод за гордост след продажбата на Кирил Десподов на Каляри. Футболист на годината за 2018 бе продаден за 3 милиона. Все пак, със сигурност липсата му ще се отрази на \"червените\" в борбата за титлата. Но те вече имат опита на Люпко Петрович, който започна работа в клуба и ще се опита да помогне на Нестор Ел Маестро и неговите момчета да свалят Лудогорец от трона. ЦСКА-София приключи проверките си в Испания с баланс от 2 победи, 1 равен и 3 загуби. Играчите на Ел Маестро записаха успехи в мачовете с Виктория (Пилзен) и Шанхай Шенхуа, отстъпиха на Спарта (Прага), Академия Пушкаш и Динамо (Киев), а с Бохум завършиха наравно. \r\nБитката за място в Лига Европа също ще е ожесточена, като Берое и Ботев Пловдив изглеждат фаворити. Разбира се, победителят в долната осмица ще има шанс за бараж за място евротурнирите. Битката за оцеляване със сигурност ще включва последния Верея, който към момента има само 5 точки и е без победа в Първа лига. Към този момент Дунав и Септември също изостават, но няколко победи могат да ги изстрелят нагоре в класирането. \r\nНа 15 февруари (петък), от 17,30 ч: \r\nВерея - Лудогорец Диема спорт \r\nНа 16 февруари (събота), от 12,30 ч: \r\nБотев Вр - Витоша Диема спорт \r\nОт 15,00 ч: \r\nЧерно море - ЦСКА-София Диема спорт \r\nОт 17,30 ч: \r\nБотев Пд - Славия Диема спорт \r\nНа 17 февруари (неделя), от 12,30 ч: \r\nЕтър - Дунав Нова спорт \r\nОт 15,00 ч: \r\nСептември - Берое Диема спорт \r\nОт 17,30 ч: \r\nЛевски - Локо Пд Диема спорт \r\nНа 19 февруари (вторник), от 12,30 ч: \r\nСлавия - Черно море Диема спорт \r\nОт 15,00 ч: \r\nЛудогорец - Ботев Пд Диема спорт \r\nОт 17,30 ч: \r\nЦСКА-София - Ботев Вр Диема спорт \r\nНа 20 февруари (сряда), от 12,30 ч: \r\nДунав - Верея Нова спорт \r\nОт 15,00 ч: \r\nЛоко Пд - Септември Диема спорт \r\nОт 17,30 ч: \r\nВитоша - Левски Диема спорт \r\nНа 21 февруари (четвъртък), от 17,30 ч: \r\nБерое - Етър Диема спорт  \r\nНа 23 февруари (събота), от 12,30 ч: \r\nБотев Вр - Славия Диема спорт \r\nОт 15,00 ч: \r\nЧерно море - Лудогорец Диема спорт \r\nОт 17,30 ч: \r\nБотев Пд - Верея Диема спорт \r\nНа 24 февруари (неделя), от 13,00 ч: \r\nЛевски - ЦСКА-София Диема спорт \r\nОт 15,45 ч: \r\nЕтър - Локо Пд Диема спорт \r\nОт 18,00 ч: \r\nБерое - Дунав Диема спорт \r\nНа 25 февруари (понеделник), от 17,30 ч: \r\nСептември - Витоша Нова спорт \r\nНа 1 март (петък), от 17,30 ч: \r\nВерея - Черно море Нова спорт \r\nНа 2 март (събота), от 12,30 ч: \r\nДунав - Ботев Пд Диема спорт \r\nОт 15,00 ч: \r\nЛоко Пд - Берое Диема спорт \r\nОт 17,30 ч: \r\nЦСКА-София - Септември Диема спорт \r\nНа 3 март (неделя), от 12,30 ч: \r\nВитоша - Етър Диема спорт \r\nОт 15,00 ч: \r\nЛудогорец - Ботев Вр Диема спорт \r\nОт 17,30 ч: \r\nСлавия - Левски Диема спорт  \r\nНа 8 март (петък), от 17,30 ч: \r\nБотев Вр - Верея Диема спорт \r\nНа 9 март (събота), от 15,00 ч: \r\nЛоко Пд - Дунав Диема спорт \r\nот 17,30 ч: \r\nЕтър - ЦСКА-София Диема спорт \r\nНа 10 март (неделя), от 12,30 ч: \r\nСептември - Славия Нова спорт \r\nОт 15,00 ч: \r\nЧерно море - Ботев Пд Диема спорт \r\nОт 17,30 ч: \r\nЛевски - Лудогорец Диема спорт \r\nНа 11 март (понеделник), от 17,30 ч: \r\nБерое - Витоша Диема спорт \r\nНа 15 март (петък), от 17,30 ч: \r\nБотев Пд - Ботев Вр Диема спорт \r\nНа 16 март (събота), от 12,30 ч: \r\nВерея - Левски Диема спорт \r\nОт 15,00 ч: \r\nЛудогорец - Септември Диема спорт \r\nОт 17,30 ч: \r\nЦСКА-София - Берое Диема спорт \r\nНа 17 март (неделя), от 12,30 ч: \r\nВитоша - Локо Пд Нова спорт \r\nОт 15,00 ч: \r\nДунав - Черно море Диема спорт \r\nОт 17,30 ч: \r\nСлавия - Етър Диема спорт 1. Лудогорец    20    16    3    1    42:12    51 \r\n2. ЦСКА-София    20    14    3    3    35:8    45 \r\n3. Левски    20    13    2    5    40:18    41 \r\n4. Берое    20    10    6    4    29:15    36 \r\n5. Ботев Пд    20    11    2    7    31:18    35 \r\n6. Черно море    20    9    4    7    28:30    31 \r\n7. Етър    20    9    3    8    22:22    30 \r\n8. Локо Пд    20    7    4    9    20:21    25 \r\n9. Ботев Вр    20    7    3    10    22:32    24 \r\n10. Славия    20    6    6    8    20:22    24 \r\n11. Витоша    20    6    2    12    15:32    20 \r\n12. Дунав    20    4    3    13    21:37    15 \r\n13. Септември    20    4    2    14    18:39    14             \r\n14. Верея    20    0    5    15    9:46    5 \r\n16 гола - Клаудиу Кешеру (Лудогорец), 15 - Станислав Костов (Левски), 13 - Мартин Камбуров (Берое), 9 - Мауридис (ЦСКА-София), Тодор Неделев (Ботев Пд), 8 - Ахмед Ахмедов (Дунав), Кирил Десподов (ЦСКА-София), 7 - Борислав Цонев (Берое), Валери Божинов (Ботев Вр), Жерсон Кабрал (Левски).", "date": "2019.02.11", "title": "Пролет пука в Първа лига (ПРОГРАМА)"}
{"url": "https://standartnews.com/regionalni/60-khilyadi-knigi-ot-bibliotekata-v-razgrad-procheteni-prez-2018-ta-384771.html", "text": "  60 хиляди тома  са били заети и прочетени от читатели на регионалната  библиотека „Професор Боян  Пенев“  в Разград през изминалата 2018 година.Книгохранилището в лудогорски град разполага с 240 хиляди заглавия, като всяка четвърта книга от тях е била у читател в последните 12 мсеца, съобщават от пресцентъра на  културната институция. През 2018  библиотеката е обогатила книжния си фонд с нови 3 хиляди  единици, като 2 700 от тях са  заглавия на книги, а останалите  300 носители на информация предлагат съдържание в електронен вид или под формата на периодика.В този период са егистрирани  2 300 нови читатели, като  близо половината от тях са деца до 14 години.   Директорът на библиотеката Жанета Александрова  съобщи, че книгохранилището  в Разград участва в три международни програми и в над 10 национални  и местни проекта, свързани с развитието на библиотечните услуги. Целта е регионалната библитека „Проф. Боян Пенев“ да   продължи да играе ролята на духовно средище за местната общност и да  предлага все повече услуги, свързани със съвремения начин на търсене и  ползване на информация.", "date": "2019.02.11", "title": "60 хиляди книги от библиотеката в Разград прочетени през 2018-та"}
{"url": "https://standartnews.com/sport/titla-i-5-bronza-za-mladite-blgarski-atleti-v-istanbul-384791.html", "text": "Шест медала взеха българските атлети на балканския шампионат в зала за юноши и девойки под 20 години в Истанбул, Турция на 10 февруари 2019. Веселин Живков защити балканската си титла на 60 м в зала с 6.83. Останалите пет медала са бронзови и бяха спечелени от Никол Андонова и Радин Вълчев на 60 м с препятствия, Араиан Кузманова – троен скок, Евгени Енев – овчарски скок и щафетата 4х400 м девойки в състав - Никол Андонова, Елена Георгиева, Девора Аврамова и Бояна Чепилева.   Пълно класиране и резултати на българските атлети в Истанбул: Златен медал Веселин Живков – 60 м – 6.83 на финала (6.91 в сериите) Бронзови медали Ариана Кузманова – троен скок – 12.78 Никол Андонова – 60 м с препятствия – 8.65 Евгени Енев – овчарски скок – 4.80 Радин Вълчев – 60 м с препятствия – 7.98 Щафета 4х400 м – девойки (Никол Андонова, Елена Георгиева, Девора Аврамова и Бояна Чепилева) – 3:58.73 4-о място Елена Георгиева – 400 м – 56.89 Алекс Любенов – овчарски скок – 4.70 Кристиан Патъров – 60 м с препятствия – 8.01 5-о място Щафета 4х400 м – юноши (Веселин Живков,Радин Вълчев, Кристиан Патъров, Михаил Гаргов) - 3:28.89 6-о място Елица Тодорова – 3000 м – 10:30.88 7-о място Димитър Атанасов – скок дължина – 6.99 8-о място Митко Балабанов – скок дължина – 6.98 Никол Андонова – 60 м – 7.77 във финала (7.68 в сериите) 9-о място Девора Аврамова – 1500 м – 5:02.03 10-о място Симона Симеонова – скок дължина - 5.47 Михаил Гаргов – 400 м – 50.45 15-о място Бояна Чепилева – 800 м – 2:21.68", "date": "2019.02.11", "title": "Титла и 5 бронза за младите български атлети в Истанбул"}
{"url": "https://standartnews.com/regionalni/blizo-600-detsa-v-zabavachkite-s-namalena-taksa-ili-bez-takava-384770.html", "text": " Размерът на таксите в детските градини в Благоевград остават непроменени и през 2019 година. Въпреки възходящия стандарт за обгрижване на дете в детско заведение, таксата за месец е 40 лева или около 2 лева на ден. Същата не е променяна от 11 години насам. За 342 от децата в детските ясли и градини в Благоевград дължимата такса е 50% от абсолютната  стойност. Това е предвидено за деца с един родител, както и за две деца от едно семейство,  посещаващи едно или различни детски заведения.  За деца на многодетни родители, таксата, която се заплаща за първото дете е в половин размер.За второто дължимата сума е в четвърт размер или  10 лева, което към момента засяга 61 от децата в Благоевград,.Общо 196 деца, посещаващи детските заведения на територията на община Благоевград са освободени от такса. Всички социални облекчения са записани в Наредба, приета от Общински съвет - Благоевград. Тя е поместена в страницата на Община Благоевград – www.blgmun.com.  От тази година, по разпореждане на кмета д-р Камбитов, Община Благоевград, въведе и специално меню за деца с глутенова ентеропатия. За тях се приготвя отделна храна, като това не влияе на определената месечна такса.", "date": "2019.02.11", "title": "Близо 600 деца в забавачките с намалена такса или без такава"}
{"url": "https://standartnews.com/sport/stivn-petkov-debyutira-s-gol-bizhu-za-feyrenze-video-384828.html", "text": "Българският нападател Стивън Петков отбеляза дебютния си гол в португалското първенство. Доскорошният футболист на Ботев (Пловдив) се разписа срещу гранда Спортинг (Лисабон), но неговият Фейрензе отстъпи с 1:3 и остава на дъното в класирането. Впечатляващото е, че Петков откри сметката си по португалските терени броени минути, след като се появи в игра. Той замени в 72-ата минута бившия футболист на Левски Жоао Силва, а в 76-ата опъна мрежата. Попадението нямаше голямо значение за изхода на мача, но пък беше много красиво. Петков се възползва от грешка на Франсиско Жерладеш, пребори се за позиция в наказателното поле с Тиаго Илори и с атрактивен ножичен удар направи безпомощен стража на Спортинг Ренан Рибейро.", "date": "2019.02.11", "title": "Стивън Петков дебютира с гол бижу за Фейрензе (ВИДЕО)"}
{"url": "https://standartnews.com/sport/var-reshava-sdbata-i-na-blgarskiya-shampion-384816.html", "text": "Системата за видеоарбитраж ще бъде използвана и по време на плейофите за влизане в Шампионската лига от новия сезон, става ясно от последните решения на УЕФА. Още през септември 2018 година бе решено технологиите да влязат в помощ на съдиите по време на мачовете в турнира на богатите от новата кампания (2019/20), а последната информация на Европейската централа е, че и в ключовите сблъсъци за влизане в групите, реферите ще бъдат подпомогнати в полемичните моменти. Така на практика, ако български тим достигне до този етап през лятото, у нас трябва да има стадион, оборудван с нужната технология и отговарящ на високите изисквания на УЕФА. Междувременно Изпълнителният комитет на Централата реши и ВАР да се ползва по време на финалите на Лига Европа през 2019 година и на Лигата на нациите. От УЕФА планират да разширят приложението на ВАР в бъдеще. Очакванията са видеоарбитражът да влезе в употреба по време на Евро 2020, в Лига Европа от сезон 2020/21 (от груповата фаза до финала) и по време на финалите на Лигата на нациите през 2021 година.", "date": "2019.02.11", "title": "ВАР решава съдбата и на българския шампион"}
{"url": "https://standartnews.com/regionalni/starozagorskata-opera-shche-kharchi-5-mln-lv-tazi-godina-384830.html", "text": "Държавна опера Стара Загора ще разполага с бюджет от 5 милиона лева за новия творчески сезон, съобщи директорът на културната институция Огнян Драганов пред Радио Стара Загора. Това е вторият по-големина бюджет за оперно-сценичен театър в страната, след Софийската опера, която ще разполага с 12,5 милиона лева. През изминалия творчески сезон Старозагорската опера е представила 180 спектакъла -  148 са на старозагорска сцена, а останалите  - в други градове на страната. Старите задължения на оперния театър от 540 хиляди лева са редуцирани под 100 000 лева. \r\n \"През последните няколко години сценичния продукт на Старозагорската опера и балет получи високата оценката на специалистите от страната и чужбина\", казва Огнян Драганов. Според него нивото на операта в Стара Загора вече е съизмеримо с европейските оперни театри и амбицията на ръководството е да продължи да развива и утвърждава тази тенденция. \r\n ", "date": "2019.02.11", "title": "Старозагорската опера ще харчи  5 млн. лв тази година"}
{"url": "https://standartnews.com/kultura/5-novi-poplneniya-km-hills-of-rock-2019-384841.html", "text": "Нови 5 имена се включват към третото поредно издание на Hills of Rock, което ще се проведе на 28, 29 и 30 юни на Гребния канал в Пловдив. Финландската метъл банда Children of Bodom  ще разтърси публиката в третия фестивален ден, точно преди хедлайнера Garbage, а португалската хеви група Moonspell ще нажежи атмосферата на 28 юни преди Disturbed. Шведите Avatar, англичаните Gloryhammer и германците Lord Of The Lost ще се присъединят към фестивала с невероятен звук и страхотно шоу. Hills of Rock ще се случи за трета поредна година – този път в пограмата на „Пловдив 2019 - Европейска столица на културата“.  Вече са в продажба и еднодневни билети за феста. Цената им ще бъде 80 лева до 31 март, а след това и по време на фестивалните дни – 100. Припомняме, че до 31 март тридневните билети за събитието са на цена от 160 лева, а от 1 април до 28 юни - 180.", "date": "2019.02.11", "title": "5 нови попълнения към Hills of Rock 2019"}
{"url": "https://standartnews.com/mneniya-analizi/plashchat-s-bitkoyni-ot-dlgove-do-kebapcheta-384782.html", "text": ". Търговията с криптовалути кипи, а най-популярната от тях - биткойн, достига  . Точно година по-късно, също на 17 декември, валутата отново е новините, но този път с нейното  . И макар прогнозите да бяха, че сривът е временно явление,  , като биткойнът преживява най-тежкия мечи период в над 10-годишното си съществуване. За последните 12 месеца над 400 млрд. долара пазарна капитализация беше изтрита. Анализаторите посочват като основна причина за това разочарованието, че дигиталните пари все още не са навлезнали в широка употреба. Миньорите“ започнаха да осъзнават, че средните им разходи за получаване на биткойни са по-големи от тяхната стойност. Показателни за разочарованието от добива на криптомонети са и множеството обяви за продажбата на т. нар. \"копачки\". Дори българският OLX е залят с такива оферти, като цените за ASIC устройства за добив на биткойн са се сринали до една четвърт от стойността им в сравнение с година по-рано. ----------------------- \"Дал съм ти 20 000 лева назаем. Искам да ми върнеш дълга в биткойни\". Разговорът се води между софиянци, които вече са приели практиката, набираща все повече последователи по света през последните години - да се разплащат във виртуални пари. За които не е нужно да доказваш произход и трудови доходи. Дигиталните валути бавно, но сигурно си намират своето място у нас. С тях можеш да пазаруваш онлайн, да си наемеш кола или хотел, да ползваш козметични услуги, да си поръчаш храна или да похапнеш в ресторант. У нас има поне няколко десетки компании, които приемат плащания с виртуалната валута.  а списъкът може да бъде видян на btc-club.bg. Сред тях са платформата за колективно пазаруване Grabo, хостинг компании, туроператори, гумаджийници и търговци на парфюмерия. Там е и логото на Bitbank - услуга за обмен на криптовалути, предлагаща на своите клиенти прогнози за търговия с Bitcoin и Litecoin, направени чрез сложни алгоритми и изкуствен интелект. Още преди три години . Това е \"Мелнишка скара\" на бул. \"Патриарх Евтимий\". Плащането, което отнема около 10-15 минути, става след сканиране на код, който предоставя сервитьорът. След това се въвежда парола и потвърждаване. Десетки финтек компании вече предлагат мобилни приложения, обвързани с виртуални или реални платежни карти Visa или Mastercard. Те позволяват поддържането на сметка едновременно в няколко валути, включително и биткойн, което позволява моментално превалутиране и плащане на всеки ПОС терминал. Повечето от пластиките имат лимит, започващ от 200 евро на месец, които могат да се изтеглят кеш на банкомат без допълнителна такса, пише \"Дневник\".  и не приемат покупко-продажбата им. Основната причина за това е анонимността на подобни сделки.  Първото устройство се появи още през 2014 г. в сградата \"Интерпред – Световен търговски център София\". Битоматът първоначално бе еднопосочен, т.е. чрез него можеше само да се купят биткойни срещу левове. От август 2018 г. обаче апаратът позволява обмена както на биткойни срещу левове, така и на левове срещу биткойни. Сред първите подобни устройства е и битомат в кафене до Руски паметник. И ако у нас навлизането на битомати е далеч по-бавно от темповете в Лондон, например, където в почти всеки пъб ги има, то през миналата година те се засилват с монтирането на . На указанието за ползване на битомати пише, че те  произведени от ЕЦБ. Ограничението за еднократна покупко-продажба на биткойни е в размер на 3000 лева или равностойност в евро. \"Мнозинството от хората засега рядко използват биткойн за транзакции\", коментира председателят на Българската биткойн асоциация Павел Чорбаджийски пред БТВ. „Биткойн няма да навлезе в икономиката от търговията на дребно, а от търговията на едро. Най-бързо се въртят най-ниско качествените пари в икономиката”, допълни той. Екип от български IT ентусиасти   и да сведе процедурата до няколко клика. Така и времето за извършване на транзакция ще се намали. „Това е бъдещето на парите. Нещата стават сравнително трудно към този момент. Но нашата идея е да стават максимално бързо в рамките на секунди, както с банковите карти”, казва Стефан Дамянов, който е управител на софтуерна компания. От БТВ поставят въпроса законно ли е разплащане без касова бележка? „Аз не мога да кажа, че ще тръгнем да глобяваме търговците, които приемат разплащания с биткойн, но моят съвет към тях е  , тъй като на нас това много ни прилича на разплащане със заместващо парите платежно средство”, казва Росен Иванов, Директор на Дирекция „Данъчна и осигурителна методология” в НАП. В средата на януари от Haциoнaлнaтa aгeнция зa пpиxoдитe обявиха, че зaпoчвaт пpoвepĸи нa дpyжecтвaтa, ĸoитo ce зaнимaвaт c пoĸyпĸo-пpoдaжбa нa ĸpиптoвaлyти. Cпopeд HAΠ, тъй ĸaтo тpaнзaĸциитe, cвъpзaни c тъpгoвия c виpтyaлни вaлyти, ca aнoнимни, имa pиcĸ oт yĸpивaнe нa пpиxoди и нeплaщaнe нa дaнъци. Aгeнциятa e нaпpaвилa пpoyчвaнe нa бългapcĸитe дpyжecтвa, ĸoитo ce зaнимaвaт c тaзи дeйнocт, ĸaтo вeчe ca възлoжeни ĸoнтpoлни дeйcтвия cпpямo 9 ĸoмпaнии. Cлeд пpиĸлючвaнe нa пpoвepĸитe, дaнъчнитe щe aнaлизиpaт cъбpaнaтa инфopмaция и зa ĸлиeнтитe нa тeзи плaтфopми, зa дa ycтaнoвят дaли ca дeĸлapиpaли дoxoдитe oт извъpшeнитe oт тяx cдeлĸи. Oт HAΠ нaпoмнят oщe, чe  Накъде ще върви цената на биткойна, се питат инвеститорите по цял свят, след като най-популярната криптовалута скочи до близо 20 000 долара в края на 2017 г, а след това загуби три четвърти от стойността си.  Блокчейн технологията е страхотна, но не вярвам, че е подходяща за валути. Тя не се базира на нищо“, коментира по време на икономическия форум в Давос Джеф Шумахер, основател на инвестиционната компания BCG Digital Ventures, пише investor.bg. Шумахер е един от големите инвеститори в компаниите, чийто бизнес е базиран на блокчейн. По време на панела Глен Хъчинс, съосновател на компанията Silver Lake Partners, заяви, че ролята на биткойн в бъдеще може да е единствено за съхраняване на стойност, което би означавало да спре да се залага накъде ще се движи курсът му с цел бърза печалба. „ “, каза той. От Admiral Markets обаче прогнозират, че през следващата година ще станем свидетели на възстановяване на пазара на криптовалути.  а общата пазарна капитализация на криптовалутите да падне до 100 млрд. долара”, смята Димитър Цонев, управител на Admiral Markets UK клон България. „Ние от Admiral Markets очакваме, че в течение на следващата година вероятно ще станем свидетели на възстановяване на пазара на криптовалути. Цената на биткойн може да се върне над пробитата в средата на ноември ключова подкрепа от ”, прогнозира Цонев. Ако постигне целите си за нова глобална валута,  . Това мнение изразява Димитър Пенчев, експерт по криптовалути, пред \"Блумбърг тв България\". Пенчев отбеляза, че на световно население от 7 млрд. души, има около 20 млн. биткойна. Той определи математиката в това отношение като \"поразяваща\" и добави, че въпросът е дали и кога превръщането на биткойн в основна валута ще стане факт. Според него настоящите спадове в цената на криптовалутата са нормална корекция за пазара. Експертът смята, че към криптовалутата. Пенчев не очаква поевтиняването на биткойн да премине прага от 3 хил. долара. „Трябва да имаме предвид, че за производството на един биткойн са необходими между 3 и 4 хил. долара за електроенергия, така че едва ли цената му ще се понижи под производствената“. Според Владислав Драмалиев от фондация „Битхоуп\",  . Защото преминаването на тази граница ще има силен психологически ефект. „Основното правило за криптовалутите е да се инвестира толкова, колкото сте готови да изгубите напълно. Това е правило още от началото през 2013 г., като то е валидно и сега“, посочи Драмалиев. Противоречиви са изказванията на институциите относно регулациите на криптопарите. Засега опитите за световен консенсус за правила за виртуалните активи не успяват да стигнат по-далече от внимателно наблюдение на сектора. , свързани с криптоактивите, пише Ройтерс. Регулаторите предупреждават инвеститорите още от 2013 г., че могат да загубят всичко, влагайки пари във виртуални валути. Те обикновено остават извън обхвата на финансовите правила на ЕС, което затруднява изграждането на пълна представа за ситуацията, посочва ЕБО в доклада си. В него се отбелязва още, че всеобхватен анализ на разходите и ползите ще определи какви дейности са евентуално необходими за регулиране на \"възможностите и рисковете\" от операции с криптоактиви и свързаните с тях технологии. , съобщи ВВС. Според Лагард това може да направи транзакциите с дигитална валута по-безопасни. „Държавата може да има роля да доставя пари на дигиталната икономика“, казва шефът на МВФ. По думите на Лагард, централните банки в Канада, Китай, Швеция и Уругвай „сериозно обмислят“ предложенията за дигитална валута. Виртуални пари, емитирани от централна банка, биха били отговорност на държавата, подобно на парите в брой, а не на частна компания. Това ще помогне на потребителите, тъй като трансакциите ще са по-сигурни и по-разпространени, а в резултат на това – и по евтини. , за да бъдат преборени незаконните дейности и да се защити финансовата система. \"Копаенето\" на биткойни може да провали усилията за ограничаване на глобалното затопляне, тъй като изисква огромно количество енергия, съобщиха учени. Производството на биткойни до 2033 г. може да провали усилията за ограничаване на затоплянето на климата с до 2 градуса по Целзий, според американско проучване, публикувано в списание \"Нейчър клаймит чейндж\". За \"копаенето\" на биткойни чрез решаването на сложни математически примери  , посочват изследователите. Сега вредните емисии от транспорта, домакинствата и храните са сочени за основните причинители на климатичните промени, отбелязва съавторката на проучването Кати Талъдей. Според нея направеното изследване показва, че  През 2017 г. добивът на биткойни и използването им са   посочват изследователите. С нарастване на популярността на тази дигитална валута при производството й може да се използва толкова електричество, че да се отделят около 230 гигатона въглерод за десетилетие и половина. Един гигатон е равен на един милиард метрични тона въглерод.", "date": "2019.02.11", "title": "Плащат с биткойни от дългове до кебапчета"}
{"url": "https://standartnews.com/sport/todor-nedelev-mechtae-za-italiya-384819.html", "text": "Звездата на Ботев (Пд) Тодор Неделев за пореден път говори за евентуален трансфер зад граница. Неделев беше награден в Пресклуб \"България\" за Футболист на месец декември. Националът каза, че най-вероятно ще остане при \"канарчетата\" поне до лятото. \"Подготовката мина нормално, с изключение на няколко дни в Турция, в които времето беше доста тежко. Надявам се да сме влезли в добра кондиция, за да можем да следваме нашите цели. Има някакви обаждания, но конкретно нищо не е стигало до мен, нито в клуба има официална оферта, мисля, че до лятото ще остана в Ботев. Чета и аз, че постоянно се пише за някакви отбори, но няма нищо конкретно. Имаше оферта от ЦСКА, но от изминалото лято, от това лято никой не ми е звънял от ЦСКА и Лудогорец. Ако е имало нещо, е било през миналото лято\", обясни Неделев. \"Аз обичам Ботев, харесва ми обстановката, всички ме обичат, мисля, че на този етап не бих сменил Ботев с друг български отбор. Ако получа оферта от някой отбор от Италия и Германия, но е назад в класирането, и има оферта от Фенербахче, бих предпочел Фенербахче, въпреки че Турция не е като Италия и Германия, но самият отбор като история и като клуб е много по-голям от някой от тимовете, ниско в класирането на Италия или Германия. Обичам италианското първенство. Ако имах оферта като на Кирил Десподов, бих приел. Фен съм на италианските отбори”, добави националът.", "date": "2019.02.11", "title": "Тодор Неделев мечтае за Италия"}
{"url": "https://standartnews.com/biznes/mozhe-da-udlzhat-sroka-za-kasovite-aparati-384843.html", "text": "Финансовият министър Владислав Горанов не изключи възможността за удължаване на срока за смяна на касовите апарати и на софтуера за отчитане на приходите от продажбите в реално време. Бизнесът поиска повече време за подмяната на устройствата. Според Наредбата на НАП това трябва да стане до края на март. Но нито фирмите, нито софтуерните компании обаче могат да се справят във фиксирания срок. \"Наистина е необходимо време на бизнеса, за да се справи и със софтуерите, и с фискалните устройства и което е най-важно - с организацията на самата работа\", каза финансовият директор на Стопанската камара Станислав Попдончев, предаде БНР. Министърът на финансите Владислав Горанов, който бе поканен на дискусията, но не присъства, отговори впоследствие. \"Ако се окаже, че обективно не могат да се справят, ще проявим гъвкавост, разбира се, в това отношение, защото не можем да рискуваме търговският оборот\", каза Горанов. Той бе категоричен, че предмет на обсъждане е само срокът, в който новите изисквания да влязат в сила, но не и промени в самата наредба.", "date": "2019.02.11", "title": "Може да удължат срока за касовите апарати"}
{"url": "https://standartnews.com/sport/prokoba-na-nashite-v-italiya-zastigna-i-despodov-video-384818.html", "text": "Кирил Десподов дебютира за новия си отбор, но не по най-добрия начин. Той влезе като резерва за Каляри при загубата с 0:3 като гост на Милан в мач от 23 кръг на Серия „А“. По този начин 22-годишният национал се превърна в седмия българин с мачове в калчото. Началото е поставено от Николай Илиев преди 30,5 години, когато преминава от Левски в Болоня. Но любопитното от историята на българските дебюти в Серия „А“ е, че явно съществува нещо като прокоба. Нито един нашенец не е записвал победа в първия си мач в италианския шампионат. Николай Илиев, Христо Стоичков и Андрей Гълъбинов са стартирали с равенства. Те са и единствените, които излизат титуляри в първите си мачове. Валери Божинов, Ивайло Чочев, Александър Тонев и Кирил Десподов дебютират със загуби и като резерви.", "date": "2019.02.11", "title": "Прокоба на нашите в Италия застигна и Десподов (ВИДЕО)"}
{"url": "https://standartnews.com/biznes/257-mln-globa-za-imitatsiya-na-nova-brasilia-384831.html", "text": "Комисията за защита на конкуренцията (КЗК) глоби с 2,57 милиона лева българското дружество \"Балкам Груп\" ООД по жалба от \"Якобс Дау Егбертс БГ\" ЕООД. Санкция в размер на 40 000 лева е наложена и на търговския му партньор \"Агро Фуудс Бъглария\" ЕООД. Причината е имитация на \"Nova Brasilia\", пазарен лидер в България от 2012 до 2017 г. в сегмента мляно кафе. Решенията могат да бъдат обжалвани пред Административния съд в София. \"Nova Brasilia\" се продава на българския пазар от 1991 г. с непроменен външен вид. И според проучване на Nielsen е номер едно по продажби в сегмента мляно кафе с над 50% пазарен дял, пише money.bg. \"Агро Фуудс България\" е основана в края на 2015 г. Поради липса на производствени мощности, компанията сключва договор с \"Балкам Груп\" за производството на кафе \"Brazil Selection\" в края на 2017 г. Решението за външния вид на опаковката е на управителя на \"Агро Фуудс България\" Веселин Механджийски и според договора между двете дружества \"Балкам\" няма отговорност за нея. КЗК обаче не възприема това твърдение и смята, че клаузата не освобождава от отговорност дружеството, като посочва, че Комисията и Върховният административен съд вече имат подобна практика. \"Агро Фуудс България\" твърди, че дизайнът на опаковката не представлява имитация. Комисията възприема нарушението като \"тежко\" и налагат 6% глоба от оборота на двете дружества. Тъй като обаче \"Агро Фуудс България\" не предоставя на органа своя отчет, на него е наложена основна санкция от 40 000 лева.", "date": "2019.02.11", "title": "2,57 млн. глоба за имитация на \"Nova Brasilia\""}
{"url": "https://standartnews.com/biznes/firmi-se-oplakvat-ot-novite-pravila-za-kasovite-aparati-384811.html", "text": "Бизнесът настоява за отсрочка в намеренията за смяната на касовите апарати и софтуера с цел отчитането на печалбите в реално време. Според Наредбата на приходната агенция това трябва да се случи до края на март тази година. Но нито фирмите, нито софтуерните компании могат да се справят в указания срок, твърдяха участниците в дискусия, организирана от Българската стопанска камара. Според бизнеса тази наредба ще превърне България в черна дупка на картата на инвестициите в Европа, защото не защитава търговската тайна. Това заяви председателят на камарата Радосвет Радев и с укор посочи празния стол, отреден за представителите на Министерството на финансите и на Националната агенция за приходите в дискусията. \"Почтеният български бизнес вярва, че подобен регламент е полезен за хората, които са в светлата част на икономиката, и това е може би последното и единствено нещо, което ни кара да кажем добра дума за идеята за такъв регламент, какъвто носи наредбата. Всичко останало обаче вътре е направено некадърно, на някои места граничи със злонамереност, инквизиращо българския бизнес\". Анкетно проучване, проведено по настояване на приходната администрация, показва, че 95 процента от бизнеса все още не е подменил софтуера си, а 3% ще престане въобще да го използва. С промените, които трябва да влязат в сила от 1 април, от Приходната агенция целят да въведат отчитане в реално време на продажбите на стоки и услуги. Софтуерът се подменя, за да се отчитат търговците на всеки пет минути за всяка касова бележка, а потребителите ще могат да проверяват дали касовите бележки, които получават, са реални чрез специално приложение. Бизнесът се притеснява и от някои текстове: \"Това дава на Националната агенция по приходите достъп до цялата база данни на дадения обект. И тук вече не говорим за фискализация на касов бон, а говорим за абсолютно целия бизнес на търговското дружество“, казва Ричард Алибегов - председател на Асоциацията на заведенията.", "date": "2019.02.11", "title": "Фирми се оплакват от новите правила за касовите апарати"}
{"url": "https://standartnews.com/sport/pentyuro-specheli-alpiyskata-kombinatsiya-v-ore-384850.html", "text": "Франция отново има злато в алпийската комбинация по ски от световно първенство, след 37 години суши. Радостта на французите донесе безспорно най-добрият им състезател Алекси Пентюро. Той остави на втората позиция на 0,24 сек Стефан Хадалин (Слвн). Трети е Марко Шварц (Ав) на 0,46 сек. Последната титла на Франция в мъжката комбинация е от 1982 г и нейн притежател е Мишел Вийон. Утре е отборната надпревара в Оре.", "date": "2019.02.11", "title": "Пентюро спечели алпийската комбинация в Оре"}
{"url": "https://standartnews.com/biznes/izkupuvat-zlato-kato-pri-voyna-384845.html", "text": "През последните месеци централните банки купуват такъв обем злато, какъвто не се е случвало да търсят от Втората световна война насам. Това се случва на фона на геополитическите рискове и силния долар, стимулиращи търсенето на безопасни защитни активи. Широк спектър от фактори доведе до възраждането на златото, твърдят експертите от изследователската фирма Bernstein, цитирани от Business Insider и money.bg. Те включват не само геополитическите рискове, но и опасенията около нарастващите правителствени дългове, както и схващането, че златото носи по-добра възрвъщаемост от редица други активи. Специалистите посочват, като забележителен факт, че за първи път от края на Втората световна война търсенето от страна на централните банки расте осезаемо. \"Покупките на злато се увеличават при почти рекордни нива на държавния дълг на САЩ, който прави по-нежелан избор някои други активи\", твърсят специалистите. Към момента жълтият метал се търгува на ниво около 1,319 долара за тройунция или с около 10% по-скъпо от дъното, до което падна цената му през септември. Прогнозите са, че търсенето ще продължи да расте, докато доставките ще се запазят на досегашното ниво, което ще тласне стойността на златото още нагоре. \"Както при всяка друга суровина, стабилното търсене и слабото предлагане предполагат покачване на цените\", допълват от Bernstein. Търсенето на злато в световен мащаб е нараснало с 4%, а интересът от страна на централните банки е скочил със 74%, до 651,5 тона, показват данни на Световния съвет за златото.", "date": "2019.02.11", "title": "Изкупуват злато като при война"}
{"url": "https://standartnews.com/sport/prolet-puka-v-prva-liga-programa-384820.html", "text": "Пролетният полусезон в Първа лига чука на вратата. Този уикенд се подновяват битките по българските терени, а феновете със сигурност са зажаднели за нови порции емоции. Битката за титлата тази година се очертава да бъда много оспорвана. Лидерът и седемкратен шампион Лудогорец показа някои колебания през есенния дял. Тимът направи и треньорска рокада, като на мястото на Пауло Аутори бе назначен Антони Здравков. Тимът обаче се подсили през зимата с националния вратар Пламен Илиев, както и Адриен Попа. Серкан Юсеин също ще играе за Лудогорец. \"Орлите\" от Разград обаче трябва да затвърдят думите на капитана им Светльо Дяков, че все още са най-добрият отбор в България. По време на лагера в Турция обаче \"орлите\" не бяха убедителни в контролите. Лудогорец спечели едва две срещи - срещу унгарския Хонвед с 4:2 и срещу Ахмат с 4:3. В останалите двубои тимът падна 1:3 от румънския Ботошани, 0:2 от Клуж, 0:1 от Лехия и 1:3 от Цървена звезда. Лошата новина за Тони Здравков и компания е, че във всеки мач тимът допусна гол. \"Орлите\" стартира пролетта с гостуване на Верея в Стара Загора. Иначе Лудогорец води с 6 точки преди втория ЦСКА-София и с 10 пред Левски. Двата столични гранда ще се надяват да скъсят разликата най-вече в плейофната фаза, където ще имат по още два мача с Лудогорец. \r\nНа \"Герена\" отново бе интересно през зимата. Новият директор Павел Колев ще има тежката задача да възроди \"сините\". Те назначиха Георги Дерменджиев за треньор на мястото на Славиша Стоянович. Положението в контролите за \"сините\" обаче е още по-лошо и от това в Лудогорец. Левски не спечели нито един от мачовете, като завърши наравно в два от тях и загуби три. Хиксовете бяха с Уфа (1:1), Судува (1:1), а пораженията от Хенан (0:1), Висла Плоцк (1:2) и Урал (1:2). \r\nВ ЦСКА-София имат повод за гордост след продажбата на Кирил Десподов на Каляри. Футболист на годината за 2018 бе продаден за 3 милиона. Все пак, със сигурност липсата му ще се отрази на \"червените\" в борбата за титлата. Но те вече имат опита на Люпко Петрович, който започна работа в клуба и ще се опита да помогне на Нестор Ел Маестро и неговите момчета да свалят Лудогорец от трона. ЦСКА-София приключи проверките си в Испания с баланс от 2 победи, 1 равен и 3 загуби. Играчите на Ел Маестро записаха успехи в мачовете с Виктория (Пилзен) и Шанхай Шенхуа, отстъпиха на Спарта (Прага), Академия Пушкаш и Динамо (Киев), а с Бохум завършиха наравно. \r\nБитката за място в Лига Европа също ще е ожесточена, като Берое и Ботев Пловдив изглеждат фаворити. Разбира се, победителят в долната осмица ще има шанс за бараж за място евротурнирите. Битката за оцеляване със сигурност ще включва последния Верея, който към момента има само 5 точки и е без победа в Първа лига. Към този момент Дунав и Септември също изостават, но няколко победи могат да ги изстрелят нагоре в класирането. \r\nНа 15 февруари (петък), от 17,30 ч: \r\nВерея - Лудогорец Диема спорт \r\nНа 16 февруари (събота), от 12,30 ч: \r\nБотев Вр - Витоша Диема спорт \r\nОт 15,00 ч: \r\nЧерно море - ЦСКА-София Диема спорт \r\nОт 17,30 ч: \r\nБотев Пд - Славия Диема спорт \r\nНа 17 февруари (неделя), от 12,30 ч: \r\nЕтър - Дунав Нова спорт \r\nОт 15,00 ч: \r\nСептември - Берое Диема спорт \r\nОт 17,30 ч: \r\nЛевски - Локо Пд Диема спорт \r\nНа 19 февруари (вторник), от 12,30 ч: \r\nСлавия - Черно море Диема спорт \r\nОт 15,00 ч: \r\nЛудогорец - Ботев Пд Диема спорт \r\nОт 17,30 ч: \r\nЦСКА-София - Ботев Вр Диема спорт \r\nНа 20 февруари (сряда), от 12,30 ч: \r\nДунав - Верея Нова спорт \r\nОт 15,00 ч: \r\nЛоко Пд - Септември Диема спорт \r\nОт 17,30 ч: \r\nВитоша - Левски Диема спорт \r\nНа 21 февруари (четвъртък), от 17,30 ч: \r\nБерое - Етър Диема спорт  \r\nНа 23 февруари (събота), от 12,30 ч: \r\nБотев Вр - Славия Диема спорт \r\nОт 15,00 ч: \r\nЧерно море - Лудогорец Диема спорт \r\nОт 17,30 ч: \r\nБотев Пд - Верея Диема спорт \r\nНа 24 февруари (неделя), от 13,00 ч: \r\nЛевски - ЦСКА-София Диема спорт \r\nОт 15,45 ч: \r\nЕтър - Локо Пд Диема спорт \r\nОт 18,00 ч: \r\nБерое - Дунав Диема спорт \r\nНа 25 февруари (понеделник), от 17,30 ч: \r\nСептември - Витоша Нова спорт \r\nНа 1 март (петък), от 17,30 ч: \r\nВерея - Черно море Нова спорт \r\nНа 2 март (събота), от 12,30 ч: \r\nДунав - Ботев Пд Диема спорт \r\nОт 15,00 ч: \r\nЛоко Пд - Берое Диема спорт \r\nОт 17,30 ч: \r\nЦСКА-София - Септември Диема спорт \r\nНа 3 март (неделя), от 12,30 ч: \r\nВитоша - Етър Диема спорт \r\nОт 15,00 ч: \r\nЛудогорец - Ботев Вр Диема спорт \r\nОт 17,30 ч: \r\nСлавия - Левски Диема спорт  \r\nНа 8 март (петък), от 17,30 ч: \r\nБотев Вр - Верея Диема спорт \r\nНа 9 март (събота), от 15,00 ч: \r\nЛоко Пд - Дунав Диема спорт \r\nот 17,30 ч: \r\nЕтър - ЦСКА-София Диема спорт \r\nНа 10 март (неделя), от 12,30 ч: \r\nСептември - Славия Нова спорт \r\nОт 15,00 ч: \r\nЧерно море - Ботев Пд Диема спорт \r\nОт 17,30 ч: \r\nЛевски - Лудогорец Диема спорт \r\nНа 11 март (понеделник), от 17,30 ч: \r\nБерое - Витоша Диема спорт \r\nНа 15 март (петък), от 17,30 ч: \r\nБотев Пд - Ботев Вр Диема спорт \r\nНа 16 март (събота), от 12,30 ч: \r\nВерея - Левски Диема спорт \r\nОт 15,00 ч: \r\nЛудогорец - Септември Диема спорт \r\nОт 17,30 ч: \r\nЦСКА-София - Берое Диема спорт \r\nНа 17 март (неделя), от 12,30 ч: \r\nВитоша - Локо Пд Нова спорт \r\nОт 15,00 ч: \r\nДунав - Черно море Диема спорт \r\nОт 17,30 ч: \r\nСлавия - Етър Диема спорт 1. Лудогорец    20    16    3    1    42:12    51 \r\n2. ЦСКА-София    20    14    3    3    35:8    45 \r\n3. Левски    20    13    2    5    40:18    41 \r\n4. Берое    20    10    6    4    29:15    36 \r\n5. Ботев Пд    20    11    2    7    31:18    35 \r\n6. Черно море    20    9    4    7    28:30    31 \r\n7. Етър    20    9    3    8    22:22    30 \r\n8. Локо Пд    20    7    4    9    20:21    25 \r\n9. Ботев Вр    20    7    3    10    22:32    24 \r\n10. Славия    20    6    6    8    20:22    24 \r\n11. Витоша    20    6    2    12    15:32    20 \r\n12. Дунав    20    4    3    13    21:37    15 \r\n13. Септември    20    4    2    14    18:39    14             \r\n14. Верея    20    0    5    15    9:46    5 \r\n16 гола - Клаудиу Кешеру (Лудогорец), 15 - Станислав Костов (Левски), 13 - Мартин Камбуров (Берое), 9 - Мауридис (ЦСКА-София), Тодор Неделев (Ботев Пд), 8 - Ахмед Ахмедов (Дунав), Кирил Десподов (ЦСКА-София), 7 - Борислав Цонев (Берое), Валери Божинов (Ботев Вр), Жерсон Кабрал (Левски).", "date": "2019.02.11", "title": "Пролет пука в Първа лига (ПРОГРАМА)"}
{"url": "https://standartnews.com/balgariya-obshtestvo/pri-tvrd-brekzit-blgarite-shche-kandidatstvat-za-usednalost-384774.html", "text": "Правата на българските граждани във Великобритания ще бъдат гарантирани и при твърд Брекзит. Това увери пред БНР Васил Асенов, ръководител на службата по трудови и социални въпроси в посолството на България в Лондон. Той напомни, че сънародниците ни, които към 29 март тази година живеят на територията на кралството, трябва да кандидатстват за статут на уседналост чрез специално разработено приложение. От 21 януари процедурата, която е електронна и без такси, е активна за българите с биометричен паспорт. Българите, които нямат биометричен паспорт или са само с лични карти, ще могат да кандидатстват след отваряне на схемата за всички граждани на ЕС до 30 март тази година, допълни Асенов. \"При липса на сделка британското правителство публикува своята \"Бяла книга\" по отношение на бъдещата емиграционна система на страната. Това ново емиграционно законодателство се очаква да влезе в сила от началото на 2021 година и за момента имаме индикации, че до края на 2020 година съответно гражданите ще продължат да имат възможност да пътуват със своите лични карти или съответно задгранични паспорти. След 2021 г. очакванията са, че за краткосрочните пътувания, тези, които са свързани с цел туризъм, няма да е необходимо да се вадят туристически визи\". За да разяснява правата на българските граждани след оттеглянето на Великобритания от ЕС, Службата по трудови и социални въпроси към българската мисия в Лондон организира информационни дни този месец. Предстои разкриване на генерално консулство и в Единбург, Шотландия.", "date": "2019.02.11", "title": "При твърд Брекзит - българите ще кандидатстват за уседналост"}
{"url": "https://standartnews.com/biznes/dzi-obrabotva-digitalno-shchetite-po-kasko-384827.html", "text": "ДЗИ въвежда изцяло дигитализиран процес на  обработката на щети по КАСКО+, позволяващ значително оптимизиране на времето за получаване на обезщетение - до 24 часа от подаването на документите за щетата, както и премахване на неудобствата с подаване на документи на хартия. С лансирането на уникалната услуга ДЗИ затвърждава лидерската си позиция сред водещите застрахователни компании на българския пазар. Пълната дигитализация обхваща четири етапа – подаване на уведомление за щета онлайн, изготвяне на опис на уврежданията от мобилни устройства, изготвяне на дигитално досие с всички съпътстващи документи и онлайн проверка на статуса по щета. Иновативният процес по обработка на щети по КАСКО+ „Бърза писта“  позволява на клиентите да получат плащане до следващия работен ден или в рамките на 24 часа. За целта е необходимо клиентът да е представил на ДЗИ пълния комплект от изискуеми документи по щетата.   Работата със системата,  разработена специално за нуждите на ДЗИ, предоставя възможност за  бързи и улеснени действия на служителите на компанията в рамките на процеса по управление на щетата и приключването ѝ в рамките на 24 часа. „  коментира новата услуга Бистра Василева, изпълнителен директор Общо и Корпоративно застраховане в ДЗИ. Обхватът на новия процес включва щети с избран начин на уреждане „Експертна оценка“ и изплащане на обезщетение по представени фактури.   От „Бърза писта“ могат да се възползват също така и физически лица с добра история на щетимост, имащи право на доверен/официален сервиз, чиито автомобили са с леки увреждания  -  до 5 детайла, без части за подмяна. Общата стойност на ремонта не бива да надхвърля 1000 лв., като размерът на обезщетението се определя на база автоматична калкулация, заложена в системата.  ", "date": "2019.02.11", "title": "ДЗИ обработва дигитално щетите по КАСКО+"}
{"url": "https://standartnews.com/svyat/protesti-v-rusiya-v-podkrepa-na-arestuvana-pravozashchitnichka-384763.html", "text": "Хиляди протестиращи излязоха в няколко руски градове, в подкрепа на арестувана правозащитничка. В Москва, неколкостотин участваха в протестно шествие след забраната на властите да проведат митинг. Анастасия Шевченко е под домашен арест в южния руски град Ростов-на-Дон. Тя е първата обвинена за \"многократно участие в дейности на нежелателни организации\". Неразрешени протестни акции в защита на Шевченко имаше и в Санкт Петербург.", "date": "2019.02.11", "title": "Протести в Русия в подкрепа на арестувана правозащитничка"}
{"url": "https://standartnews.com/svyat/prezidentt-trmp-oproverga-che-raboti-tvrde-malko-384778.html", "text": "\"Медиите успяха да получат работния ми график - беше много лесно. Но това трябваше да се съобщи по положителен, а не отрицателен начин. Когато се използва терминът \"работа с документи\", обикновено работя, не се отпускам. Всъщност вероятно работя повече часове, отколкото почти всички предишни президенти”, пише Тръмп в Туитър. Според Axios ситуацията е обратната. До 60% от работното време на Тръмп е заложено на \"работа с документи“ в Овалния кабинет, по-специално от 8 до 11 часа всеки работен ден. Всъщност, съобщава изданието, по информация от шест различни източника, Тръмп никога не се появява в Овалния кабинет по-рано 11 часа. Ставайки от леглото около 6 сутринта или дори по-рано, Тръмп гледал телевизия цяла сутрин, чете вестници, говори по телефона с асистенти, членове на Конгреса и приятели, съобщава изданието. Според графика първото събитие от 11 и 11.30 часа е брифинг със служители на разузнаването или половинчасова среща с шефа на администрацията на Белия дом. Понякога само 1 час на ден се разпределя за срещи, а останалите 7 часа - за работа с документи, пише изданието и допълва, че в графика на Тръмп имало и много спонтанни и конфиденциални срещи.", "date": "2019.02.11", "title": "Президентът Тръмп опроверга, че работи твърде малко"}
