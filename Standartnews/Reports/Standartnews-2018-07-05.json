{"url": "http://standartnews.com/mneniya/zashto_shipka_da_ne_se_kazva_otnovo_sveti_nikola-373295.html", "text": "- Хората в тези региони според мен биха приели напълно нормално тези промени, въпреки че медиите превърнаха тази новина едва ли не във взривяване на етническия мир. През изминалите 150 години такива промени са правени, и ако днес ние започнем да наричаме градове и местности с имена от преди век и половина, те ще бъдат напълно неразбираеми за хората. Това е нормален процес, не бива в него да се вижда някаква особеност или изключителност. - Законът за местното самоуправление така или иначе определя правомощията на органите на местната власт, включително и разрешава на общинските съвети да именуват обекти от местно значение. Ако волята на хората от една община е изразена легитимно чрез техните органи за местно самоуправление, така трябва и да се случи. Не трябва да се правят генерални изводи. Ако трябва да говорим за именуване, наскоро започна една инициатива, например за връщането на историческото име на връх Свети Никола, който през 1976 година е назован връх Шипка. Макар че истинският връх Шипка, където са се водили боевете, е съвсем друг връх. Историческата Шипка се намира близо до един друг връх, където е построен паметникът. Това са проблеми, които трябва да се решават от държавата. - Не смятам. Направихме такава промяна на имената в Стара Загора, където се работеше с експерти. Доколкото разбирам, във Варна отново ще повдигнат този въпрос, но той ще бъде въпрос на местно самоуправление и на местно решение. - Очертават се няколко съществени кръгове от проблеми. Би трябвало да се потърсят промени в няколко направления. Първият е в системата на управлението на висшето образование. Вторият е в системата на акредитацията на висшето образование. Третият е в системата на финансирането на университетите, а четвъртият -в системата на кариерното развитие на младите учени. Във всички тези направления има предложения, които и министър Красимир Вълчев, а и ние от Комисията по образование, приехме да бъдат поставени на дневен ред чрез експертна група, която да подготви необходимите промени в Закона за висше образование. - Първото е свързано със системата на управление - ректорите да бъдат обвързани с договор за управление, сключен с Министерството на образованието и науката. Втората промяна е свързана със сегашната система на акредитация на институциите във висшето образование, която е изключително тромава. Всички университети получават положителни оценки и това на практика компрометира системата за акредитация, където всички университети получават високи оценки. На трето място - трябва да се намерят пари за финансиране и подпомагане преди всичко на младите учени и преподаватели, защото се констатира, че разликата между хабилитираните възрастни преподаватели и младите е в пъти. А това прави невъзможно привличането на млади специалисти в системата на висшето образование и науката. А това поставя под въпрос самото развитие на висшите училища и на техния кадрови състав, който застарява. Липсата на млади и амбициозни кадри е нещо, което в скоро време ще доведе до сериозна криза на образованието. - С последните промени очакваме процедурите по избора да станат по-прозрачни, да стане и по-прозрачен административният контрол на университетските власти. Очакваме и създаване на една етична комисия към Министерството на образованието, както и на създаването на общи изисквания за придобиване на академични длъжности. Ако се търсят вратички спрямо тези разпоредби, вече ще става дума за лични приятелства, но това ще бъде много тежък проблем за самата система. - Разбира се, че го има, той е в цялата сфера на висшето образование. Случва се във всяка научна институция. - Досега законовата уредба не даваше възможност ние да проверяваме подобни сигнали. В момента обаче с новия закон Министерството на образованието вече ги приема. Надяваме се, че с новата етична комисия ще успеем да проверим всичко, включително сигналите за плагиатство. Че на всеки сигнал ще се реагира и новата законова разпоредба ще се превърне в още една бариера за подобен тип дейности. - Не смятам, че има такава реална перспектива. Ясно е, че имаме различия, но те не са симптоми на разпад, а по-скоро са резултат от позициите на отделните участници в коалицията. Това е въпрос на аргументи. - Всяко нещо има начало и край. Но социологическите проучвания не дават основания засега за търсене на друга формула на управление. Така че мисля, че това едва ли ще се случи.", "date": "2018.07.04", "title": "Защо Шипка да не се казва отново Свети Никола"}
{"url": "http://standartnews.com/svyat/iran_iska_garantsii_za_yadrenata_sdelka-373292.html", "text": "Иран ще спазва ядреното споразумение от 2015 г. само ако изгодите от него за Техеран бъдат гарантирани от останалите страни по сделката, след като САЩ се оттеглиха от нея. Това заяви днес на пресконференция във Виена иранският президент Хасан Рохани, цитиран от осведомителните агенции. По думите му \"нито САЩ, нито някоя друга страна ще има полза от това незаконно решение\". \"Ще спазваме споразумението, доколкото е възможно, при условие че ще имаме изгода\", каза пред репортери Рохани след срещата си с австрийския президент Александър Ван дер Белен. \"Ако другите подписали държави могат да гарантират интересите на Иран, ние ще продължим да го спазваме\", добави президентът на Иран. На пресконференцията Ван дер Беле отбеляза, че сключеното през 2015 г. във Виена споразумение с Иран е \"важен дипломатически успех, единодушно подкрепен от Съвета за сигурност на ООН\". От днес Хасан Рохани е на официално посещение във Виена за преговори с ръководството на страната, която от началото на месеца е ротационен председател на Съвета на ЕС. В петък се очаква в австрийската столица да се съберат външните министри на Великобритания, Германия, Китай, Русия и Франция. На заседанието под председателството на топдипломата на ЕС Федерика Могерини те трябва да представят план, който да предотврати нова икономическа изолация на Иран въпреки американските санкции.", "date": "2018.07.04", "title": "Иран иска гаранции за ядрената сделка"}
{"url": "http://standartnews.com/kultura/animatsiyata_bango_vasil_shte_se_bori_za_oskar-373264.html", "text": "Анимацията \"Банго Васил\" на Милен Витанов влиза в селекцията на 91-ото издание на наградите \"Оскар\" като най-добрия български късометражен филм на 15-ия Международен фестивал на късометражното кино \"В Двореца\" (In The Palace International Short Film Festival) в Балчик, съобщават организаторите. Те припомнят, че възможност за това дава изборът на фестивала за официален партньор от Филмовата академия в САЩ (Oscar Academy of Motion Picture Arts and Sciences). \"Банго Васил\" е впечатлил журито с интересната история и с намигването към актуалните проблеми за расовата дискриминация. За \"Оскар\" ще се състезават също най-добрият анимационен филм от международната селекция - \"Конфино\" на Нико Бономоло от Италия, и ирландският \"Вълна\" на Бенджамин Клиърли и Ти Джи О'Грейди Пейтън, спечелил наградата за най-добър късометражен филм на фестивала \"В Двореца\". В секцията за студентски продукции са наградени българският \"Сенки\" на Виктория Караколева, чешката анимация \"Хепиенд\" на Ян Саска и документалният The Sandman на Лорън Кнап от САЩ. Като най-добър документален филм на фестивала е отличен Rakijada - Destillated Village Tales на Никола Илич, Сърбия/Швейцария. Специалната награда на СУ \"Св. Климент Охридски\" е за игралния филм \"Срам\" на Петър Крумов.", "date": "2018.07.04", "title": "Анимацията \"Банго Васил\" ще се бори за \"Оскар\""}
{"url": "http://standartnews.com/mneniya/yunker_ni_blagodari_za_predsedatelstvoto-373266.html", "text": "- За България председателство беше голям успех - и в сравнение с дебюта на други страни в тази роля, и в сравнение с някои, които председателстват за шести, седми път. Представянето ви беше забележително. Това се отнася за правителството, премиера, министъра по европейските въпроси и председателството Лиляна (б. Ред. – Лиляна Павлова), но също и заради качествата на държавните служители в България. Много съм доволен от резултатите, които постигна България. Добра работа! - Винаги е трудно да усетиш и правителството и обикновените хора, но мисля, че българското правителство, моят добър приятел Бойко Борисов и хората на България гледаха в една посока. Забелязах, че в самото начало на председателството, едва около 30% от българите бяха на мнение, че то ще е успешно. Сега научавам, че 81% от българите го оценяват като голям успех. И са прави. Репутацията ви нарасна. Никой не поставя под въпрос мястото на България в ЕС. Всеки сега смята, че България играе не просто роля, а централна роля в Европа. Така че това председателство беше добро за България. - Като председател на Еврокомисията винаги съм твърдял, че нито една страна не може да се присъедини към Евросъюза в рамките на мандата на тази комисия, имам предвид между 2014 и 2019 година. Това предизвика голямо смущение в Западните Балкани. Благодарение на Българското председателство ние сближавахме различните гледни точки по присъединяването на Западните Балкани. Вашият премиер Бойко беше много полезен като обясни на страните от Западните Балкани, че времето за тяхното членство още не е дошло. Но той инициира процес, които ни позволява да започнем преговори с Македония - вече можем да си позволим да кажем Македония, и с Албания. Тези преговори за присъединяване ще започнат през юни-юли 2019. Така че България още веднъж беше много полезна за успокояването по този въпрос. Длъжни сме да поддържаме жива европейската перспектива за Западните Балкани. Ако се провалим, ще преживеем отново трагедиите, които видяхме през 90-те. А България най-добре знае колко сложен е този регион, защото самата е част от него, макар и в далеч не така сложна ситуация като други. България играе основна роля по отношение на Западните Балкани. Добро постижение! - Бих искал да е така успешно като българското, защото по време на Българското председателство имаше почти пълно съгласие по пет от законодателните предложения в тази област, които комисията представи през 2015 г. Аз предлагах на съвета тези пет акта, по които има де факто съгласие, да бъдат приети до края на юли, а останалите два - убежище, дъблинските процедури и така нататък, до края на годината. Европейският съвет не постига съгласие, но това трябва да се свърши и се надявам да стане по време на австрийското председателство. Не съм сигурен, че по тези реформи те ще са толкова настойчиви колкото бяха българите, но ако искат да се доближат до резултатите на Българското председателство, трябва да го направят. - В Eвропа няма култура на вземане на решения. Това, което премиерът ви каза по време на Eвропейския съвет в четвъртък и петък миналата седмица, беше, че Съветът на министрите е истинският законодател в Евросъюза и решава кое e подходящо по даден въпрос. На ниво Европейски съвет обаче недостатъчно се съобразяват с направеното, както си мислят, на по-ниско ниво. Аз наистина смятам, че по време на българското председателство съветът на министрите свърши добра работа. Това се вижда в много отношения - директивата за командированите работници, еднакво заплащане за еднаква работа на едно и също място. Това е българско постижение. Аз знам, че беше много трудно за българското правителство, заради региона, в който е България, но е за доброто на българските работници, които се трудят извън страната. Българското председателство беше много ефективно и по отношение на възобновяемите източници на енергия. Има и други големи постижения, например нещо, което не е лесно и за което медиите никога не говорят. 100 срещи между еврокомисия, парламент и съвет - това е рекорд за всички председателства на ЕС. Съжалявам, че на 30 юни Българското председателство трябваше да приключи. - Силно вярвам в силата на трансатлантическите отношения. Те се градят от Втората световна война. Радвам се, че България влезе в НАТО, защото това беше важна стъпка. Радвам се, че с присъствието си България обогатяваше Европейския съюз, допълваше го с типично български характеристики. Продължавам да съм голям привърженик на силните трансатлантически връзки. Това, което ме натъжава, е, че САЩ създават впечатление, че отстъпват, че се отдалечават от изграденото с много саможертви и от двете страни на Атлантическия океан. Ще пътувам за Вашингтон този месец и ще повторя на президента Тръмп всичко, което казах на срещата на Г-7 в Канада - че ако пресметнем обема на търгуваните стоки и услуги, и прибавим печалбите, които американските мултинационални компании реализират в Европа, ние сме в дефицит. Трябва да кажа, че 70% от чуждите инвестиции в САЩ са с европейски произход. Така че не бива да се срамуваме - имаме добри аргументи. Разбира се, не знам дали той ще се вслуша в тях, не съм и много сигурен, че ще промени стратегията си, която не е в полза нито на САЩ , нито на ЕС. - Мисля че, не бива да подценяваме опасността от популизма. Популизмът има различни източници - в ляво, в крайната десница, не харесвам нито крайно дясното, нито крайно лявото. Затова мисля, че следващите европейски избори ще са решаващи - или ще дадат мнозинство на проевропейските партии, или на онези, които не са големи привърженици на Европейския съюз. Надявам се, моля се, ще се боря за проевропейско мнозинство. Не съм еврофанатик. Хората понякога мислят, че съм за Европейски съединени щати, не, аз съм за възможно най-тясно сътрудничество в Европа между държавите членки, аз съм за изличаване на разстоянието, което съществува между страните в Централна и Източна и в Западна Европа. То няма смисъл. Ние не се плъзгаме по течението на историята. Ние сътворихме история, когато решихме да приемем България, Румъния и другите страни от региона в ЕС. Нямаме право да разрушаваме това. Носим отговорност пред следващите поколения. Обичам момента, в който подписах договора за присъединяване на България, защото в този ден си казах - сега съединяваме европейската история и европейската география. А България играе централна и важна роля във всичко това. Благодаря, България! Благодаря!", "date": "2018.07.04", "title": "Юнкер ни благодари за председателството"}
{"url": "http://standartnews.com/sport/bfski_i_bansko_otnovo_s_otlichna_otsenka_ot_fis-373281.html", "text": "Спорт ФИС писа Отличен на БФСки и Банско Маркус Валднер възхитен от свършеното до момента за световната купа Българска федерация ски и екипът на Банско получиха отлична оценка от ФИС за подготовката за Световната купа по ски за мъже през идния сезон. Задължителната за домакин на стартове за СК инспекция бе ръководена лично от Маркус Валднер, рейс директор на стартовете за Световната купа при мъжете. Заедно с него бе и Емануел Кодер от ФИС. В делегацията бяха също така и представители на компанията \"Инфронт\", която държи тв. правата за стартовете за СК, както и Инго Хопфгартнер от Alpina Safety Systems, които отговарят за обезопасяването на пистите по време на стартовете. От българска страна инспекцията бе ръководена от Георги Бобев, вицепрезидент на БФСки. С него бяха и Виктор Гичев, рейсдиректор на стартовете в Банско и Валентин Стефанов, рейсдиректор на петте старта за СК проведени до момента в курорта. Домакините от \"Юлен\" бяха представлявани от Георги Попов, директор на пистите в курорта, както и отговорници по всички звена свързани с подготовката на купата. Екипът обиколи пистите под Тодорка, които ще приемат стартовете в супергигантския слалом, алпийската комбинация и гигантския слалом от 22 до 24 февруари 2019-а година, а след това се срещна и с президента на БФски Цеко Минев. По-късно бе направена и визита на хотелите, които ще приемат състезатели, треньори, ВИП гости и журналисти на стартовете, както и местата за вакс кабините. Валндер даде отлична оценка на подготовката от страна на БФСки и Банско за предстоящите стартове. Световната купа през февруари ще е най-голямото спортно събитие в България за 2019-а година. Стартовете ще са първите след световното първенство в Оре и за тях се очакват да пристигнат актуалните шампиони на планетата и всички звезди в скоростните и техничните дисциплини. Българският топ курорт е единственият в Източна Европа, който през 2019-а приема три старта за Световната купа в алпийските ски.", "date": "2018.07.04", "title": "БФСки и Банско отново с отлична оценка от ФИС"}
{"url": "http://standartnews.com/biznes/kempinski_v_bansko_otnovo_e_1_v_balgariya-373285.html", "text": "\"Кемпински Хотел Гранд Арена Банско\" спечели за втора поредна година титлата за „Най-добър хотел на България за 2018г.\" („Bulgaria's Leading Hotel 2018\") от Световните туристически награди (World Travel Awards). Гласуването се проведе онлайн на официалната страница на организацията и бе отворено както за професионалисти от сферата на туризма, така и за крайните потребители. Тазгодишната гала церемония по връчването на наградите се състоя на 30 юни, събота в историческата зала „Запейон\" в центъра на гръцката столица Атина. По време на най-дългоочакваното събитие в европейската хотелиерска индустрия, Кемпински Хотел Гранд Арена Банско бе признат за победител на една от най-желаните награди в хотелиерския бизнес. По повод на спечелената награда, Генералният Мениджър г-ца Наталия Каширская коментира: „За нас е огромна чест да спечелим отличието за втора поредна година. Това поставя Банско на световната карта, откроявайки го като дестинация на много високо международно ниво. Много съм щастлива, тъй като това е чудесно признание за екипа на хотела. Искрено благодаря на всички гласували за доверието им и за високата оценка\". В момента се провежда и гласуване за „Най-добър спа център на хотел в България 2018\" (\"Bulgaria's Best Hotel Spa 2018\") в текущото класиране за Световните спа награди (World Spa Awards). Гласуването ще бъде отворено до 17 август 2018г. и всички желащи да подкрепят единствения Kempinski СПА центърът на хотела е изцяло реновиран с уникални термални съоръжения на водещата в световен мащаб немска фирма Klafs. За първи път в България тук гостите могат да се насладят на уникална дизайнерска арома парна баня с капацитет за 15 човека, която е първата по рода си не само в България, но и първата пусната в експлоатация от германския производител. Напълно обновеният спа център разполага с четири различни вида сауни - последно поколение билкова сауна с капацитет за 15 човека, инфрачервена сауна с вградени сензори за биометрични данни, измерващи температура на тялото, кръвно налягане и пулс, автентична Финландска суха сауна и иновативен санариум - комбинация от парна баня и сауна с капацитет за 15 човека. Новата термална зона предлага още отопляема релакс пейка - лакониум по индивидуален проект на архитектите Маргарита Божинова и Славин Байлов, два приключенски душа за контрастна терапия топло-студено с четири екзотични преживявания – топъл тропически дъжд, студен водопад, освежаваща мъгла и стимулиращи джетове, освежаваща снежна стая с постоянна температура -13º C за криотерапия и специално обособена зона за дълбок дигитален релакс, оборудвана с пет анатомични самозатоплящи се легла, регулируеми според индивидуални предпочитания на клиента. Тук гостите могат да се потопят в приказка за огън и лед пред камина, срещу която е разположен леден фонтан за освежаване и дизайнерски хималайски фонтан с питейна вода за утоляване на жаждата. Водната зона на модерния СПА център има обновен интериор с един вътрешен и два външни басейна, открит детски басейн, външно джакузи и обновено вътрешно джакузи. Новият СПА център предлага също и предпочитаната от световно известни спортисти, NORMATEC технология – възстановяваща система за крака след физическо натоварване и спорт за подобряване на кръвния поток и тонуса. Витамин барът, намиращ се в непосредствена близост до СПА рецепция също е с изцяло нов облик с осветен бар от полускъпоценни камъни, уютна зона за релакс, камина и екзотично озеленена вътрешна градина, предлагащ богат избор от освежаващи коктейли, смутита и здравословно балансирано меню. С обща площ от 1200 кв.м., новият спа център е един от най-големите и модерно оборудвани в страната, предлагащ разнообразие от сезонни процедури, ексклузивна козметика и автентични лечебни източни практики.", "date": "2018.07.04", "title": "\"Кемпински\" в Банско отново е №1 в България"}
{"url": "http://standartnews.com/svyat/zaradi_neizvestno_veshtestvo_dvama_dushi_sa_otkriti_kray_solsbari_v_kritichno_sastoyanie-373269.html", "text": "Британската полиция на крак заради тежък инцидент. Двама души са намерени в безсъзнание от въздействието на неизвестно вещество в английския град Еймсбъри, който е на около 10 км северно от Солсбъри, предадоха световните агенции. \"Тази вечер полицията на Уилтшър обяви състояние на тежък инцидент заради подозрение, че двама души може да са били изложени на действието на неизвестно вещество в Еймсбъри. Местата, които двамата пострадали може да са посетили преди заболяването си в района на градовете Еймсбъри и Солсбъри, са отцепени като предохранителна мярка\", заяви полицията на графство Уилтшър. По данни на правоохранителните органи в събота вечерта мъж и жена на възраст между 40 и 50 години са намерени в безсъзнание в дома си в Еймсбъри, в Южна Англия. Те са приети в болница в Солсбъри в критично състояние. Първоначално полицията смяташе, че двамата са пострадали при приемане на хероин или друго наркотично вещество. Но сега полицията уточнява, че се извършват допълнителни изследвания, за да се установи каква субстанция е предизвикала болестното състояние на двамата, предаде Франс прес. На 4 март Великобритания обяви, че 66-годишният бивш полковник от руското военно разузнаване Сергей Скрипал, който е осъден в Русия за шпионаж в полза на Великобритания, и 33-годишната му дъщеря Юлия са били подложени на въздействието на нервнопаралитично вещество в Солсбъри. Впоследствие Лондон заяви, че това вещество е било разработвано в Русия и обвини Москва, че е замесена в инцидента. Русия отхвърля обвинението, припомнят агенциите. Сега заради новия инцидент бе засилено полицейското присъствие както в Еймсбъри, така и в Солсбъри, предаде Франс прес. Английската здравна служба засега казва, че инцидентът не крие значителни здравни рискове за широката общественост, но говорител на службата каза, че тази оценка може да бъде преразгледана в светлината на нови информации, получени за инцидента.", "date": "2018.07.04", "title": "Заради неизвестно вещество: Двама души са открити край Солсбъри в критично състояние"}
{"url": "http://standartnews.com/svyat/yunker_ni_blagodari_za_predsedatelstvoto-373266.html", "text": "- За България председателство беше голям успех - и в сравнение с дебюта на други страни в тази роля, и в сравнение с някои, които председателстват за шести, седми път. Представянето ви беше забележително. Това се отнася за правителството, премиера, министъра по европейските въпроси и председателството Лиляна (б. Ред. – Лиляна Павлова), но също и заради качествата на държавните служители в България. Много съм доволен от резултатите, които постигна България. Добра работа! - Винаги е трудно да усетиш и правителството и обикновените хора, но мисля, че българското правителство, моят добър приятел Бойко Борисов и хората на България гледаха в една посока. Забелязах, че в самото начало на председателството, едва около 30% от българите бяха на мнение, че то ще е успешно. Сега научавам, че 81% от българите го оценяват като голям успех. И са прави. Репутацията ви нарасна. Никой не поставя под въпрос мястото на България в ЕС. Всеки сега смята, че България играе не просто роля, а централна роля в Европа. Така че това председателство беше добро за България. - Като председател на Еврокомисията винаги съм твърдял, че нито една страна не може да се присъедини към Евросъюза в рамките на мандата на тази комисия, имам предвид между 2014 и 2019 година. Това предизвика голямо смущение в Западните Балкани. Благодарение на Българското председателство ние сближавахме различните гледни точки по присъединяването на Западните Балкани. Вашият премиер Бойко беше много полезен като обясни на страните от Западните Балкани, че времето за тяхното членство още не е дошло. Но той инициира процес, които ни позволява да започнем преговори с Македония - вече можем да си позволим да кажем Македония, и с Албания. Тези преговори за присъединяване ще започнат през юни-юли 2019. Така че България още веднъж беше много полезна за успокояването по този въпрос. Длъжни сме да поддържаме жива европейската перспектива за Западните Балкани. Ако се провалим, ще преживеем отново трагедиите, които видяхме през 90-те. А България най-добре знае колко сложен е този регион, защото самата е част от него, макар и в далеч не така сложна ситуация като други. България играе основна роля по отношение на Западните Балкани. Добро постижение! - Бих искал да е така успешно като българското, защото по време на Българското председателство имаше почти пълно съгласие по пет от законодателните предложения в тази област, които комисията представи през 2015 г. Аз предлагах на съвета тези пет акта, по които има де факто съгласие, да бъдат приети до края на юли, а останалите два - убежище, дъблинските процедури и така нататък, до края на годината. Европейският съвет не постига съгласие, но това трябва да се свърши и се надявам да стане по време на австрийското председателство. Не съм сигурен, че по тези реформи те ще са толкова настойчиви колкото бяха българите, но ако искат да се доближат до резултатите на Българското председателство, трябва да го направят. - В Eвропа няма култура на вземане на решения. Това, което премиерът ви каза по време на Eвропейския съвет в четвъртък и петък миналата седмица, беше, че Съветът на министрите е истинският законодател в Евросъюза и решава кое e подходящо по даден въпрос. На ниво Европейски съвет обаче недостатъчно се съобразяват с направеното, както си мислят, на по-ниско ниво. Аз наистина смятам, че по време на българското председателство съветът на министрите свърши добра работа. Това се вижда в много отношения - директивата за командированите работници, еднакво заплащане за еднаква работа на едно и също място. Това е българско постижение. Аз знам, че беше много трудно за българското правителство, заради региона, в който е България, но е за доброто на българските работници, които се трудят извън страната. Българското председателство беше много ефективно и по отношение на възобновяемите източници на енергия. Има и други големи постижения, например нещо, което не е лесно и за което медиите никога не говорят. 100 срещи между еврокомисия, парламент и съвет - това е рекорд за всички председателства на ЕС. Съжалявам, че на 30 юни Българското председателство трябваше да приключи. - Силно вярвам в силата на трансатлантическите отношения. Те се градят от Втората световна война. Радвам се, че България влезе в НАТО, защото това беше важна стъпка. Радвам се, че с присъствието си България обогатяваше Европейския съюз, допълваше го с типично български характеристики. Продължавам да съм голям привърженик на силните трансатлантически връзки. Това, което ме натъжава, е, че САЩ създават впечатление, че отстъпват, че се отдалечават от изграденото с много саможертви и от двете страни на Атлантическия океан. Ще пътувам за Вашингтон този месец и ще повторя на президента Тръмп всичко, което казах на срещата на Г-7 в Канада - че ако пресметнем обема на търгуваните стоки и услуги, и прибавим печалбите, които американските мултинационални компании реализират в Европа, ние сме в дефицит. Трябва да кажа, че 70% от чуждите инвестиции в САЩ са с европейски произход. Така че не бива да се срамуваме - имаме добри аргументи. Разбира се, не знам дали той ще се вслуша в тях, не съм и много сигурен, че ще промени стратегията си, която не е в полза нито на САЩ , нито на ЕС. - Мисля че, не бива да подценяваме опасността от популизма. Популизмът има различни източници - в ляво, в крайната десница, не харесвам нито крайно дясното, нито крайно лявото. Затова мисля, че следващите европейски избори ще са решаващи - или ще дадат мнозинство на проевропейските партии, или на онези, които не са големи привърженици на Европейския съюз. Надявам се, моля се, ще се боря за проевропейско мнозинство. Не съм еврофанатик. Хората понякога мислят, че съм за Европейски съединени щати, не, аз съм за възможно най-тясно сътрудничество в Европа между държавите членки, аз съм за изличаване на разстоянието, което съществува между страните в Централна и Източна и в Западна Европа. То няма смисъл. Ние не се плъзгаме по течението на историята. Ние сътворихме история, когато решихме да приемем България, Румъния и другите страни от региона в ЕС. Нямаме право да разрушаваме това. Носим отговорност пред следващите поколения. Обичам момента, в който подписах договора за присъединяване на България, защото в този ден си казах - сега съединяваме европейската история и европейската география. А България играе централна и важна роля във всичко това. Благодаря, България! Благодаря!", "date": "2018.07.04", "title": "Юнкер ни благодари за председателството"}
{"url": "http://standartnews.com/svyat/belgrad_ima_uvelichenie_na_migrantite_idvashti_ot_balgariya-373272.html", "text": "От месец май има увеличение на броя на мигрантите и бежанците, които влизат в Сърбия от България. Това съобщиха от Републиканския комисариат за миграция и бежанци в Белград. В Сърбия в момента има 2891 миграти и бежанци. 324 от тях са настанени в приемни центрове в област Пчиня. Там се настаняват мигрантите, които идват от Македония и България. В приемните центрове в област Пчиня броя на мигрантите е намалял с 38 за последните два месеца. За същия период има двойно увеличение на броя на мигрантите, които са дошли от България в Сърбия. В приемния център в Босилеград в момента има 50 мигранти от Близкия и Средния изток. В приемния център във Враня - 114 мигранти, в Прешево - 85 и в този в Буяновац - 75 мигранти. Всички те са дошли от Македония. Най-много бежанци има от Афганистан, а след това са тези от Пакистан, Иран и Ирак. Броят на тези от Сирия представлява 1.8 на сто от общия брой бежанци. От началото на 2018 година до 1 юни през всички 18 приемни центрове в Сърбия са преминали общо 8602 души. За същия период 3185 бежанци и мигранти са изразили желание да получат убежище в Сърбия, но само 78 от тях са подали молба за това.", "date": "2018.07.04", "title": "Белград: Има увеличение на мигрантите, идващи от България"}
{"url": "http://standartnews.com/svyat/borisov_uchastva_v_chetiristranna_sreshta_na_balkanite_v_solun-373265.html", "text": "Днес в Солун ще се проведе четвъртата четиристранна среща на премиерите на България, Гърция, Румъния и президента на Сърбия. Идеята за създаване на Съвет за сътрудничество между четирите страни се зароди миналата година в навечерието на Българското председателство на Съвета на ЕС. Основната цел на формата е да съдейства за развитието на инфраструктурата на Балканите, а не само в тези четири страни, от които три са членки на Европейския съюз – България, Гърция и Румъния, а една е кандидатка – Сърбия.", "date": "2018.07.04", "title": "Борисов участва в четиристранна среща на Балканите в Солун"}
{"url": "http://standartnews.com/svyat/66_zhurnalisti_izbiti_prez_2018_g-373263.html", "text": "През първите шест месеца на 2018 г. са загинали 66 журналисти в 22 държави. Това се казва в доклад на базираната в Женева неправителствената организация „Press Emblem Campaign\" (PEC). Тя призовава международната общност да предприеме ефективни мерки за гарантиране на сигурността на медийните работници в конфликтни зони. Подчертава се, че \"66 журналисти са били убити от януари до юни 2018 г. в 22 държави.\" Това е почти с 1/3 повече, отколкото през същия период на миналата година, когато е фиксирана смъртта на 50 души. Повече от половината от общия брой на смъртните случаи, според PEC, в периода януари-юни 2018 г. са в Афганистан (11 смъртни случая), Мексико (8), Сирия (7), САЩ (6) и Йемен (5). Организацията е дълбоко обезпокоена от убийството в последните шест месеца на четирима журналисти в Индия, включително един - в Кашмир. Трима репортери бяха убити в Бразилия, както и в Еквадор и Филипините, по двама - в ивицата Газа, Гватемала и Пакистан, по един - в Бангладеш, Колумбия, Хаити, Индонезия, Ирак, Либерия, Никарагуа, Русия, Салвадор и Словакия. \"РЕС категорично осъжда тези атаки и призовава правителствата да изправят извършителите пред съда\", се казва в доклада. Кампанията РЕС, създадена през 2004 г., има консултативен статут в ООН. В статистиката, водена от организацията, случаите на убийства на журналисти са при изпълнение на професионалните им задължения. Източниците на информация са прессъобщения, ООН и неправителствени организации.", "date": "2018.07.04", "title": "66 журналисти избити през 2018 г."}
{"url": "http://standartnews.com/svyat/obmislyat_da_prevarnat_v_atraktsiya_peshterata_v_koyato_izcheznaha_futbolisti-373273.html", "text": "Спасителни екипи започнаха спешен курс по плуване и гмуркане за 12-те момчета и техния футболен треньор, които са блокирани от 11 дни в пещера в Северен Тайланд, за да ги подготвят за операция по извеждането им, предадоха Ройтерс и ДПА. Командирът на издирвателния и спасителен екип Наронгсак Осотханакорн каза пред журналисти, че в момента децата се учат да използват маски и да дишат под вода. За момента равнището на водата, затворила обратния път на момчетата в резултат на обилните дъждове и образувала подземно езеро, е твърде високо и се изчаква то да спадне, за да се предприеме спасителна акция. Засега децата и треньорът им са добре, доставена са им храна и термозавивки. Все още обаче не е ясно кога момчетата  на възраст между 11 и 16 г., и 25-годишният им треньор ще могат да бъдат изведени от наводнената пещера и как ще стане това. Според ДПА има две възможни опции. Експерти гмуркачи могат да ги изведат един по един през главния вход на пещерата, по който те са влезли. Но може да бъде пробит и отвор нагоре към повърхността, през който да бъдат изтеглени. Според губернатора на провинцията първият вариант е за предпочитане, но за целта трябва да продължи източването на водата от пещерата. Междувременно случаят с откриването на момчетата под земята и организацията на спасителната акция така завладяха вниманието на медиите и широката общественост не само в Тайланд, че властите на страната вече обмислят да превърнат дългата 10 км пещера в туристическа атракция. Това заяви отговорникът за туризма в провинция Чианг Раи пред вестник \"Банкок пост\". Местната туристическа агенция ще работи заедно с частния сектор, за да се състави подземен маршрут и той да се популяризира както сред местни, така и сред чужди туристи след приключване на спасителната акция. Пещерата с дългото название Там Луанг-Кхун Нам Нанг Нон се намира на около 1000 км северно от столицата Банкок, близо до границата с Мианма, и засега е слабо известна и неизследвана поради трудния планински терен.", "date": "2018.07.04", "title": "Обмислят да превърнат в атракция пещерата, в която изчезнаха футболисти"}
{"url": "http://standartnews.com/svyat/otvoriha_groba_na_naim_zaradi_pretentsii_za_bashtinstvo-373287.html", "text": "Гробът на починалия ни велик щангист Наим Сюлейманоглу бе отворен днес, като съдебни медици взеха ДНК проба от трупа му, за да се разбере дали японката Секаи Мори трябва да проявява претенции за бащино наследство. Ексхумацията стартира към 11:30ч., а Сюлейманоглу бе препогребан в 13:15ч. Адвокатите по делото и Мори бяха част от събитието. Адвокаът на японката Хюлиа Аксахал твърди, че ексхумацията е нормален процес при дело за бащинство. \"Пробата, която бе в болницата е недостатъчна да се направи изследване, което да гарантира на 100% бащинството\", каза тя на гробището. Две от дъщерите на Наим Сезин и Езин не бяха част от ексхумацията, а на 4 октомври ще се разберат резултатите от нея, както и какво ще стане с богатството на Сюлейманоглу.", "date": "2018.07.04", "title": "Отвориха гроба на Наим заради претенции за бащинство"}
{"url": "http://standartnews.com/balgariya/borisov_v_solun_neka_imame_pamet_neka_stane_neshto_hubavo_na_balkanite-373296.html", "text": "Много е важно да имаме памет, когато нещо добро се направи на Балканите, защото обикновено се мразим. Радвам се, че колегите казаха, че сме направили балканско председателство. Не проявихме егоизъм по време на председателството. Това каза премиерът Бойко Борисов на пресконференция след срещата в Солун с Александър Вучич, Алексис Ципрас и Виорика Дънчила. Ние можем много да настояваме да приемат Сърбия, но трябва да се изпълнят определени критерии. Няма един мост между България и Сърбия, отбеляза той. Трафикът на Дунав мост-2 е 4 пъти по-голям, отколкото сме очаквали. Обединихме се да поканим комисар Крецу, ние искаме да вдигнем брутния вътрешен продукт и да се състезаваме къде заплатите са по-високи. Това е истинско балканско съревнование, а не кой има повече танкове. Трябва ни приятелство, компромис и разбиране, за да са доволни всички в региона. Ние винаги сме се отнасяли със Сърбия като държава от ЕС, каза още премиерът. Полагаме големи усилия и се надявам пак заедно да продължим напред и септември да имаме среща. Курц, за радост, наложи същите теми по време на председателството на Австрия, завърши Борисов.", "date": "2018.07.04", "title": "Борисов в Солун: Нека имаме памет, нека стане нещо хубаво на Балканите"}
{"url": "http://standartnews.com/balgariya/borisov_izteglyame_zakona_za_aktsiza_na_bezdimnite_tsigari_video-373288.html", "text": "Разпоредил съм на Цветан Цветанов да изтеглят закона. Това каза пред журналисти министър-председателят Бойко Борисов във връзка дебата за бездимните цигари. „Наслушах се на големи глупост по темата за бездимните цигари. Когато опозицията ни атакува, разбирам, има смисъл – това ѝ е работата. Но в случая говорят и нашите коалиционни партньори – само ще им кажа, че след 1-2 месеца започваме да гледаме бюджета и ще дойдат с огромните си искания за въоръжение, за пенсии, за какво ли не. И отсега им казвам – единственото, което е водила групата на ГЕРБ за облагане с данък или акциз, за да не дотираме цигари – дали с огън, без огън, с дим, без дим, - на тях пише, че са вредни за здравето. И загубата в бюджета е видна. И се оказва, че освен ГЕРБ за този бюджет друг не мисли. Всички говорят само колко разходи да направим – дайте допълнително за самолети, дайте за танкове, дайте за пенсии, дайте за заплати, дайте за военни, дайте за полицаи. Просто ей така, все едно държавната хазна е каса без дъно, от която всеки гребе. А това, че е имало облага за някакъв бизнесмен, депутат или друга политическа сила – това пък е огромна лъжа\", каза още Борисов и посочи, че това не е жълта новина, не е фалшива новина, а няма нищо общо с истината. „За целта, след като искате да дотираме цигари, след като искате да подаряваме реално пари от бюджета – защото когато не събираме от тези бездимни цигари пари, както от другите цигари, това е загуба за държавния бюджет. Или казано с други думи – ние ще дотираме тези чужди компании, които „Обединени патриоти\" подкрепят в случая. И аз ги подкрепям вече. Разпоредил съм на Цветанов да изтеглят закона, да направят срещи. Няма да се облагат с мита като другите цигари, но те също са вредни, затова на тях пише: „Вредни за вашето здраве\". Да видят как е в другите страни от Европа – колкото е там, толкова е и тук. За да се спре с тези спекулации. В България всеки говори за реформи, но в момента, в който речем да направим нещо, което е в полза за обществото, и с тези пари да се дадат повече за други дейности, изведнъж започват кой, майка му, леля му. Какво общо има това с производството на цигари? Правим този подарък, бедна България – подаряваме тези пари. Патриотите, като дойдат сега за бюджета, ще им извадя тези пари, за които говорят – с най-приятелски чувства им го казвам. Председателството свърши и аз нямам намерение повече да оставям ГЕРБ да става тупан, на който сутрин няма работа и излиза да се изказва. Много им стисках зъбите – достатъчно\", коментира министър-председателят и припомни, че в България са най-ниските данъци в Европа – 10%, и най-ниското ДДС – 20%. „Само за скъпите молекули от началото на годината досега – 60 млн. лв. повече. Тук ще загубим 30 млн. лв. и ето ви 100 млн. лв. А чувам непрекъснато – дайте още милиард, още 50 милиарда, още 500-600 млрд. лв. Освен ГЕРБ нека и другите политически партии да си направят сметка, че един ден и те ще управляват и когато управляват, с тези камъни точно ще ги бия по тяхната глава. Да запомнят това – този зверски популизъм няма да излезе надобре. Когато прочетох, не можах да повярвам сутринта. Целта ни била да си попълним бюджета, защото сега излизаме на минус. Добре, приемам го\", каза Борисов.", "date": "2018.07.04", "title": "Борисов: Изтегляме закона за акциза на бездимните цигари /ВИДЕО/"}
{"url": "http://standartnews.com/balgariya/fandakova_svalya_konteyneri_za_bokluk_pod_zemyata-373280.html", "text": "Махаме контейнерите за отпадъци от улиците в зона 2 и 4, където в момента текат ремонти. Боклукът отива под земята. Това каза кметът на София Йорданка Фандъкова, която провери как върви ремонтът на столичната улица „Солунска\". „Всички контейнери по ул. „Солунска\" минават под земята. Това е трайна политика на общината, но й струва доста по-скъпо от контейнерите, които разполагаме по тротоари и улици. Затова се възползваме от интегрирани проекти и заедно с тях се стараем да прилагаме тази форма, която е и по-екологична и прави града по-привлекателен.\", заяви кметът. На ъглите на „Солунска\" и „Христо Белчев\" са направени и първите в града изнесени ъгли, които правят тротоара по-широк и не позволяват на автомобилите да паркират по тях, добави Фандъкова. Тя посочи, че настилката на една от най-знаковите улици в града каквато е „Солунска\" вече е с паваж, тротоарите са решени с гранитни плочи, а оттоците на сградите са прибрани в едни доста по-елегантни оттоци на тротоара. Кметът обяви още, че от днес е пуснато движението в участъка от бул. „Витоша\" до ул.\" Христо Белчев\", като до няколко дни се очаква то да стигне и до ул. „Ангел Кънчев\". Столичният градоначалник уточни, че срокът, в който трябва да приключи ремонта на ул. „Солунска\" в участъка от бул. „Витоша\" до ул. „Граф Игнатиев\" е преди 15 септември и подчерта, че е възложила съм на всички обекти, на които се работи в момента да работят с удължено работно време – от по-рано сутрин до по-късно вечер. Фандъкова каза, че не може да обещае, че някоя плочка няма да се разклати във времето, но е категорична, че няма да плати за некачествен ремонт. Тя поясни, че неустойката за забавяне е около 200 000 лева на ден, санкциите за недобре свършена работа доста солени, а гаранцията на обекта е 5 години като при подписването на договора е взета и парична гаранция, която остава до приключване на обекта. „При завършване на обекта освобождаваме 50% от гаранцията, а останалите 50% при изтичане на гаранцията от 5 години, за да може ако възникнат проблеми да ги отстраняваме с парите на строителя, а не със средствата на данъкоплатците\", каза Фандъкова.", "date": "2018.07.04", "title": "Фандъкова сваля контейнери за боклук под земята"}
{"url": "http://standartnews.com/balgariya/shefat_na_spetsprokuraturata_stana_zamestnik_na_tsatsarov-373277.html", "text": "Шефът на Специализираната прокуратура Иван Гешев, който в последните две години се радва на динамично развитие в кариерата си, стана новият пети заместник на главния прокурор Сотир Цацаров. Това се случи след гласуване с пълно мнозинство в прокурорската колегия. Всичко е изложено в мотивите по номинацията, обяви главният прокурор. И призова членовете на колегията, ако имат въпроси и коментари, да ги зададат. Такива не последваха и веднага се пристъпи към гласуване. Предложението за Гешев бе на Цацаров. Гешев зае третото място на зам. главен прокурор към Върховната касационна прокуратура (ВКП). То се освободи, след като Борислав Сарафов оглави Националната следствена служба. Като такъв той отново е заместник на Цацаров. Останалите са Пенка Богданова и Мария Шишкова, които са към ВКП, и Ася Петрова, която е във Върховната административна прокуратура. След овакантяването на мястото на зам. главен прокурор към ВКП главният прокурор заяви, че няма да посочва трети свой заместник към ВКП. В началото на юни обаче той поиска от прокурорската колегия откриването на нов щат за негов заместник. И обяви, че новият заместник ще отговаря за осигуряване на методическо ръководство на Специализираната прокуратура и Апелативната специализирана прокуратура. Гешев стана ръководител на Специализираната прокуратура малко след като делото за източването на КТБ беше преместено там. Това се случи след двeгодишно разследване, когато обвинителите откриха, че има организирана престъпна група начело с бившия мажоритарен собственик на банката Цветан Василев. Преди това той беше наблюдаващ прокурор по разследването. След като я оглави, в Специализираната прокуратура бяха преместени и делата за корупция.", "date": "2018.07.04", "title": "Шефът на Спецпрокуратурата стана заместник на Цацаров"}
{"url": "http://standartnews.com/balgariya/podvedoha_italiantsi_s_diplomi_za_uchiteli-373289.html", "text": "Над 100 италианци са били подведени с нелегитимни дипломи за учители, получени от Великотърновския университет. Те са платили по 400 лева, за да учат педагогика у нас в консорциум между Европейския политехнически университет, по-известен като Пернишкия, и вуза във Велико Търново. Обучението се е провело в Перник, независимо че вузът няма акредитация да преподава педагогика. Въпреки това ректорът на университета \"Св. Кирил и Методий\" във Велико Търново проф. Христо Бонджолов твърди, че дипломите са напълно легитимни. Проверка на Министерство на образованието и науката обаче сочи точно обратното. Многострадалният университет в Перник още от миналата година се насочи към търсене на студенти от чужбина, за да запълни празните си места. След като българската агенция за акредитация му отказа да бъде акредитиран по повечето си специалности, той се свърза с университет от Малта и започна да приема студенти от чужбина по малтийските правила. Измамените са платили по 400 лева за курс, който уж е за следдипломна квалификация.", "date": "2018.07.04", "title": "Подведоха италианци с дипломи за учители"}
{"url": "http://standartnews.com/balgariya/volya_iska_psihotestove_za_polititsi-373279.html", "text": "\"Военният министър Красимир Каракачанов за пореден път ни изненада с безумна и некомпетентна идея. След като без каквито и да е скрупули предложи с парите за пенсии, за заплати на учители, лекари, полицаи да бъдат закупени няколко самолета, след като предложи великия българин с огромни заслуги към народа и страната Йордан Динев да получи най-високото държавно отличие - орден „Стара планина\", сега иска психически неуравновесени хора да влизат в армията като за целта се олекотят психо-тестовете. Вероятно се притеснява, че ако и него го подложат, няма да ги издържи\".  Това се казва в позиция на партия ВОЛЯ, разпространена днес. В нея се заявява още: \"Очевидно е, че Каракачанов няма никакво понятие как да реши проблема с недокомплекта. Идеята му издава управленско безсилие. Нещо повече – пускането на лабилни хора в армията е опасно и вредно за националната сигурност. Добре, че сред военните ни има останали професионалисти, които разсъждават трезво и също са против. Те са отдали години от живота си на армията и много по-добре разбират от тези неща, за разлика от некомпетентните моментни гастрьолори в сектора като министър Каракачанов. Кой знае дали с тази непредвидимост, утре няма да предложи в армията да влизат безпроблемно и лица от  третия пол?! Министър Каракачанов явно  не  проумява начело на какъв важен сектор е поставен, че да си военен е много тежка професия, боравиш с оръжие, рискуваш си живота, имаш мисия да защитаваш държавата и народа. Не може да напълниш българската армия с психически неустойчиви хора, само и само  да  отчетеш някаква дейност. Да върнеш достойнството на българския офицер –такова, каквото е било преди десетилетия, е възможно чрез адекватни политики и действия, а не чрез компромиси с непредсказуеми последици. Във ВОЛЯ си задаваме въпроса не е ли време вместо да олекотяваме тестовете за армията, да направим задължителни психо-тестовете за политици и особено за министри. ПГ на ВОЛЯ категорично ще се противопостави на тази поредна недомислена идея на Каракачанов\".", "date": "2018.07.04", "title": "ВОЛЯ иска психо-тестове за политици"}
{"url": "http://standartnews.com/balgariya/pak_dazhd_sofiya_pak_se_navodni-373291.html", "text": "Във връзка с проливния дъжд в София екипи на дирекция „Аварийна помощ и превенция\" са на терен. Това съобщиха от пресцентъра на Столична община. В момента по-силно вали в районите „Кремиковци\", „Искър\", „Слатина\", „Витоша\". Екипите работят по два сигнала за завиряване в районите „Искър\" и „Слатина\", както и по сигнали за паднали клони. За момента градският транспорт се движи по обичайните си маршрути.", "date": "2018.07.04", "title": "Пак дъжд, София пак се наводни"}
{"url": "http://standartnews.com/balgariya/obzor_vnezapna_smart_za_kontsesionera__na_letishte_plovdiv-373294.html", "text": "Уан Джиан, съосновател и съпредседател на огромния китайски конгломерат HNA Group, който спечели процедурата за концесия на летище Пловдив, загина при нелеп инцидент във Франция. Трагичната новината беше съобщена от световните медии и потвърдена от HNA Group. 57-годишният бизнесмен Уан Джиан е \"паднал случайно\" във вторник от 15-метрова стена в живописна местност край селището Бонньо в Прованс, Южна Франция, в момент, когато е бил сниман от семейството си, съобщава Би Би Си, цитирайки местната полиция. Уан Джиан е бил на бизнес пътуване във Франция, гласи съобщението на неговата корпорация HNA Group. В селището Бонньо бизнесменът е бил заедно със семейството си като част от туристическа група за разглежадане на забележителности на региона. Френската полиция не смята, че смъртта на Уан Джиан е подозрителна, посочва Би Би Си. Тя дори цитира очевидци на случилото се, които твърдят, че падането на китайския бизнесмен е \"нещастен случай\". \"Той стоеше на края на ръба, искайки семейството му да го снима, и падна\" - разказва пред \"Ройтерс\" шефът на местната полиция Юбер Мерио (Hubert Meriaux). На Уан Джиан веднага е била оказана спешна медицинска помощ и е бил откаран в болница, но е починал от раните си. Повече подробности около внезапната смърт на големия китайски бизнесмен не се съобщават. HNA Group изразява най-дълбоки съболезнования към семейството на г-н Уанг и многото му приятели, се казва в изявление на корпорацията, разпространено от Business Wire. \"Скърбим за загубата на един изключително талантлив лидер и модел на подражание, чиято визия и ценности ще продължат да бъдат фар за всички, които имаха късмета да го познават, както и за много други, на чийто живот той повлия през своята работа и филантропия\", добавят още от китайската корпорация HNA Group. Това наистина е шокираща новина за нас, коментирал за \"Ройтерс\" източник от HNA Group, пожелал анонимност. Всички в офиса говорят за това, но не знаем още как то ще се отрази на компанията, допълнил източникът на агенцията. Уан Джиан има бакалавърска степен по авиационен мениджмънт от университета за гражданска авиация на Китай (1983 г.) и магистърска степен по бизнес администрация от университета в Маастрихт (1995 г.). През 1990 г. участва в създаването на Hainan Provincial Airlines, която се превръща в гръбнака на HNA Group, като заедно с бизнесмена Чен Фън е съпредседател на групата. Днес HNA Group е огромен конгломерат с активи в множество бизнес сектори - авиация, туризъм, недвижими имоти и пр. Той е и моторът, който движеше мащабното и агресивно разрастване на HNA Group през последните две десетилетия. Конгломератът е собственик на авиокомпанията Hainan Airlines, на хотелските вериги Hilton и Carlson Hotels Inc. (която притежава хотелите Radisson), както и на мажоритарния дял на Rezidor Hotel Group AВ. Групата управлява 14 авиокомпании и 13 летища по света. HNA Group притежава активи за над 145 млрд. долара, отчита 90 млрд. долара приходи годишно и осигурява прехрана на над 410 000 служители. Уан Джиан притежаваше около 15% от капитала на корпорацията, затова на смъртта му се гледа като на поредния удар за групата, която натрупа огромни дългове и бе принудена да разпродава активи за десетки милиарди долари. Само от началото на тази година HNA Group продаде нeдвижими имоти за нaд 10 млpд. дoлapa в Aвcтpaлия, САЩ и Xoнĸoнг, ĸaĸтo и дялoвe от Ніltоn Wоrldwіrе Ноldіngѕ Іnс. Конгломератът на два пъти нaмaли дeлa cи и в Dеutѕсhе Ваnk, като втория път той се сви от 8.8% на 7.9%. Неотдавна групата продаде и пoдpaздeлeниeто си за търговия и управление на нeдвижими имоти на Fuѕhеng Grоuр за 2,9 млpд. юaнa (382 млн. евро). Продажбата беше чacт oт пpoдължaвaщoтo напоследък мacoвo paзпpoдaвaнe нa aĸтиви с цел HNA Group дa събере средства за погасяване на дълговете си от над 100 млрд. долара. * * * * * Смъртта на съоснователя и съпредседателя на огромния китайски конгломерат HNA Group Уан Джиан най-вероятно няма да се отрази на предстоящото подписване на договора за отдаване на концесия на летище Пловдив. Това смятат авиационни и транспортни експерти у нас. Не виждаме директна връзка между инцидента във Франция и концесията на летище Пловдив, коментираха за \"Стандарт\" от транспортното министерство. Забавянето на подписването на концесионния договор е по искане на концесионера, който още в средата на юни настоя за едномесечна отсрочка по чисто административни причини - за приключване на процедурите по приемането на решения от управителни органи на китайската корпорация, обясниха от транспортното ведомството. Нямам никаква информация за някакви промени по отношение на процедурата за концесия, а и всичките неща по нея се движат от транспортното министерство, обясни за \"Стандарт\" и изпълнителният директор на летището под тепетата Христо Щерионов. Той допълни, че в момента дори се извършва оценка на техниката на аерогарата, въз основа на която концесионерът ще прецени точно коя част от нея ще вземе за обслужване на полетите. Припомняме, че след проведен конкурс в края на март, кабинетът \"Борисов 3\" одобри отдаването на летище Пловдив на концесия за 35 години на консорциум между дъщepната компания на НNА Grоuр - \"Хайнан\", и „Пловдив еърпорт инвест\". Българо-китайският консорциум спечели, като предложи да инвестира в аеоропорта под тепетата 79 083 000 евро за целия срок от 35 години. По-късно, на среща с министър Московски, консорциумът се ангажира да увеличи инвестициите двойно - до 160 млн. евро, и то за по-кратки срокове от предвидените. На аудиенцията китайските инвеститори запознали министър Московски с плановете си да превърнат летище Пловдив в голям транспортен хъб с пътнически терминал и два карго терминала, които да обработват голям брой камиони. За целта те посочили, че ще подсилят и удължат полосата за излитане и кацане. Освен това китайците коментирали, че са готови и да изградят ремонтна база за самолети, която да се превърне в сериозен конкурент на авиобазата на \"Луфтханза техник\" на летище София. За да стане всичко това, вече се проектира изграждането на 4.5-километрово отклонение от жп линията София - Пловдив - Свиленград към летище Пловдив при гара Крумово. На срещата транспортният министърът пое и ангажимент да съдейства и за разширяването и обновяването на довеждащата пътна инфраструктура, така че да се подобри свързаността между летището и пътя Пловдив – Асеновград, както и връзките с магистралите „Тракия\" и „Марица\". За осъществяване на всичките тези проекти ще бъде проучена възможността за финансиране по Плана „Юнкер\", обясни тогава Ивайло Московски. Очаква се темата за концесията на летище Пловдив да бъде коментирана и по време на посещението на китайския премиер Ли Къциян, който пристига у нас за срещата 16 + 1. Ако все пак се случи така, че избраният концесионер не спази срока или се откаже от подписването на договора, процедурата ще продължи с класирания на второ място \"Консорциум Летище Пловдив\", в който влизат \"Тракия икономическа зона\" и най-голямата автотранспортната компания у нас - ПИМК, която неотдавна спечели концесията на интермодалния терминал край града под тепетата. Това обясниха за \"Стандарт\" от транспортното министерство. Така че нов конкурс за отдаването на концесия няма да има.", "date": "2018.07.04", "title": "ОБЗОР: Внезапна смърт за концесионера  на летище Пловдив"}
{"url": "http://standartnews.com/balgariya/komari_i_karlezhi_sa_napast_sled_valezhite-373282.html", "text": "В детското отделение на МБАЛ „Централ Хоспитал\" в Пловдив след дъждовната седмица зачестиха случаите на малки и по-големи пациенти, нахапани от различни насекоми. Изплашените родители на 4-годишната Габи я доведоха с подути и зачервени крачета след атака от комари. Семейството имало гости от САЩ и решило да ги разходи из Стария Пловдив. Докато изпият по едно кафе на открито, детето било жестоко нахапано от комари и за часове получило отоци, разказа педиатърът д-р Анелия Балабанова. Майката се опасявала, че острата реакция е алергична, но педиатрите отхвърлили съмненията, а след проведеното лечение, червенината и подутините бързо изчезнали. Детската лекарка препоръча родителите да не забравят и да слагат в чантите си специалните защитни средства срещу насекоми - репеленти, и да ги използват  преди и по време на разходка, особено ако са избрали за целта тепетата, Гребната база и парковете, където растителността рязко избуя след валежите, а покрай нея се нароиха и насекомите. Най-опасни са ухапванията от кърлежите, защото и след премахването им, крият риск от зараза с различни при това доста опасни инфекции. Д-р Балабанова отбеляза, че с началото на ваканцията в отделението нарастват и случаите на деца с вирусни инфекции,засягащи храносмилателната система. Те постъпват с гадене, повръщане, разстройство и безапетитие. Бързо се дехидратират, вдигат температура, кожата им е суха и са силно отпаднали. Заболяват деца на всякaква възраст. Най-тежко протича при кърмачетата и  децата до 3 г., често се налага те да бъдат настанени в болница за лечение. В повечето случаи вирусните инфекции преминават за 3-4 дни при децата. При поява на някои от тези симптоми родителите непременно да се консултират с педиатър, препоръча д-р Балабанова. Неприятни изненади през лятото може да  донесе и силното слънце. Не  са редки случаите на слънчеви алергии, ако не са взети необходимите предпазни мерки. „Винаги когато излизате на разходка не забравяйте шапката, както и шишето с вода. Избягвайте да бъдете навън в най-горещите часове на деня, когато слънцето е най-силно. Радвайте се на летните забавления сутрин до 10 часа и след 17 часа. Само така ще предпазите детето си от  слънчев удар, който също протича с гадене, повръщане, главоболие, повишена температура, но при него може да се стигне и да загуба на съзнание\", каза водещият пловдивски педиатър. Всички пациенти, които имат някакви здравословни проблеми, трябва да знаят, че отделението по педиатрия в МБАЛ „Централ Хоспитал\" в Пловдив работи денонощно, в това число в събота и неделя. На тяхно разположение по всяко време е педиатър. За контакт пациентите могат да звънят на тел: 0877/491-701.", "date": "2018.07.04", "title": "Комари и кърлежи са напаст след валежите"}
{"url": "http://standartnews.com/balgariya/obzor_blizkite_na_ubitiya_dotsent_omaskariha_go_-373290.html", "text": "Семейството на пребития до смърт доц. Стефан Нейков от Пловдив се възмути от версията, която огласиха разследващите. Според нея 70-годишният учен е искал секс и пари от студентка, за да й помогне да завърши магистратурата си в местен университет. Нейният мъж пък пребил от ревност доцента с бейзболна бухалка. \"Това е брутално престъпление, което е било предварително замислено. Огромна помия се изля върху него и нас, а той и на мравката път правеше. Стефан беше пенсионер от 6 г. и оттогава не преподава. Защо прокуратурата се доверява на показанията на убиеца и жена му и ги тиражира в медиите. очерниха паметта му\", заяви пред медиите възмутената съпруга Ирина. Тя припомни, че убитият учен има над 300 научни публикации у нас и в чужбина. Двата нови сорта, създадени от него, салата „Ира\" и алабаш\" Ники\" пък били кръстени на жена му и сина му. \"Всички в Садово и Чешнигирово, който го е помолил да отиде и да им види растенията за болести, винаги се е отзовавал. Винаги е помагал\", продължи разстроената вдовица. 33-годишният син на доцента Николай Нейков, който е главен асистент в Института по растителни генетични ресурси в Садово, също е бесен от тиражираната версия за причината за убийството. \"Изкараха баща ми едва ли не сексуален маниак. А той бе признат специалист и добър човек. Помагаше на всички\", гневи се Нейков. Айде сега!\", възроптаха и съседки на семейството пред monitor.bg. Според тях убитият доцент бил винаги готов да помага на комшии и приятели. „Слизаме да чистим пред блока, той е първи. Негов приятел се разболя, ходеше да му пазарува. Не вярваме да е искал пари и секс от студентка\", казаха жените. Съпругата Ирена и децата й се чудят как ще продължат живота си и как ще гледат хората в очите оттук нататък. Те не знаят и кога ще е погребението, въпреки че им звънят хора от цялата страна, защото първо трябвало от прокуратурата да наредят от Съдебна медицина да освободят трупа. Според разследващите вечерта на 2 юли доц. Стефан Нейков е имал уговорена среща с 32-годишната студентка Иванка. Трябвало да се видят близо до спортната зала в село Оризари до Пловдив. Ненадейно там се появил мъжът на студентката Илия Стоичков, който започнал да налага пенсионера с бейзболната бухалка. Към 22 часа агонизиращият учен бил намерен до колата си на бул. \"Христо Ботев\"  в Пловдив и издъхнал малко след пристигането на линейката. След това 32-годишната жена тръгнала към река Марица, където изхвърлила бухалката. Мъжът й пък се отдалечил в друга посока. Ден по-късно студентката завела полицаите до мястото на речния бряг и им показала къде е изхвърлила оръжието на убийството. До 20 години затвор заплашват мъжа, задържан за убийството, обясни пред Нова тв зам.-окръжният прокурор Галин Гаврилов. Според него Нейков е нападнат в момент, когато изнудвал  студентката за пари и интимна близост, в замяна на което обещал да уреди изпитите и завършването й. Макар и пенсиониран, той все още имал добри контакти и затова бил помолен да \"упражни\" влиянието си, за да си възстанови дамата студентските права и да се дипломира след неколкогодишно прекъсване. Прокуратурата с бухалката. \"Относно това какви намерения е имал извършителят на престъплението ние съдим по това какво той е обективирал в действителността. А той е извършил тежък побой, нанесен с бейзболна дървена бухалка. Дали е имал намерение да убива или не, съдим по това, което е сторил, а не по това какво се говори\", продължи прокурорът. Той потвърди, че в много тежко състояние берящият душа преподавател е бил откаран и захвърлен до колата си, извършителят се е отдалечил, а съпругата му е опитала да скрие бейзболната бухалка. „Наказанието, което се предвижда, е лишаване от свобода от 10 до 20 години. Задържан е за срок от 72 часа с прокурорско постановление\", заяви още прокурор Гаврилов. Според показанията на убиеца Стоичков жена му искала да завърши образованието си, започнато още през далечната 2005 година. Тя и убитият преподавател са имали връзка още тогава, но междувременно младата жена прекъсва и се омъжва. Сега поискала да поднови образованието си и се свързала с Нейков, за да ѝ помогне. Той обаче започнал да я изнудва за секс, твърди Стоичков. Заради това решил да сплаши доцента, когото жена му примамила да отиде на изхода на Пловдив в посока Оризари. . Извършителят твърди, че изобщо не искал да убива жертвата. Затова и го откарал до района на Военна болница, където е и намерен по-късно от полицията.", "date": "2018.07.04", "title": "ОБЗОР. Близките на убития доцент: Омаскариха го !"}
{"url": "http://standartnews.com/balgariya/izpratiha_bozhidar_dimitrov_v_zlatnata_zala_na_nim-373293.html", "text": "Точно в 10 часа вчера Националният исторически музей затвори врати за посетители и ги отвори за хората, дошли да почетат паметта на професор Божидар Димитров. Дългогодишният шеф на НИМ и виден историк издъхна внезапно в неделя след сърдечна криза. Ковчегът му беше поставен в Златната зала, където се образува огромна опашка от опечалени. Сред първите, които дойдоха да се поклонят, бяха депутатът Жельо Бойчев, проф. Михаил Константинов, Владимир Каролев, проф. Христо Пимпирев. Огромен венец донесоха хора от село Искра, които излязоха с инициатива да издигнат паметник на Божидар Димитров. Съболезнования поднесоха и кметът на София Йорданка Фандъкова и нейният заместник Тодор Чобанов, председателят на парламентарната комисия по култура и медии Вежди Рашидов, тв водещият Росен Петров, представители на ансамбъл \"Българе\", а най-атрактивни бяха представителите на дружество \"Гургулят\" - потомци, които също развяха знамена. Съболезнованията приемаха съпругата и дъщерята на починалия професор. \"С патриотизма, енергията и човечността си Божидар Димитров ни кара не да свеждаме глава на раздяла с него, а да се изправим гордо\", заяви министърът на културата Боил Банов в словото си. Той заяви, че българската история е изгубила най-верния си пазител - истински родолюбец, изгарян от любовта си към България. Банов отбеляза приноса на проф. Божидар Димитров като изключителен учен и като изключителен приятел - отзивчив към широката аудитория, за което получи и любовта й. \"Хората, запалени от неговите идеи, намираха и отдушник в контактите си с него заради великолепното му чувство за хумор, с което можеше да се отнася към всяка историческа дилема\", заяви още министърът. За предания патриотизъм, безкористността, научния принос, колегиалността, верността към България и към приятелите на Божидар Димитров говориха също директорът на НИМ доц. Бони Петрунова и проф. Станислав Станилов, заместник-председател на парламентарната Комисия по култура. Той припомни, че Димитров е следвал възрожденското правило на Раковски, че любовта към отечеството е преди всяка друга любов и професорът никога не й е изневерил. \"За Божидар Димитров може да се говори много, а може и нищо да не се каже, защото достатъчно говори това, което е свършил в живота си - купищата книги и най-вече идеите в тях, тв предаванията, интервютата\", каза Станилов. По думите му, чувството за свобода е било между най-големите качества на \"човека - музей\". \"От сутринта не спира потокът от хора, които искат да се сбогуват с бившия ни директор, колега, приятел, учител - голям човек на България. Думите не стигат, за да изразим скръбта си от неговата преждевременна загуба - можеше да направи още толкова много за България, която беше негова кауза и мисия\", каза доц. Бони Петрунова. По думите й, духът на Божидар Димитров ще остане завинаги в залите на НИМ. Директорката на музея прочете на траурната церемония съболезнователните адреси от председателя на парламента Цвета Караянчева, премиера Бойко Борисов, столичния кмет Йорданка Фандъкова. Петрунова отбеляза, че са получени изключително много съболезнователни адреси - от президентската администрация, министерства, политически партии, от Българската православна църква, научни и културни центрове, творчески организации, исторически музеи и общини от цялата страна. Докато вървеше поклонението на екрана се въртяха кадри с изяви и послания на Божидар Димитров като шеф на Националния исторически музей.", "date": "2018.07.04", "title": "Изпратиха Божидар Димитров в Златната зала на НИМ"}
{"url": "http://standartnews.com/balgariya/telefonna_izmama_sas_zaplahi_za_ubiystvo_i_tormoz-373276.html", "text": "Възрастна жена от село Джулюница даде всичките си спестявания - над 13 000 лева, на мошеници, заплашвали живота ѝ, съобщава NOVA. 72-годишната Пенка Манева е пенсиониран счетоводител. Цял живот е работила с пари и не вярва, че ѝ се е случило и това - да стане жертва на телефонни измамници. Всичко започва преди седмица, когато домашният ѝ телефон звъни: „Обажда се началникът на полицията в Стражица. Заплашвана ли сте досега?\". Казвам не. Те ми обясняват: „Не, ама ви има в списъка и в най-скоро време, следобед ще бъдете заплашена. Ако някой ви заплашва, се обадете на номер 6144\". И аз повярвах, като един нормален човек, че са от полицията. Откъде ще ми знаят името и фамилията?\", разказва потърпевшата Пенка Манева. Схемата, в която попада възрастната жена, е последната и най-прилагана – съдействие за разкриване именно на телефонна измама. Мнимият полицай подготвя жертвата за следващото обаждане и... то не закъснява. „Звънна домашният телефон и започнаха да ме обиждат с лоши думи: „Ще дойда, ще те нарежа, ще те изнасиля\". Поискаха 60 000 лв.\", разказва възрастната жена. Следващото обаждане е отново от мнимия полицай, спечелил доверието на жената, който я убеждава да сложи парите си за примамка. „Спокойно, госпожа! Ангажирали сме цялата полиция в Стражица. Изпратили сме цивилни момчета – 10-15 в Джулюница. Улицата ви се наблюдава. Колко пари имате?\", попитал мнимият полицай. „Имам 10-тина - 12 хиляди, стари хора сме, ниви щяхме да купуваме\", обяснила Пенка Манева. Измамникът я убедил да остави парите на определено място, а полицаи щели да ги заловят в момента на взимането. И така Пенка Манева оставя в сеното всичките спестявания на семейството – 13 хиляди лева и 500 паунда. Малко по-късно комуникацията с жената е прекратена и тя разбира, че е измамена. „Така, наречената „полицейска акция\", както самите бургуджии я наричат. Но, в случая, по-характерно е, че при тази полицейска измама, лицата са избрали този принцип – на доброто и лошото ченге\", коментира Мариян Лонгинов – началник-сектор „Криминална полиция\" – Горна Оряховица. Няколко дни по-късно, криминалисти от Горна Оряховица тръгват по следите и на мулето – пренесло парите, както и на мошеника, ръководил измамата. „В близост до дома на жената, която си е дала парите, е имало мъж и жена. На доста хора от селото им е направило впечатление, че мъжът говори по телефона си. Абсолютно пасва на профила на мулето, тъй като, когато отива към адрес, тъй като не е от това населено място, няма как да бъде ориентиран и му е необходимо повече време за разговори, за да бъде упътен точно, къде да вземе парите\", обясни Лонгинов. Така, чрез мулето, полицията стига и до мозъка на измамата, който също е заловен – съденият за телефонни измами Димитър по прякор Мея от Павликени. Следствен експеримент с мулето – Николай, разкрива схемата на измамата, в която е участвала и жена. „Българинът, традиционно му е заложено да помага. Така е от народопсихологията. Възрастните хора се лъжат лесно – като малките деца. Първоначално, като ги подведат, че помагат, че ги грози нещо лошо и че могат да помогнат на себе си и полицията – по-нататък манипулирането е много лесно\", обясни Лонгинов. Задържаните за измамата са върнали парите. Направили са самопризнания и остават в ареста.", "date": "2018.07.04", "title": "Телефонна измама със заплахи за убийство и тормоз"}
{"url": "http://standartnews.com/balgariya/zakonoproektat_na_dps_za_prozrachna_mediyna_sreda_mina_na_parvo_chetene-373271.html", "text": "Парламентът прие на първо четене промените в Закона за задължителното депозиране на печатни и други произведения, предаде БГНЕС. Вносители на промените са депутатите Делян Пеевски, Йордан Цонев, Хамид Хамид и Велислава Кръстева от парламентарната група на ДПС, а точката бе вкарана като допълнителна в днешното пленарно заседание. Законопроектът предвижда въвеждане на изискване за задължително разкриване на информация от доставчиците на медийни услуги за техния действителен собственик, както и за начина на финансиране. Вносителите се надяват с тези мерки да доведат до прозрачност на медийния пазар, както до информираност на обществото относно редакционната политика на медиите. Законопроектът предвижда още изискване за задължително разкриване на информация, идентифицираща лицата, разпространяващи или продаващи печатни зидания и на броя на използваните от тях крайни точки на продажба. На промените се противопоставиха от „БСП за България\". „Няма никакво съмнение, че в България, един от основните проблеми на демокрацията е смесването на политиката и бизнеса. Смесване, което за България често пъти е в недопустими размери. За последните 20 години ние сме извървели път в посока на изсветляване, но той е ужасно недостатъчен. Ако има нещо, което гражданите на България недвусмислено формулират като проблем на системата, това е именно смесването на политиката и бизнеса\", посочи народният представител Антон Кутев. Според него в България има конкретни личности, които са се превърнали в символ на това смесване. „Това има основание. Няма как да убедя българските граждани и моите избиратели, че г-н Пеевски не е символ на смесването на бизнес и политика\", допълни Кутев. Депутатът посочи още, че няма да подкрепи законопроекта и дори го определи като „следваща крачка в разграждането на държавността\". „Ако това беше законопроект, в който не участваше името на Пеевски, очевидно щеше да има своите цели. Между другото, част от тях са изсветляване на имиджа на г-н Пеевски. Но ако той не го беше подписал, щеше да бъде просто един законопроект, който въври във вярната посока и се опитва пътьом да изсветли имиджа на Пеевски. С неговия подпис той става изнасилване на общественото мнение\", смята Кутев. От ДПС защитиха предложението си. „Законопроектът има ясна цел и тази цел не кореспондира със защита интереса на когото и да било, най-малко на г-н Пеевски. Точно обратното\", посочи Йордан Цонев, който е сред вносителите. Според него името на един от вносителите не е основание законопроектът да не бъде подкрепен. „Неприемането на този законопроект обслужва всички онези, които произвеждат фалшивите новини\", аргументира се Цонев. В изказването си той призова за въвеждането на ясен регламент относно собствеността и финансирането на медиите, което ще доведе до изсветляването на зависимостите. Подкрепа за законопроекта от парламентарната трибуна изразиха още председателят на Комисията по култура и медии Вежди Рашидов и председателят на ПГ на „Обединени патриоти\".", "date": "2018.07.04", "title": "Законопроектът на ДПС за прозрачна медийна среда мина на първо четене"}
{"url": "http://standartnews.com/balgariya/misteriyata_na_bg_seriala_kilerat_zavladyava_svetovnoto-373275.html", "text": "На 12 юли 2018 г. от 19.30 ч. зад музея „Земята и хората\", Южен парк II част, за първи път ще се излъчи прожекция на един от най-успешните уеб сериали у нас – „Килерът\". Докато светът е футбол, „Вечер на БГ Уеб Сериалите: Премиерна Прожекция на \"Килерът\", част от #MondialCamp, ще завладее сърцата на почитателите на мистериите. „Килерът\" е първият мистъри уеб сериал в България, продуциран от 7Talents. Продукцията се превърна в истинска тийн мания и още с премиерата си предизвика онлайн фурор за броени часове. Само за 6 седмици проектът събра над 3 милиона гледания на всички платформи и над 20 хиляди последователи в социалните мрежи. Хиляди споделяния, позитивни коментари и реакции потвърдиха огромния интерес към проекта и неговия успех – „Този сериал е гига-мега! Чакам новия епизод!\", „Само български таланти! Браво!\", „Аплодисменти за сериала! Само ще кажа едно голямо WOW\". Преди премиерната прожекция на „Килерът\" на открито, всички присъстващи ще могат да се снимат, вземат автографи и поговорят с част от любимите си актьори. След което всички заедно ще си припомнят през какви изпитания минаха героите с първите шест епизода от продукцията. Историята на „Килерът\" проследява живота на петима младежи, които се опитват да преживеят смъртта на техен близък приятел. За да забравят за случилото се, Зара, Деница, Николета, Мартин и Калоян избират тишината на странна и почти необитаема планинска хижа. Отношенията им се заплитат, когато около тях започват да се случват необясними свръхестествени явления. Те разбират, че в хижата има тайна и опасна стая, от която трябва да стоят далеч. Мистичното помещение сякаш е живо същество и познава добре всеки един от тях. Този, който се осмели да прекрачи прага на „Килерът\", придобива различни свръхестествени способности, но каква е тяхната цена?", "date": "2018.07.04", "title": "Мистерията на БГ сериала „Килерът“ завладява Световното"}
{"url": "http://standartnews.com/balgariya/do_20_godini_grozyat_mazha_obvinen_za_ubiystvoto_na_dotsenta_ot_plovdiv-373268.html", "text": "До 20 години затвор грозят мъжа, който беше задържан за убийството на доцента от Пловдив. Това обясни пред NOVA зам.-окръжният прокурор на града Галин Гаврилов. 70-годишният доцент беше намерен в понеделник вечерта в безпомощно състояние до колата си, паркирана до Военна болница в Пловдив. Според разследването мъжът е пребит до смърт с бухалка на безлюдно място извън града. Според прокуратурата е нападнат е в момент, когато изнудвал 32-годишна студентка за пари и интимна близост, в замяна на което обещал да уреди изпитите и завършването й. Арестуван за престъплението е 42-годишният съпруг на студентката. Прокуратурата му е повдигнала обвинение за умишлено убийство. „Наказанието, което се предвижда е лишаване от свобода от 10 до 20 години. Задържан е за срок от 72 часа с прокурорско постановление\", заяви прокурор Гаврилов.", "date": "2018.07.04", "title": "До 20 години грозят мъжа, обвинен за убийството на доцента от Пловдив"}
{"url": "http://standartnews.com/balgariya/poklonenieto_na_bozhidar_dimitrov_e_dnes_v_nim-373267.html", "text": "Поклонението пред проф. Божидар Димитров (1945-2018) е днес от 10:00 до 16:00 ч. в Националния исторически музей (НИМ), съобщават от музея. Проф. Димитров почина на 1 юли на 72 години. „От този свят внезапно си отиде изключителен учен, историк, преподавател, ръководител, публицист, който завинаги ще остане в научната и в културната памет на България. Ние, неговите колеги от НИМ, имахме изключителния шанс и привилегията да работим години наред под ръководството на този уважаван, всепризнат и много продуктивен учен, който бе отдаден всецяло на любимата си история и на - без преувеличение - на своя музей\", посочват от екипа на НИМ в скръбната вест. „С изумителната си работоспособност, с професионалната си упоритост и находчивост той участва активно в създаването, укрепването и утвърждаването на НИМ като най-представителната и най-авторитетната музейна институция в България, с престижно име у нас и в чужбина\", припомнят колегите на проф. Димитров. „Той живя някак забързано, енергично, спонтанно, но и целенасочено, като внесе в културната съкровищница на България десетки забележителни научни и научно-популярни книги и сборници, стотици студии, монографии, статии. Всичко, излязло изпод талантливото му перо, бе задълбочено и сериозно и в същото време - увлекателно, и имаше чудното свойство бързо да се изчерпва от рафтовете на книжарниците и библиотеките. Поради една съвсем проста причина - винаги е интересно и вълнуващо. Той бе любим автор, телевизионен водещ и откровен събеседник на малки и големи, на селяни и граждани, на хора от всички социални слоеве и с различни професии. Една от най-отчетливите причини за това бе неговото безгранично, почти неистово родолюбие, неговият живителен и утвърждаващ национализъм, неговата силна и изстрадана любов към българите - в и извън пределите на страната ни\", посочват от колектива на НИМ. „Като ръководител проф. Димитров бе респектиращ и справедлив, като колега - толерантен и разбран, като приятел - верен и щедър. А във всички тези \"длъжности\" - неизменно /само/ироничен, с уникалното си чувство за хумор. Ето какъв човек загубихме без време. Загубата ни е голяма. Скърбим за проф. Божидар Димитров. Прекланяме се пред светлата му памет\", допълват още от НИМ.", "date": "2018.07.04", "title": "Поклонението на Божидар Димитров е днес в НИМ"}
{"url": "http://standartnews.com/balgariya/prognoza_25_000_dushi_poveche_shte_imat_pravo_na_pomosht_za_otoplenie_prez_zimniya_sezon-373259.html", "text": "С около 25 000 души повече ще имат право на целева помощ за отопление през новия зимен сезон, прогнозират от Агенцията за социално подпомагане. Това означава, че помощта ще стигне до около 230 000 българи. Причината за разширяване на достъпа до това подпомагане е увеличеният от началото на годината размер на гарантирания минимален доход. До няколко седмици правителството трябва определи и размера на помощта, за който се очаква да бъде по-висок от сегашните 365 лева, заради поскъпването на газа, парното и електроенергията от 1 юли. От вчера започна приемането на заявления за отпускане на енергийната помощ, а срокът за кандидатстване е 31-ви октомври. Право на целева помощ за отопление имат хората с доход под диференцирания минимален доход, който е обвързан с гарантирания минимален доход и с други обстоятелства в дадено домакинство. Други изисквания към кандидатите за подпомагане са да имат единствено собствено жилище, да не са регистрирани като еднолични търговци или собственици на капитал в търговско дружество, да не са извършвали продажба на собственост през последните 5 години, да не са дарили жилище или друг имот. В заявленията, които се подават в дирекциите \"Социално подпомагане\" по настоящ адрес, всеки човек посочва какъв вид отопление използва - твърдо гориво, парно, природен газ или ток, обясни пред Дарик Бойка Тодорова, началник на отдел \"Социални и семейни помощи\" в Агенцията за социално подпомагане: „След подаване на документите в срок от 20 дни нашите социални работници по места са задължени да извършват социална анкета за установяване на ситуацията при всяко едно семейство. Съответно в 7-дневен срок ще издадат заповед за отпускане или отказ за отпускане на целевата помощ\". И тази година във връзка с актуализирането на пенсиите е предвидено намаляване на размера им с коригиращ коефициент, така че да няма възрастни хора, които през миналата зима са получавали такава помощ, а сега да не могат. Въвеждат се нови изисквания към ползвателите на твърдо гориво - въглища, пелети, дърва и брикети, които трябва да отговарят на нормите за качество и екологичност: „Примерно за дървата - трябва да се получат от горските стопанства, които са задължени да спазват тези правила за качество и екологични норми. Насърчавам хората при възможност да закупят пелети, които са сравнително екологични и чисти при ползването.\" От Агенцията припомнят, че работещите лица трябва да представят документ за дохода си от последните 6 месеца, а за безработните изискването е да имат поне  шестмесечна регистрация в бюрото по труда и да не са отказвали предложена работа.", "date": "2018.07.04", "title": "Прогноза: 25 000 души повече ще имат право на помощ за отопление през зимния сезон"}
{"url": "http://standartnews.com/balgariya/29godishen_ot_haskovo_se_samozapali_sled_skandal-373274.html", "text": "Мъж на 29-годишна възраст се е самозапалил и е с опасност за живота при битов скандал в Симеоновград, съобщи ОД на МВР - Хасково. Инцидентът е станал снощи в 21,40 часа. Тогава на спешния телефон е получен сигнал от 24-годишна жена, която съобщила за разпра между нея и мъжа, с когото съжителства. Заради свадата между тях, жената не го допускала в дома им на улица \"Цар Асен\". Той заплашвал, че ако не му отключи, ще се запали. Започнал да пръска с носената от него бутилка с бензин, а накрая се залял с остатъка от запалимата течност и щракнал със запалката. Мъжът е в критично състояние и е бил транспортиран в МБАЛ - Пловдив. Заведено е било досъдебно производство.", "date": "2018.07.04", "title": "29-годишен от Хасково се самозапали след скандал"}
{"url": "http://standartnews.com/balgariya/dnes_shte_ima_i_slantse_i_dazhd-373260.html", "text": "Атмосферното налягане през деня слабо ще се понижи, достигайки средното за месеца. През следващото денонощие въздушната маса ще се задържи неустойчива. Над по-голямата част от страната през нощта ще преобладава ясно, а през деня - слънчево време. През първата половина на денонощието само на отделни места, а през втората - в повече райони, ще се развие купесто-дъждовна облачност и ще има краткотрайни валежи и гръмотевични бури, възможни са и градушки. По-интензивни ще са явленията в планинските райони. Дневните температури ще са предимно между 27 и 32 градуса. Над планините преди обяд ще е предимно слънчево, но след пладне ще се развива купеста и купесто-дъждовна облачност и до вечерта на много места ще има краткотрайни валежи и гръмотевични бури. Ще духа слаб, по билата - до умерен запад-северозападен вятър. Максималната температура на височина 1200 метра ще е около 24 градуса, на 2000 метра - около 16 градуса. Над Черноморието ще е предимно слънчево. Ще има временни увеличения на облачността, по-съществени в следобедните часове и на отделни места ще превали и прегърми. По крайбрежието ще духа бриз. Максималните температури на въздуха ще са 24-28 градуса, температурата на морската вода е 23-24 градуса. Вълнението на морето ще е около 2 бала.", "date": "2018.07.04", "title": "Днес ще има и слънце, и дъжд"}
