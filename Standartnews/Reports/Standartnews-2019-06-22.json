{"url": "https://standartnews.com/mneniya/nevobrazenata-drzhava-made-in-velikobritania-395379.html", "text": "Е, какво излиза, прелюбезни? Българският модернизъм се оказа менте почти като оставката на Корнелия. То това направо си е метафора! Модернизъм-менте! Разбира се, възможно е Мирчо Качулев да е нарисувал Глен Клоуз след смъртта си, както е и възможно Корнелия да си оттегли оставката със същите мотиви, с които си я подаде. В България всичко е възможно, дори Преслава да заприлича на Майкъл  Джексън... \r\nИма една странна крива на общественото признание и начинът, по който то се променя през годините. Само преди две-три десетилетия, за да те поканят в телевизионно предаване, беше нужно да си написал книга, да си поставил рекорд, да си блъскал като луд на стана, да си летял в Космоса, или да си издоил най-много крави...Сега е достатъчно „да бъдеш себе си”. Всъщност съветът „Бъди себе си”е много походящ за 0, 0002% от населението на Земята. Всички останали трябва веднага да започнем да полагаме усилия да не бъдем „себе си”, ако искаме земята и самите ние да оцелеем. Бумът на социалните мрежи доведе до небивал разцвет в изкуството на самопровъзгласяването, а сривът на традиционните медии позволи подмяната на действителността да се превърне в универсално средство за управление на общественото мнение. Ако преди десетилетие „менте” беше дума с изцяло негативно звучене, днес вече съвсем не е така. и действителност от самия оригинал. Преди време журналистът и тънък познавач на алкохолната индустрия Иван Бакалов беше изчислил, че ако количествата алкохол  „черно Джони” са реални и произведени по оригиналната рецепта на пивоварната, то територията на Великобритания трябва да е покрита изцяло на височината на 5-етажна сграда с бъчви, в които отлежава дестилатът. Повече примери е излишно да давам. Голяма част от хората са „made in China”, а и Господ, създавайки човека, забравил да го патентова и сега всеки може да я върши тази работа. И все пак, ако видите чехли с надпис „made in Velikobritania”, не бързайте да ги купувате... \r\nВ този план спорът за фалшификатите в изложбата за българския модернизъм или пък за автентичността на филма „Чернобил“ са вълнуващи за много тънка прослойка познавачи. Парадоксално е, че въпреки „подмяната”2, общата картина, голямата приказка остава неизменена - и за вълнуващата история на модернизма в България, и за мрачната, напълно реална алегория Чернобил като естествен завършек на едно мърляво, човеконенавистническо управление в бившия СССР. Да спорим по детайлите би било равнозначно на спора дали в прочутата приказка на въпроса на Червената шапчица: „Бабо, защо ти е толкова голям носът”, вълкът е отговорил  „за да те подуша по-отдалеч” или „защото съм арменец”. Приказката и и спокойно всички актьори в Чернобил можеха да са чернокожи, без това да измени метафората. Или пък главните роли да бъдат изиграни от Леонардо Ди Каприо и Том Круз. \r\nНещо подобно се случи и на последните избори. Борисов създаде изключително успешно усещането, че е сам срещу всички и успя да ги „бие” за радост не само на горещите си привърженици, но и на всички онези, които обичат приказките за това как юнакът побеждава, независимо от обстоятелствата. И след изборите той продължи да развива този образ, като навръх рождения си ден отново имаше две-три живи включвания от горещи строителни обекти на страната. Усетил могъществото на персонализирания мит, той овеществява властта в пълна мяра, дори това често да му струва скъпо. Например, когато нему се приписват грехове, които изобщо не са негови. Аз не съм и сигурен до колко вече публичният му образ  е подвластен на самия него и до колко живее собствен живот, носен на крилете на публичните очаквания към образа Борисов. Всъщност обществата ни отдавна се управляват от образи, които сами сме създали и които често имат твърде малко общо с действителността. И само по навик продължаваме да си обясняваме явленията с някакви уж обективни процеси. На Запад от нас, например, има не една и две млади държави, които успешно си създават цели „истории“. Някои от тях така са се захласнали с новата си история, че няма и да усетят как ще останат без география в съвсем обозримо бъдеще. На Балканите специално си мислим, че сме модерни държави, дори изследваме със страст модернизма и постмодернизма в изкуствата си, но всъщност продължаваме да решаваме проблеми на националната държава от 19 век, пренасяйки ги в една вече напълно виртуална среда. И постепенно заживяваме в ментето, което сами сме създали. При това то е напълно оригинално. Звучи  парадоксално, но ако в началото сме създавали прокси-държава по модела на напредналите съществуващи западноевропейски общества, от 1948-а година насам създаваме безподобно „менте“, в което се чувстваме уютно и което ни предпазва от необходимостта да си обясняваме трудно обяснимия свят. Демокрацията ни започна също така – с мечтата за „нормална държава“ – ако си спомняте. Днес какво е... По-скоро нещо, което претендира правото си на съществуване, защото най-важното му качество е Също като блондинка в риалити-формат, която е известна най-вече с това, че е известна. Още в зародиш се провалят всякакви опити да си припомним, че държавата е не повече от договор между членовете на обществото за това как да бъдат оползотворявани общите им време, усилия и средства... \r\nПо-разсъдливите ще кажат, че далеч преди интернет епохата общественото съзнание е действало по сходен начин. Създаването на САЩ, например... Група хора са си въобразили идеалната държава и са я превърнали в реалност, налагайки модерни възгледи за обществото, напълно несъответни на развитието на Европа по онова време. „Баудолино“ на Умберто Еко отпраща още по-назад във времето, разказвайки за силата на въобръжението в предмедийната епоха и как един цял свят, измислен нарочно за Фридрих Барбароса, постепенно става реален. \r\nИ тук вече идва неприятният въпрос или по-скоро неприятният отговор. След като живеем почти изцяло във въобръжаем свят, толкова ли не можем да се самоизмислим малко по-добре с малко повече въображение?   Или, както казва една индийска поговорка – щастието на глупака изглежда като жената на комшията. Последната седмица, например, усилията ни са насочени към това да ограничим партийното субсидиране, което като цяло е по-малко от ремонта на 300 метра от „Граф Игнатиев“. Това, разбира се, няма да реши нито един проблем на политическата система, но пък ще отвори десет нови. Днес радостно сеем семената на бъдещата буря. Така е и с решението автомагистрала „Хемус“ да се строи от държавна компания, така е и с провалените за пореден път ЛОТ-ве на железопътните проекти... Само тези два проекта са за над 3, 5 милиарда лева, но ние сме съсредоточени не в това как всинца да станем по-богати, а как да направим политиците по-бедни и по-зависими от хората с парите. Ами... добре сме го замислили! Направо до урните за бюлетини да вземем да слагаме и по една кутия за волни пожертвувания за партиите или пък политиците да се издържат директно със смс-и от населението? Сигурен съм, че ще се родят и други причудливи идеи, всяка една по-добра от сивото безличие, което в момента се дискутира в парламента, инспирирано като проблем от хора без въобръжение... Знаете ли, че с много малко изключения през последните 20 години не съм чул реч на  български политик да започва с изречението „Имам една мечта...“. Може би се страхуват да не ги споходи съдбата на Мартин Лутер Кинг или пък мечтите им стигат до построяването на „къща за гости“. Мога да претендирам за авторство на изречението „Човек е толкова голям, колкото са големи мечтите му“, защото Камен Воденичарв го произнесе – според мен – за пръв път в един монолог като водещ на „Каналето“ през 1996-а. Тогава, когато изпя „Не съм избягал“. Бих могъл, наистина, ама нещо не ми се ще, защото ще прозвучи като присъда. \r\nВ заключение, проблемът на „българския модернизъм“ не е в това, че две-три картини от една изложба са се оказали несръчни ментета. Проблемът е, че зает с  произвеждане на менте-действителност, българският мозък отказва да приеме предизвикателството пред западноевропейския разум още от 20-те години на миналия век от времето на модернизма: да подложи на смела и критична преоценка вехтите идеи за света и за собственото ни място в него.  Предпочитаме да живеем в тъп виц, невярвайки че можем да измислим нещо по-добро. Не смеейки дори да си го помислим.  Ето ви, например, една направо постмодерна идея: а защо да не си изберем главен прокурор чрез жребий? Смятате, че ще е по-недемократично от всеки друг начин? Аз пък мисля точно обратното.", "date": "2019.06.21", "title": "Невъобразената държава „made in Velikobritania“"}
{"url": "https://standartnews.com/kultura/tom-dzhouns-shchyal-da-pee-na-zlatniyat-orfey-za-2500-395386.html", "text": "Том Джоунс, който на 24 юни гастролира в Античния театър в Пловдив, е щял да изнесе рецитал на „Златният Орфей“ през 1971 година срещу символична сума. Генко Генов – прочутият шеф на култовия не само у нас, но и в целия соцлагер и из Европа музикален фестивал, успява след продължителни кандърми да уговори легендарния певец да излезе в Летния театър на Слънчев бряг срещу мизерните 2500 долара. Всъщност сумата стига само за хонорарите на пианиста и диригента му, а самият крал на шлагера се навива да хване микрофона без пари. Шесто управление обаче бди – и, естествено, блокира акцията. Но Генко разбира за това вече в кабинета на Леда Милева – тогавашния генерален директор на националната телевизия. Тъкмо заради поста си тя е и заместник-председател на организационния комитет на „Орфея“. „Беше през зимата и въпреки студа, хукнах към „Сан Стефано“ без палто – толкова бях щастлив от успеха си с Том Джоунс. Бързах да съобщя радостната вест на Леда Милева. Тя реагира с уплаха и веднага позвъни в ЦК на БКП – на Крум Василев, който завеждаше отдел „Изскуство“. Разговорът беше много странен. Милева настояваше, че Том Джоунс е в световната естрада и неговото участие ще бъде политическа грешка. Василев явно не беше съвсем съгласен, но тя продължи да настоява, че Том Джоунс не бива да бъде канен. След няколко минути ми заяви: „Ето, и другарят Василев е съгласен“, макар да бях свидетел на диалога им и на неговите опити да я склони да помисли по въпроса. Бях като попарен. Знаех, че тя искаше да ме отстрани от „Орфея“, защото съм „идеологически неукрепнал“ и „неясен безпартиен“. Какво можех да направя повече? Отидох си“, пише Генко Генов в мемоарите си.   \r\nКакто се знае, Том Джоунс много по-късно обира за първи път овациите на българските меломани. След финалните бисове при предишните си гостувания в НДК и в „Арена Армеец“ той казваше съвсем сериозно: „Само трябва да ме помолите – и ще дойда пак“. \r\nТом Джоунс досега има регистрирана единствена пауза в уникалната си кариера – през 2016-а, когато почина съпругата му, той отмени предстоящите си концерти. След смъртта на Мелинда Роуз Удуърд, с която имаха 59-годишен брак, временно се отдаде на скръбта си, но не след дълго сподели в социалните мрежи, че само музиката може да го измъкне от емоционалната дупка и че е пеенето е най-точната терапия, а подкрепата на феновете повдига духа му. Плътно до Том Джоунс е синът му Марк, който е и негов мениджър. Звездата не говори за незаконния  Джонатан, роден през 1987-а от кратката му авантюра  с модела Катрин Беркери. Преди няколко години Джонатан помоли родителя си за среща чрез таблоида \"Сън\". \"Когато казвам на хората кой е баща ми, те мислят, че лъжа. Искам да се видя с него поне веднъж. Просто да чуя как произнася името ми, ще е толкова вълнуващо\", каза преди петилетка Джонатан, който тогава се пробваше да пробие в шоубизнеса, а сега се говори, че е стигнал до приют за бездомници.    \r\nТом Джоунс винаги е твърдял, че никога не би заменил съпругата си с която и да е друга жена, изпречила се на пътя му.  „Тя беше и остава любовта на живота ми“, категоричен е и до днес 79-годишният чаровник. Уелсецът, чието рождено име е Томас Джон Удуърд, и Линда, както я наричат близките, се женят през 1957-а, месец преди раждането на Марк. И двамата са деца – на по 16 и 17. Всички са против сватбата им, но те се венчават. През следващите 6 десетилетия са неразделни, въпреки че бесният темперамент и на Том Джоунс въздействат магически на жените и той няма как да се закълне, че е останал безразличен към прелестите им. Но в срещата между бъдещия мега ас на поп музиката и избраницата му наистина има нещо съдбовно.   Те се запознават, когато са на по 12. По това време Том е болен от туберкулоза и докато се лекува, рисува и слуша музика. Прехласва се по девойката и без проблеми я прелъстява, когато тя е едва на 15. За да издържа семейството си, Том става бачкатор във фабрика за ръкавици, като в малкото си свободно време помага и на строителна бригада. След като Марк се появява на бял свят, става ясно, че Линда повече не може да бъде майка. И затова хвърля всичките си усилия, за да помогне на Том, който вярва, че трябва да пее. Първите му прослушвания завършват с провал. Той е адски отчаян, докато жена му е убедена, че е задължително да продължи. През 1967-а той най-после излиза на сцената, където го представят като миньор от Уелс. Том действително е слизал в мината при баща си, но нищо повече. След триумфа със  “Зелените поля на моя роден дом”  -   хитът, който от раз продава един милион копия, семейството се мести в Лондон – в нова и разкошна къща, която наистина се превръща в крепост за Линда, зад чиито стени тя затваря ревността си. Защото Том се впуска на пълни обороти в сладкия живот, осигурен му от славата и парите. А на Острова винаги се е говорело, че сексуалният апетит на певеца в онази епоха е не по-слаб от гласа му.  Все още из кралството циркулират легендите, че хиляди мадами са му изпращали по пощата сутиени и бикини. Но идолът, който се справя отлично с ролята си на прелъстител, винаги се прибира вкъщи при Линда. Скандалите са гръмотевични. Отчаяната съпруга го обвинява във всички земни мачовски грехове, а той й отвръща, че прави всичко заради благополучието на семейството. Вярно е, че Линда носи бижута за много хиляди, но никога не е била съгласна да плати другата цена за тях, са казвали близки на двойката. „С нея винаги сме си приличали. Затова и бракът ни оцеля – най-вече заради идентичното ни чувство за хумор“, коментирал е уклончиво Том Джоунс.  Затова пък в кариерата си няма една грешна стъпка. През 1963-а става фронтмен на групата Tommy Scott and the Senators, с която свирят в нощни клубове в Уелс. Там го открива и Гордън Милс, който после става негов мениджър. През 1964-а му осигурява договор със звукозаписна компания. Истинският успех за Том идва още с втория му сингъл \"It's Not Unusual\".  През 1967-а за първи път пее във \"Фламинго\" в Лас Вегас. Албумът от 1999 година Reload се харчи и е от най-търсените в дискографията му. Супер парчетата му Sexbomb, Kiss, It’s Not Unusual, Delilah, What’s New Pussycat, I’ll Never Fall In Love Again и If I Only Knew разкриват феноменалния му талант да експлоатира всички стилове. Елизабет Втора му дава рицарско звание и титлата \"сър\" за заслуги към музиката на церемония през 2006 година. Според статистиката на Sunday Times състоянието на Том Джоунс възлиза на 213 милиона долара.      ", "date": "2019.06.21", "title": "Том Джоунс щял да пее на „Златният Орфей“ за $2500"}
{"url": "https://standartnews.com/kultura/donald-sderland-zapisa-fizika-na-tgata-395328.html", "text": "Титанът на киното Доналд Съдерланд и един от наследниците му, Росиф, който също е актьор, са записали гласовете на бащата и сина в английската версия на анимацията по книгата на Георги Господинов \"Физика на тъгата\", съобщи режисьорът Теодор Ушев във Фейсбук профила си. „Всичко е възможно, когато има добра воля и отдаденост! Гласовете на английската версия на \"Физика на тъгата\" бяха записани и завършени след серия от сесии в Ню Йорк и Монреал. Благодарение на тези невероятни хора, актьори и вече съмишленици в Тъгата - Росиф Съдърланд и Доналд Съдърланд, които доказаха, че колкото по-голям артист си, толкова си по-човечен и скромен. И на екипа зад този луд проект, които превъзмогнаха болести, трафик инциденти, закъснения на самолети, и т. н. за да се случи всичко така, както е било замислено“, казва Ушев, чийто анимационен филм „Сляпата Вайша“ по разказа на Господинов беше номиниран за „Оскар“.", "date": "2019.06.21", "title": "Доналд Съдерланд записа „Физика на тъгата“"}
{"url": "https://standartnews.com/svyat/predsedatelyat-na-gruzinskiya-parlament-kobakhidze-podade-ostavka-395393.html", "text": "Заради протестите президентът на Грузия Саломе Зурабишвили прекрати визитата си в Беларус, а Кобахидзе - посещението си в Азербайджан. \r\nМеждувременно Григол Вашадзе, председателят на грузинската опозиционна партия Обединено национално движение, призова привържениците си да продължат протестите в центъра на Тбилиси. \r\n240 души са били ранени в протестите, прераснали през изминалата нощ в сблъсъци с органите на реда. Над 110 са в болница. \r\nГоворителят на Кремъл Дмитрий Песков определи протестите в Грузия като „русофобска провокация“ и каза, че това поражда безпокойството на Русия, предадоха световните агенции.", "date": "2019.06.21", "title": "Председателят на грузинския парламент Кобахидзе подаде оставка"}
{"url": "https://standartnews.com/biznes/donchev-problemite-ne-se-reshavat-s-nalivane-na-pari-395337.html", "text": "Абсолютна илюзия е, че публичното финансиране, изливано, наливано в слабо развитите райони, е панацеята и ще реши проблема. Това каза вицепремиерът Томислав Дончев по време на откриването на конференцията „Бизнесът и регионите\". „Ние обикновено имаме проблем с това, че често предприемаме поредица от трескави и не добре обмислени действия. Така че, колкото по-често говорим и колкото по-често се опитваме да изчистим всички детайли и да генерираме консенсус по отношение на финансите, толкова по-добре“, заяви Томислав Дончев. Той посочи, че темата за „Бизнесът и регионите\" категорично предполага фини настройки. „Ние се опитваме да разсъждаваме с големи обеми. Ако нещо не се получава с толкова пари, с колкото се отделят към момента - ги удвоете, ако пак не се получи - ги утроете, ако пак не се получи - четири пъти повече пари и ще свършат това, което не са успели с по-малките обеми. Това не е така. Безспорно имаме сектори и серии, включително и пряко свързани с регионалното развитие, където са драстично, частично и до голяма степен не добре финансирани“, подчерта Дончев. Той отбеляза, че неговото твърдение е, че не това е основният проблем. „В момента не вярвам, че колегите кметове в дискусиите ще го потвърдят след малко, че сме категорично в сферата на фините настройки. Ако направим една детайлна диагностика, ще забележим, че на ниво област, ако изчисляваме брутния вътрешен продукт имаме разлики повече от 5 пъти. Добре, че статистиката не позволява, поради методиката на събиране на данни, да вадим данни за брутния вътрешен продукт на ниво община, защото тогава разликата ще е още по-драстична, имайки предвид изключително сериозните вътрешно регионални развития“, каза вицепремиерът. По думите му това не е просто статистически факт, а е проблем. „Напомням само, че свръхцентрализацията е един от белезите за слабо развита държава. Нали знаете кой е другият белег - много строги закони, които не се спазват. И какво трябва да се направи? Абсолютна илюзия е, че публичното финансиране, изливано, наливано в слабо развитите райони, е панацеята и ще реши проблема“, посочи Дончев. Според него исторически е доказано, че това не е така и че тук имаме чисто морални дилеми. „Ако направиш път, тротоар, или каквото и да било парче от публична инфраструктура, ако по него минават 10 хил. души на ден, то има една стойност, ако минават хиляда - има друга, ако минават 200 - съвсем друга стойност. Аз се боя, че въпреки натрупания опит на ниво фина драматургия, ние все още не сме развили до необходимата стойност и степен инстинкти да определяме адекватно, каква е правилната интервенция, която обръща нещата“, посочи вицепремиерът. Той изтъкна, че не бива да правим проекти и инициативи, които ще имат нужда в следващото десетилетие отново да бъдат обект на публично финансиране. „Трябва да търсим такива, които обръщат тенденциите. И не е лесно нито да се планират, нито да се осъществят. Ще се опитам да подскажа няколко неща - първо, просто и безспорен факт е свързаност. Това, което пише в учебниците, ние практически го доказахме в последното десетилетие. Там, където има транспортна сигурност, има перспектива. Големият проблем е неравноделното развитие на транспортната мрежа на територията на страната“, каза още той.", "date": "2019.06.21", "title": "Дончев: Проблеми не се решават с наливане на пари"}
{"url": "https://standartnews.com/kultura/nemanya-radulovich-sviri-vivaldi-i-kusturitsa-v-ndk-395329.html", "text": "Уникална среща на различни култури предлага финалният концерт от „Европейски музикален фестивал“  2019, организиран от „Кантус Фирмус“. На 23 юни на форума гостуват феноменалният цигулар Неманя Радулович и неговият оркестър Double Sens, съставен от френски и сръбски инструменталисти. За зала № 1 на НДК те са подготвили програма, която умело съчетава класически творби и огнени балкански ритми. Виртуозни и завладяващи са интерпретациите, които Неманя ще предложи на публиката, защото той е от най-интересните съвременни артисти, съчетаващи брилянтна техника с модерна визия.  Радулович завзема световните сцени с неповторимо музикално присъствие и външност на рок звезда. „Неговата удивителна техника е само механизмът, чрез който той разгръща музикалната фраза със свобода и интелигентност“, пише за него журналистката Сюзън Лей. Идеята за среща на европейската класическа традиция и балканския фолклор винаги е била акцент в професионалния път на Неманя Радулович. Роден в Сърбия през 1985 г., той развива своя талант в музикалните центрове на Европа. Като дете чудо, Неманя стъпва на сцената още на 7 години. Първоначално учи във  Факултета по музика и изкуства в Белград, а след като семейството му е принудено да напусне родината си заради войните, заминава за Германия и е приет във Висшето музикално училище в Саарбрюкен. Негови преподаватели са също Салваторе Акардо в Академия „Stauffer“ в Кремона и Патрис Фонтанароза в световноизвестната Парижка консерватория. Щастливата звезда на Неманя Радулович изгрява през 2006 г. , когато дебютира в парижката зала „Плейел“, заменяйки прочутия Максим Венгеров, който по това време има проблеми с ръката си. Радулович печели награди от няколко престижни конкурса по цигулка и развива активна кариера като солист на най-реномираните оркестри в Европа и по света. Свирил е с Мюнхенската филхармония, Немския симфоничен оркестър – Берлин, Щатскапеле – Дрезден, Токийския симфоничен оркестър, Симфоничен оркестър „Йомиури“ – Токио, Симфоничен оркестър на Монреал, Испански национален оркестър, Филхармоничния оркестър на Холандското радио, „Камерата Залцбург“ и много други елитни състави. Днес той е ексклузивен артист на най-престижната звукозаписна компания за класическа музика Deutsche Grammophon. „Когато започнах да свиря на цигулка, исках да имам повече свобода, за да почувствам музиката и да я споделя с публиката. Единственото ми желание беше да изпълнявам класическа музика и да й предам образ от нашето съвремие“, сподели Радулович пред БНТ. Освен с виртуозно свирене, музикантът се отличава със забележителен личен стил, който, както казва Радулович, за него е начин на себеизразяване. Той не приема идеята, че класическите музиканти са хора във фрак и папийонка, затова излиза на сцената с кожени дрехи. Говорейки за своята прочута дълга коса, която музикантът носи от 17-годишна възраст, отбелязва, че за него тя има смисъл на някакъв вид броня, благодарение на която може да се чувства на сцената сам със себе си. Стремежът към свобода и желанието за разширяване границите на класическата музика са определящи и за всички програми, които Неманя Радулович предлага на публиката. „Аз се гордея със сръбската музика“, подчертава той. „На Балканите имаме богат фолклор и традиции. Хубаво е да съберем всичко на едно място и да го представим пред света. Западните страни много обичат това съчетание. Вероятно харесват ритъма в нашата музика и казват, че тя е пълна с живот.“ В програмата за София Неманя ще изпълни целия цикъл „Годишните времена“ от Вивалди и нова версия на приказната сюита „Шехеразада“ от Римски-Корсаков, направена специално за него и Double Sens от сръбския композитор Александър Седлар. „За мен „Шехеразада“ е от най-красивите музикални истории“, коментира цигуларят. Той ще допълни класическите шедьоври с  аранжименти на музика  от Емир Кустурица и сръбски фолклор:  песента „Светът е чудо“ от едноименния филм на прочутия режисьор, както и сръбската народната песен „Нишка баня“ са адаптирани отново от Александър Седлар, с когото Неманя работи от години. Оркестър Double Sens съществува от 11 години. Той е създаден от Радулович с идеята да събере свои приятели от бивша Югославия и Франция. „Много от музикантите в оркестъра имат съпрузи, братя или сестри в чужбина. Ето защо всичко при нас е двойно, откъдето идва и името на оркестъра“, усмихва се цигуларят. С Double Sens той осъществява записи за няколко свои албума, сред които „Фантазия Паганини“ (2013), „Пътуване към Изтока“ (2014), „БАХ“ (2016), „Чайковски“ (2017) и наскоро издадения от Deutsche Grammophon „Байка“ (2018). Билетите за концерта на Неманя Радулович и Double Sens са в продажбата на касата на „Кантус Филмус“ в зала „България“, в билетния център на НДК, на Ticketsbg.com и в мрежата на Eventim. Цените са от 30 до 80 лева.  „Европейски музикален фестивал” е от най-значимите форуми в столицата през последното десетилетие.  През годините в него са участвали ярки солисти и ансамбли от световните сцени - Максим Венгеров, Миша Майски, Гидон Кремер, „Цукерман чембър плейърс”, Камерен оркестър „Концертгебау”, Academy of St Martin in the Fields, Симфоничен оркестър на Москва „Руска филхармония“...През 2019 г. фестивалът бе отличен за трети път със сертификат за качество от платформата „Европа за фестивалите. Фестивалите за Европа“ на Европейската фестивална асоциация.", "date": "2019.06.21", "title": "Неманя Радулович свири Вивалди и сръбски фолклор в НДК"}
{"url": "https://standartnews.com/kultura/35-novi-zvezdi-na-aleyata-na-slavata-prez-2020-395331.html", "text": "От Комитета на Алеята на славата в Холивуд обявиха, че 35 нови знаменитости ще получат свои звезди през 2020-а. Сред тях са Крис Хемсуърт, Джулия Робъртс, Синди Крофорд, Уенди Уилямс, Кристина Апългейт, Спайк Лий, Лорънс Фишбърн, Махершала Али, Октавия Спенсър, Били Айдъл, 50 Cent, Елвис Костело, доктор Фил Макгро, Алиша Кийс, Анди Коен, Тери Крюз, Дейв Шапел, Били Портър и други. За момента няма обявени дати за церемониите. „Новите попълнения към Алеята са уникални. Ние избрахме таланти, които вече имат доказано наследство в Холивуд, както и такива, които тепърва започват да завладяват сърцата ни на малкия и големия екран и от музикалната индустрия“, коментира Вин ди Боа от Комитета. Избраните имат 2 години, за да посочат дата, удобна за тях, за организиране на церемонията по получаване на звезда. Всички знаменитости трябва да платят и такса за подръжка от 50 хиляди долара на благотворителната организация „Hollywood Historic Trust“.", "date": "2019.06.21", "title": "35 нови звезди на Алеята на славата през 2020"}
{"url": "https://standartnews.com/regionalni/pochina-napadnatata-ot-pitbul-angelina-395378.html", "text": "77-годишната Ангелина Асенова, която беше нападната от питбул в монтанското село Дългоделци, е починала тази сутрин в ломската болница, съобщи BulNews. \r\nИнцидентът стана на 11 юни около 13 часа. Кучето нападнало и бутнало на улицата възрастната жена, докато тя отивала при приятелка. \r\nПри падането Ангелина си счупила шийката на тазобедрената става. Последва операция в ломската болница. \r\nТази сутрин обаче бившата счетоводителка е починала. Все още не е ясна причината за смъртта. \r\n\"Имах чадър в ръката, посегнах към него и то избяга. След малко се върна и започна да ми души главата\", разказа потърпевшата пред медиите по-рано. \r\nНа помощ на жената се притекъл мъж от близката къща. \r\n„Бях на двора и чух някой да ми вика името, сетих се, че има куче на свобода, взех мотиката и тръгнах да спася жената. Когато отидох там, тя беше паднала на асфалта пред нас, а кучето стоеше на около 15-20 метра от нея”, разказва Йордан Георгиев.", "date": "2019.06.21", "title": "Почина нападнатата от питбул Ангелина"}
{"url": "https://standartnews.com/kultura/blgarka-opakova-sgrada-v-tsentra-na-viena-395362.html", "text": "Рингтурм -  една от емблематичните сгради във Виена, за 12-и пореден път ще се превърне в огромна арт инсталация. Тази година специално жури избра проекта да бъде реализиран от българската художничка Даниела Костова, която живее и работи в Ню Йорк. Арт инсталацията с площ от 4000 квадратни метра – изображение, изпринтено върху 30 щамповани мрежести ленти - е наречена \"Мечти за бъдещето\". Върху нея е изобразено дете в скафандър – позирала е дъщеричката на авторката, а върху каската му е кацнал бял гълъб с разперени криле. Птицата, която може да се види върху много емблеми на космонавтиката, символизира мечтата на човека да лети и се свързва най-вече с Юрий Гагарин, а после и с Пикасо. От другата страна на сградата се вижда играчката на момиченцето - въртележка с летящи небесни тела, която показва планетата Земя, погледната отдалече. От тази перспектива бъдещият свят на нашите деца  изглежда изключително крехък. Инсталацията ще остане до края на октомври. Рингтурм е първата висока офис сграда във Виена и е открита през 1955 година. Тя е построена на мястото на разрушено от бомбардировки здание и до днес се възприема от виенчани като символ на възстановяването на Виена след Втората световна война. Даниела Костова е родена през 1974 година в София. През 1998-а завършва магистратура по живопис в софийската Академия. От 2003-а живее и работи в САЩ, а през 2005-а взима диплома по електронни изкуства в Rensselaer Polytechnic Institute, Трой, Ню Йорк. От 1996-а до днес има самостоятелни изяви и участия в общи изложби в България и по света, много от които са представителни за страната ни. Печелила е награди и стипендии в областта на съвременното изкуство. Фото © Wiener Städtische", "date": "2019.06.21", "title": "Българка опакова сграда в центъра на Виена"}
{"url": "https://www.standartnews.com/sport/srebro-za-blgariya-ot-evro-2019-po-borba-395318.html", "text": "Диана Павлова се окичи със сребро на европейското по борба за кадети в Италия. Във финала при 43-килограмовите българката загуби с туш от украинката Айда Керимова.  Други две българки ще се борят утре, петък, на репешажите - Меган Димчева (40) срещу румънката Алиса Бора и Софи Тенева (61) срещу Татяна Делу (Молдова). Вчера в репешажите отпадна Даниела Бръснарова (65) след 0:2 от Нора Майдинор (Унгария). Другите ни три представителки също приключиха участието си след туш на старта в категориите си - Жулиета Бонева (46), Назифе Таир (53) и Ванеса Калоянова (69). До момента България има пълен комплект медали - титла на Едмонд Назарян (51) и бронз на Мирослав Емилов (45), както и сребро на Диана Павлова (43). Днес започват кадетите в свободния стил.", "date": "2019.06.21", "title": "Сребро за България от Евро 2019 по борба"}
{"url": "https://standartnews.com/kultura/petr-stoyanov-vrchva-nagradi-na-mladi-istoritsi-395364.html", "text": "Петър Стоянов връчва наградите на 11-ия Национален исторически конкурс на 22 юни от 11 часа в зала „Тържествена“ на Централния военен клуб. „Ценности“ - фондацията на съпругата му Антонина Стоянова, провежда надпреварата за гимназисти  повече от 20 години без прекъсване. Учениците между 8 и 12 клас правиха проучвания по темата \"Детството в историята\". Oт 1998-a нacaм блaгoтвopитeлнaтa opгaнизaция нa Aнтoнинa Cтoянoвa е подтикнала към  творчество 2000 младежи. За тържеството от Женева пристига и Фани Стоянова, дъщерята на президента. Hayчното състезание e oт мpeжaтa Eustory, ĸoятo oбeдинявa иcтopичecĸи ĸoнĸypcи oт вcичĸи eвpoпeйcĸи cтoлици. Heйният пpeдcтaвитeл Mигeл Бapoc присъства на награждаването при миналото издание на конкурса. Целта на Eustory е изграждането на  нова, толерантна гледна точка към историята, което е основен елемент в демократичната реорганизация на обществото и развитието на отворена и прозрачна тематична култура. Актуалното тълкуване на миналото има съществен принос за развитие на презграничния диалог. Националният исторически конкурс се провежда със съдействието на швейцарската фондация Leonardo и германската „Кьорбер“, на „13 века България“ и е под патронажа на Министерството на образованието. Първата награда е 700 лева, двете втори са по 400, трите трети са по 300, има и четири за научно ръководство по 150.", "date": "2019.06.21", "title": "Петър Стоянов връчва награди на млади историци"}
{"url": "https://www.standartnews.com/sport/dnes-se-otkrivat-vtorite-evropeyski-igri-v-minsk-395319.html", "text": "Джудистът Ивайло Иванов ще е българският знаменосец по време на тържественото откриване на вторите Европейски игри в Минск. Церемонията е утре, петък, с начален час 20.00 на стадион „Динамо“ и в нея ще участват делегациите на 50-те участващи държави. Ивайло ще бъде наш представител в кат. 81 кг, той е бронзов медалист от европейското през 2016 г. и е сред надеждите ни за призово място в Минск. България участва с 85 състезатели в 15 спорта на Европейските игри в беларуската столица. Преди откриването започват квалификациите в няколко спорта, в които ще стартират боксьорите Тинко Банабаков, Радослав Панталеев и Петър Белбаров, както и състезателите на стралба с лък Иван Банчев и Добромира Данаилова.", "date": "2019.06.21", "title": "Днес се откриват вторите европейски игри в Минск"}
{"url": "https://standartnews.com/sport/srebro-za-blgariya-ot-evro-2019-po-borba-395318.html", "text": "Диана Павлова се окичи със сребро на европейското по борба за кадети в Италия. Във финала при 43-килограмовите българката загуби с туш от украинката Айда Керимова.  Други две българки ще се борят утре, петък, на репешажите - Меган Димчева (40) срещу румънката Алиса Бора и Софи Тенева (61) срещу Татяна Делу (Молдова). Вчера в репешажите отпадна Даниела Бръснарова (65) след 0:2 от Нора Майдинор (Унгария). Другите ни три представителки също приключиха участието си след туш на старта в категориите си - Жулиета Бонева (46), Назифе Таир (53) и Ванеса Калоянова (69). До момента България има пълен комплект медали - титла на Едмонд Назарян (51) и бронз на Мирослав Емилов (45), както и сребро на Диана Павлова (43). Днес започват кадетите в свободния стил.", "date": "2019.06.21", "title": "Сребро за България от Евро 2019 по борба"}
{"url": "https://standartnews.com/regionalni/pluvtsi-ot-blagoevgrad-v-natsionalniya-otbor-za-yunoshi-i-devoyki-395339.html", "text": "Състезателите от СК „ГД Спорт“-Благоевград Денис Койков и Калина Захариева са включени в Националния отбор на България по плуване за юноши и девойки. Националите се подготвят на лагер сбор в комплекс Дианабат–София. Елитните ни плувци ще представят България в престижния 27-ми турнир „Купата на Средиземноморието“. Тази година той се провежда в Бургас от 21 юни до 23 юни. Участие в плувния турнир ще вземат състезатели от 17 държави. В състезанието са включени държави от басейна на Средиземно море, както и плувци от Белгия. Традиционно в тези турнири отделните държави имат различна политика на участие. Франция, Испания, Израел, Гърция и Турция изпращат най-силните си състезатели. Италия традиционно участва с втория си отбор с изключение на миналата година в Лимасол. Останалите държави участват с най-добрите - Сърбия, Словения, Египет, Мароко, Босна и Херцеговина и България. Община Благоевград пожелава успех на участниците!  ", "date": "2019.06.21", "title": "Плувци от Благоевград в националния отбор за юноши и девойки"}
{"url": "https://standartnews.com/kultura/praznik-na-blgarskoto-kino-v-rim-395385.html", "text": "\r\n  Родни и международни звезди обединяват творби и енергия за Празника на българското кино в Рим. Издание № 12 започва на 27 юни във Вечния град.  До 30 юни в Casa del сinema на ларго „Марчело Мастрояни“ в прочутия парк „Вила Боргезе“  ще се завъртят някои от най-новите хитове, „произведени в България“ - пет игрални, три документални филма и епизод от топ сериал. Любовта е темата на тазгодишния екранен маратон. Голямото откриване на 27 юни е с „Ага“, а неговият режисьор Милко Лазаров ще сподели с елитната публика случки и емоции около изключително нашумялата драма, посветена на отчуждението и на възраждането на исконните чувства между родителите и децата – и всичко това на фона на грандиозната красота на тундрата. На 28 юни Руши Видинлиев и Димитър Стоянович представят „Снимка с Юки“  - дебютът в игралното кино на Лъчезар Аврамов. В прекрасната любовна история участват Кики Сугино, Серафим Тодоров, българинът в Холивуд Димитър Маринов.   \r\nВ документалната селекция подобаващо е уважена привилегията на  Пловдив като „Европейска столица на културата\" с фокус върху двама негови граждани – световното сопрано Соня Йончева в продукцията на Георги Тошев, и изключителния Иван Андонов в разказа \"Поне за миг да полетя\" на Галина Кралева. Със зрителите за певицата и режисьора художник ще говорят Тошев и Люба Маричкова, съпругата на Андонов. Сред най-важните срещи за ценителите в Рим с БГ изкуството е и „Черкаски хроники“ на Димитър Петков за Йордан Радичков – това са едни от малкото записани разговори с великия автор. Той застава пред камерата в края на 90-те, за да сподели безценни мисли за киното, театъра, литература, традициите и бита в България, както и за религията и народопсихологията на нацията. \r\nНа 29 и 30 юни изригват екшъните - „Лошо момиче“,  „Бензин“ и епизод от „Дяволското гърло“. След овациите пред киноманите ще се поклонят Мариан Вълев, Асен Блатечки, Владимир Карамазов и Теодора Духовникова.  На 30 юни е и „Дъвка за балончета“ на  Станислав Тодоров-Роги – носталгична мелодрама за неосъществените мечти и любови, като ретро кадрите ни връщат в София в края на 90-те.       \r\nКино събитието традиционно е организирано от Българския институт за култура в Рим и Българо-италианска арт асоциация \"Феникс\"с подкрепата на Министерството на културата под патронажа на НФЦ и посолството ни в Рим в сътрудничество с Италианската търговска камара в България и Castelli Romani film festival, Бизнес адванс тийм, Лев инс, Левъл инс. Всички филми ще бъдат показани с италиански субтитри – те са абсолютни премиери за публиката в Рим. Председателят на Българо-италианската арт асоциация \"Феникс\" Нали Атанасова и шефът на Българския институт за култура в Рим Жана Яковлева - бизнес дамата и актрисата на 24 май получиха награди за своята дейност  ", "date": "2019.06.21", "title": "Празник на българското кино в Рим"}
{"url": "https://standartnews.com/sport/dnes-se-otkrivat-vtorite-evropeyski-igri-v-minsk-395319.html", "text": "Джудистът Ивайло Иванов ще е българският знаменосец по време на тържественото откриване на вторите Европейски игри в Минск. Церемонията е утре, петък, с начален час 20.00 на стадион „Динамо“ и в нея ще участват делегациите на 50-те участващи държави. Ивайло ще бъде наш представител в кат. 81 кг, той е бронзов медалист от европейското през 2016 г. и е сред надеждите ни за призово място в Минск. България участва с 85 състезатели в 15 спорта на Европейските игри в беларуската столица. Преди откриването започват квалификациите в няколко спорта, в които ще стартират боксьорите Тинко Банабаков, Радослав Панталеев и Петър Белбаров, както и състезателите на стралба с лък Иван Банчев и Добромира Данаилова.", "date": "2019.06.21", "title": "Днес се откриват вторите европейски игри в Минск"}
{"url": "https://www.standartnews.com/sport/sk-dema-prie-i-vtoriya-turnir-ot-verigata-17-395327.html", "text": "Водещият спортен клуб в София \"СК ДЕМА\" бе домакин и на вторият турнир от силната национална тенис верига 17+. По традиция турнирите включват игри поединично и на двойки като се провеждат в два поредни дни, но този турнир се изигра само в един ден, а форматът беше само по двойки. Мачовете се играха в групи на принципа \"всеки срещу всеки\" като първите две двойки от всяка група излизат на директна елиминация едни срещу други, като първите от едната група, играят срещу вторите от другата. Със златните медали се окичиха Владислав Моленда и Руси Гюров. В интересен мач на финала те се справиха със силната двойка - Петър Трендафилов и Мартин Томов с резултат 5/4 (5), 4/1. По време на всичките мачове Гюров и Моленда показаха много борба, екипна игра, отлични рефлекси и желание за победа. От 2018-та година насам това бе и 3-ти турнир, който тази двойка печели. За да стигнат до финалите двойката Трендафилов/Томов с тайбрек успяха да победят Георги Мирчев и Владислав Каражов с 7/6 (3). В горната част на схемата двойката Гюров/Моленда бяха по-убедителни и победиха Валентин Иванов и Калин Кънчев с резултат 6/3. За призьорите домакините бяха организирали стилни купи и предметни награди, а за всеки участник имаше и награди от партньорите на лигата - по една изотонична напитка \"4Move\" и магнезий 500 от \"Doppel Herz\". Следващият турнир ще включва отново игри и поединично и по двойки и ще се проведе на кортовете на ТК \"Хепи Уин\" на ст. Славия от 31-ви август до 1-ви септември.", "date": "2019.06.21", "title": "СК \"ДЕМА\" прие и втория турнир от веригата 17+"}
{"url": "https://standartnews.com/kultura/korifei-na-operata-zvuchat-v-albumi-395367.html", "text": "Велики оперни гласове на България оживяват в ексклузивна поредица от албуми, издадени за пръв път у нас от Gega new. С подкрепата на мецената Светомир Парапанов компанията се заема със задачата да издири, събере и възстанови  култови записи на артисти, превърнали се най-успешния ни културен експорт  от аналоговата ера на соца  – Любомир Бодуров, Юлия Винер-Ченишева, Асен Селимски, Лиляна Барева. „Великите оперни гласове на България“ стартира с най-доброто от репертоара на Димитър Узунов - тенорът, чиито творчески път започва от хора на  Богословския факултет и столичния Музикален театър, за да покори най-престижните театри в Европа и САЩ. Албумът събира 10 великолепно интерпетирани партии на Узунов, изпълнявани през 50-те и 60-те години на XX век в Софийската опера и записвани от БНР. Слушаме арията на Отело, която критиката в Ню Йорк описва с репликата  „На такъв глас не може да се устои, той побира галактика от чувства!“. В бутиковата селекция място намира и арията на Момчил от едноименното произведение на Любомир Пипков, което превръща Узунов в звезда в Москва. Потенциалът си на драматичен актьор  роденият в Стара Загора тенор разгръща и в „Канио“ от Палячи, като Герман от „Дама пика“ и Водемон от „Йоланта“. С  осанка на гръцки алтет, глава на римлянин и горещият си български темперамент Узунов се превръща в явление в културния афиш на Русия, Германия, Франция. Италия, Австрия и САЩ. В диска е включена и арията на Дон Хосе от „Кармен“, след чието изпълнение в Миланската скала в пресата четем: „Гласът на Узунов блести като слънце: искрящ във височините, разкошен, с изумителна палитра от багри… Пламък сякаш излиза изпод стъпките на певеца, когато е на сцената.“ В личния си свят Узунов минава през два брака - първият е с оперната певица Катя Георгиева, а вторият с негова почитателка от Австрия. Именно тя сбъдва мечтата му да стане баща и го дарява с усещане за семеен уют и сигурност в последните години от живота му. Искрата между Катя Георгиева и Узунов пламва в Музикалния театър и в началото на 60-те двамата се установяват във Виена. Превръщат се в добър сценичен тандем с роли в оперите в София и Виена, в Театър де ла Моне в Брюксел. На върха на славата си Узунов претърпява неуспешна операция на гласните връзки, в резултат на което губи диапазон и изпада в тежка депресия. Завръща се в България като режисьор и поставя с успех в Русе, Варна и София, където стига и до директорския пост в операта. След 1972-а се връща в своя втори дом -  Виенската държавна опера, в която има общо 235 изяви в големи и малки роли.   ", "date": "2019.06.21", "title": "Корифеи на операта звучат в албуми"}
{"url": "https://standartnews.com/regionalni/uspekh-za-samodeytsi-ot-krumovgrad-395357.html", "text": "Престижното трето място завоюва групата за стари градски песни „Пей сърце“ към НЧ „Христо Ботев 1914“ в Крумовград в Националния фестивал на старата градска песен „Kрасив роман е любовта“ в Созопол. „Самодейците участваха за четвърти път, а пътуването се осъществи с подкрепата на община Крумовград и кмета Себихан Мехмед”, съобщи  ръководителят на групата Валентин Грозданов. Фестивалът е с конкурсен характер, той  се проведе на амфитеатър „Аполония”. Участваха над 150 индивидуални, дуетни и групови изпълнители от различни краища на страната.  ", "date": "2019.06.21", "title": "Успех за самодейци от Крумовград"}
{"url": "https://standartnews.com/regionalni/izmamnik-sbiral-dareniya-ot-imeto-na-starozagorskata-mitropoliya-395346.html", "text": "Неизвестен засега измамник е събирал дарения за храмове от името на Старозагорската митрополия. Сигналът е постъпил в канцеларията на митрополията от кмета на село Даскал Атанасово Тихомир Тасев. Селото е в община Раднево, но е в състава на Чирпанската духовна околия. Селският първенец се оплакал, че непознат човек събирал дарения за реставрация и ремонт на храмове след обаждане по телефона и от името на Старозагорската митрополия. \r\n От канцеларията на старозагорския митрополит Киприан категорично открекоха да са оторизирали някого да събира дарения. \r\n \"Никога не бихме си позволили да искаме финансова помощ без решение на Старозагорския епархийски съвет\", заяви дядо Киприан. Той е уведомил в официално писмо председателите на църковните настоятелства при храмовете и игумените на манастирите в Старозагорска епархия, както и архиерейските наместници в духовните околии в Казанлък, Нова Загора, Чирпан, Харманли и Свиленград, а чрез тях и кметовете на подведомствените  енории, че няма решение за събиране на дарения.", "date": "2019.06.21", "title": "Измамник събирал дарения от името  на Старозагорската митрополия"}
{"url": "https://www.standartnews.com/sport/lasitskene-ne-uspya-da-podobri-rekorda-na-kostadinova-395342.html", "text": "Световната и европейската шампионка на скок височина Мария Ласицкене спечели турнира „Златен шпайк“ в Острава, Чехия на 20 юни с отличен резултат – 2.06 м. С този резултат рускинята изравни личния си рекорд от 2017-а година, а след това опита и три неуспешни опита за световен рекорд на 2.10 м. Върховото постижение на Стефка Костадинова 2.09 от 30 август 1987-а година в Рим оцеля на поредната атаката. След Ласицкене в Острава се класираха Карина Таранда (Беларус) с 1.98 и Никола Макдермот (Австралия) – 1.96, които подобриха личните си рекорди в чешкия град. Вече шеста поредна година (от 2014) 26-годишната Ласицкене постига резултати над 2 метра, а единствената й загуба в последните четири години е от Мирела Демирева през 2018-а. В останалите скокови дисциплини на турнира Хуан Мигел Ечевария (Куба) победи с 8.32 в скока на дължина, а никой от съперниците му не премина 8 метра. Европейският шампион Милтиадис Тентоглу (Гърция) е втори със 7.95, а Филипо Рандазо (Италия) със 7.83. Проливен дъжд попречи на атлетите в скока на дължина да довършат шестия си опит. Световният шампион на овчасрки скок Сам Кендрикс (САЩ) постави рекорд на турнира с 5.93 за победата си и се пробва на два пъти неуспешно на 6.01. Пьотър Лисек (Полша) е втори с 5.71,а Аугусто Дутра (Бразилия) е трети със същия резултат.  ", "date": "2019.06.21", "title": "Ласицкене не успя да подобри рекорда на Костадинова"}
{"url": "https://www.standartnews.com/sport/urugvay-napravi-22-s-yaponiya-na-kopa-amerika-395341.html", "text": "Уругвай и Япония завърши наравно 2:2 в мач от група \"С\" на турнира Копа Америка. В Порто Алегре \"самураите\" на два пъти повеждаха благодарение на Коджи Мийоши, но първо Луис Суарес от дузпа, а след това и Хосе Хименес връщаха попаденията. В 25-ата минута Мийоши се измъкна отдясно и с остър удар в близкия ъгъл не остави шансове на Фернандо Муслера. Уругвай изравни след само 7 минути игра от изключително спорна дузпа, която бе отсъдена след справка с ВАР. Наомичи Уеда блокира Кавани, но съдията видя опасно влизане. Суарес с мощен удар се разписа за 58-и път с екипа на националния отбор. Муслера направи елементарна грешка в 59-ата минута.Вратарят боксира лошо топката и тя попадна в Мийоши, който от непосредствена близост намери целта. Ситуацията от първата част се повтори, като този път седем минути по-късно Хосе Хименес засече центриране от корнер и с глава прати топката в далечния ъгъл за 2:2. В класирането Уругвай води с 4 т, пред Чили - 3, Япония - 1 и Еквадор - 0.", "date": "2019.06.21", "title": "Уругвай направи 2:2 с Япония на \"Копа Америка\""}
{"url": "https://standartnews.com/sport/urugvay-napravi-22-s-yaponiya-na-kopa-amerika-395341.html", "text": "Уругвай и Япония завърши наравно 2:2 в мач от група \"С\" на турнира Копа Америка. В Порто Алегре \"самураите\" на два пъти повеждаха благодарение на Коджи Мийоши, но първо Луис Суарес от дузпа, а след това и Хосе Хименес връщаха попаденията. В 25-ата минута Мийоши се измъкна отдясно и с остър удар в близкия ъгъл не остави шансове на Фернандо Муслера. Уругвай изравни след само 7 минути игра от изключително спорна дузпа, която бе отсъдена след справка с ВАР. Наомичи Уеда блокира Кавани, но съдията видя опасно влизане. Суарес с мощен удар се разписа за 58-и път с екипа на националния отбор. Муслера направи елементарна грешка в 59-ата минута.Вратарят боксира лошо топката и тя попадна в Мийоши, който от непосредствена близост намери целта. Ситуацията от първата част се повтори, като този път седем минути по-късно Хосе Хименес засече центриране от корнер и с глава прати топката в далечния ъгъл за 2:2. В класирането Уругвай води с 4 т, пред Чили - 3, Япония - 1 и Еквадор - 0.", "date": "2019.06.21", "title": "Уругвай направи 2:2 с Япония на \"Копа Америка\""}
{"url": "https://standartnews.com/sport/mri-se-zavrna-s-pobeda-na-korta-395344.html", "text": "Бившият №1 в тениса Анди Мъри се завърна с победа на корта след смяната на тазобедрена става през пролетта. Това бе първия му мач от Australian Open насам. Британецът избра да се завърне на корта на турнира на трева в Куинс, но не в схемата на сингъл, а в тази на двойки в партньорство с Фелисиано Лопес. Тандемът Мъри/Лопес постигна престижна победа на старта срещу поставените под №1 в схемата колумбийци Хуан Себастиан Кабал и Робер Фара след 7:6(5), 6:3 в отделните части. \"Очаквах да се насладя на двубоя, защото си бях казал, че именно това ще направя, независимо какъв е резултатът. Насладих се, макар движението ми по корта да не беше перфектно, но нямах болка. Мисля, че ще продължа да прогресирам\", коментира Мъри. В началото на година, часове преди първия си мач в Мелбърн срещу Роберто Баутиста Агут, британецът даде емоционална пресконференция, на която заяви, че му предстои тежка операция, голямата цел на която не е завръщането на корта, а животът без болка изобщо. Мъри не беше сигурен дали някога изобщо ще може отново да играе и дали Australian Open 2019 няма да бъде последният му турнир в кариерата. Той все пак изрази желание, ако слага край на кариерата си, това да се случи на Уимбълдън.  Вчера Мъри съобщи, че ще участва в схемата на двойки на Уимбълдън, като най-вероятно неговият партньор ще бъде Пиер-Юг Ербер (Франция). ", "date": "2019.06.21", "title": "Мъри се завърна с победа на корта"}
{"url": "https://standartnews.com/sport/belcho-goranov-blgarskite-sportisti-shche-pokazhat-nay-dobroto-v-minsk-395383.html", "text": "Днес в Минск (Блр) стартират вторите Европейски игри. България ще бъде представена от 85 елитни състезатели в 15 спорта. Генералният секретар на БОК и президент на юридическата и етична комисия на Международната федерация по борба Белчо Горанов разказа пред \"Стандарт\" за очакванията за българското представяне и бъдещето на този формат на игрите. - Г-н Горанов какви за очакванията ви за представянето на българските спортисти на вторите европейски игри в Минск? \r\n- Очаквам силно представане от нашите спортисти, което означава и спечелването на медали. Делегацията ни за Минск е на ниво. Министерството на младежта и спорта подсигури всички средства за подготовката на спортисти с квоти за игрите, както и за тяхното участие. За това искам да благодаря на министър Красен Кралев. През годините сме работили с министерството отлично, така беше и сега за тези игри.   \r\n- Участието на България с 85 спортисти гаранция ли е, че изпращаме най-добрите на този престижен форум? \r\n- В някои от спортовете наистина участваме с най-добрите си състезатели. В мъжкия бокс, джудото, бадминтона и кану каяка игрите в Минск са със статут на европейски първенства. Всички се подготвиха много старателно за тези игри. Надявам се след година на олимпийските игри в Токио да участват и много от спортистите, които сега ще са в Минск. Вярвам, че те ще се намесят в разпределението на медалите. \r\n- Какво според вас е бъдещето на  европейските игри и имат ли шанс те да  доближат по ранг и популярност Панамериканските и Азиатските? \r\n- Този формат значително закъсня. Първите игри се проведоха в Баку преди 4 години. От тогава досега се чуха много и различни мнения за бъдещето на европейските игри. Спортният календар на големите спортни федерации, като лека атлетика, футбол, баскетбол, волейбол е много сгъстен и поради тази причина е трудно да бъде включен в европейските игри с водещите си спортисти. \r\nСпоред мен тези игри ще ги има и за напред. В Минск предстои да бъде определен и града домакин на третите такива. Това означава, че Европейските олимпийски комитети полагат нужните усилия този формат да бъде развит и да достигне по популярност Азиатските и Панамериканските игри. \r\n- В деня на старта на европейските игри в Минск и гимназията \"Ген. Владимир Заимов\", която сте завършили в Сопот чества 50 години. Какво бихте казали на ръководството на училището и на учениците по повод този празник? \r\n- На 21-и юни ще бъде честван 50-годишния юбилей от създаването на това чудесно училище. Поздравявам всички бивши и настоящи възпитаници и преподаватели, както и ръководството на гимназията. Нека имат много здраве, късмет и разбира се още по-големи успехи в образованието и спорта.  ", "date": "2019.06.21", "title": "Белчо Горанов: Българските спортисти ще покажат най-доброто в Минск"}
{"url": "https://www.standartnews.com/sport/khamiltn-specheli-prviya-test-vv-frantsiya-395371.html", "text": "Люис Хамилтън спечели първата свободна тренировка преди Гран При на Франция във Формула 1. Надпреварата е осми кръг от световния шампионат. Британецът завъртя най-бърза обиколка на пистата \"Пол Рикар\" с време от 1:32.738 минути като завъртя 21 обиколки. Съотборникът му в Мерцедес Валтери Ботас изостана с + 0.069 секунди като остана на второ място. Пилотът на Ферари Шарл Льоклер е трети с изоставане от + 0.373 секунди, като Макс Ферстапен съумя да се вмести между двамата пилоти на Ферари и е четвърти с изоставане от + 0.880 секунди. Пети остана Фетел с Ферари с изоставане от +1.052 секунди, а шести Пиер Гасли с Ред Бул и изоставане от +1.353 секунди.", "date": "2019.06.21", "title": "Хамилтън спечели първия тест във Франция"}
{"url": "https://standartnews.com/sport/lasitskene-ne-uspya-da-podobri-rekorda-na-kostadinova-395342.html", "text": "Световната и европейската шампионка на скок височина Мария Ласицкене спечели турнира „Златен шпайк“ в Острава, Чехия на 20 юни с отличен резултат – 2.06 м. С този резултат рускинята изравни личния си рекорд от 2017-а година, а след това опита и три неуспешни опита за световен рекорд на 2.10 м. Върховото постижение на Стефка Костадинова 2.09 от 30 август 1987-а година в Рим оцеля на поредната атаката. След Ласицкене в Острава се класираха Карина Таранда (Беларус) с 1.98 и Никола Макдермот (Австралия) – 1.96, които подобриха личните си рекорди в чешкия град. Вече шеста поредна година (от 2014) 26-годишната Ласицкене постига резултати над 2 метра, а единствената й загуба в последните четири години е от Мирела Демирева през 2018-а. В останалите скокови дисциплини на турнира Хуан Мигел Ечевария (Куба) победи с 8.32 в скока на дължина, а никой от съперниците му не премина 8 метра. Европейският шампион Милтиадис Тентоглу (Гърция) е втори със 7.95, а Филипо Рандазо (Италия) със 7.83. Проливен дъжд попречи на атлетите в скока на дължина да довършат шестия си опит. Световният шампион на овчасрки скок Сам Кендрикс (САЩ) постави рекорд на турнира с 5.93 за победата си и се пробва на два пъти неуспешно на 6.01. Пьотър Лисек (Полша) е втори с 5.71,а Аугусто Дутра (Бразилия) е трети със същия резултат.  ", "date": "2019.06.21", "title": "Ласицкене не успя да подобри рекорда на Костадинова"}
{"url": "https://standartnews.com/sport/sk-dema-prie-i-vtoriya-turnir-ot-verigata-17-395327.html", "text": "Водещият спортен клуб в София \"СК ДЕМА\" бе домакин и на вторият турнир от силната национална тенис верига 17+. По традиция турнирите включват игри поединично и на двойки като се провеждат в два поредни дни, но този турнир се изигра само в един ден, а форматът беше само по двойки. Мачовете се играха в групи на принципа \"всеки срещу всеки\" като първите две двойки от всяка група излизат на директна елиминация едни срещу други, като първите от едната група, играят срещу вторите от другата. Със златните медали се окичиха Владислав Моленда и Руси Гюров. В интересен мач на финала те се справиха със силната двойка - Петър Трендафилов и Мартин Томов с резултат 5/4 (5), 4/1. По време на всичките мачове Гюров и Моленда показаха много борба, екипна игра, отлични рефлекси и желание за победа. От 2018-та година насам това бе и 3-ти турнир, който тази двойка печели. За да стигнат до финалите двойката Трендафилов/Томов с тайбрек успяха да победят Георги Мирчев и Владислав Каражов с 7/6 (3). В горната част на схемата двойката Гюров/Моленда бяха по-убедителни и победиха Валентин Иванов и Калин Кънчев с резултат 6/3. За призьорите домакините бяха организирали стилни купи и предметни награди, а за всеки участник имаше и награди от партньорите на лигата - по една изотонична напитка \"4Move\" и магнезий 500 от \"Doppel Herz\". Следващият турнир ще включва отново игри и поединично и по двойки и ще се проведе на кортовете на ТК \"Хепи Уин\" на ст. Славия от 31-ви август до 1-ви септември.", "date": "2019.06.21", "title": "СК \"ДЕМА\" прие и втория турнир от веригата 17+"}
{"url": "https://standartnews.com/sport/khamiltn-specheli-prviya-test-vv-frantsiya-395371.html", "text": "Люис Хамилтън спечели първата свободна тренировка преди Гран При на Франция във Формула 1. Надпреварата е осми кръг от световния шампионат. Британецът завъртя най-бърза обиколка на пистата \"Пол Рикар\" с време от 1:32.738 минути като завъртя 21 обиколки. Съотборникът му в Мерцедес Валтери Ботас изостана с + 0.069 секунди като остана на второ място. Пилотът на Ферари Шарл Льоклер е трети с изоставане от + 0.373 секунди, като Макс Ферстапен съумя да се вмести между двамата пилоти на Ферари и е четвърти с изоставане от + 0.880 секунди. Пети остана Фетел с Ферари с изоставане от +1.052 секунди, а шести Пиер Гасли с Ред Бул и изоставане от +1.353 секунди.", "date": "2019.06.21", "title": "Хамилтън спечели първия тест във Франция"}
{"url": "https://www.standartnews.com/sport/zatvorikha-sektor-g-na-armiyata-395373.html", "text": "ЦСКА официално пусна в продажба билетите за първия си домакински двубой от Лига Европа, който ще ги противопостави срещу Титоград. \"Червените\" обявиха още, че сектор \"Г\" ще бъде затворен за срещите от европейските клубни турнири. Реваншът с черногорците е седмица по-късно. \"Армейци, билетите за двубоя от първия квалификационен кръг на Лига Европа между ЦСКА и Титоград вече са в продажба. Срещата ще се играе на 9 юли (вторник) от 20:30 часа на стадион \"Българска армия\". Феновете ще заемат своите места в секторите \"А\" и \"В\", а сектор\"Г\" ще бъда затворен за мачовете от Лига Европа.  Цените на билетите са: - Сектор А - 20 лева - Сектор В - 15 лева - ВИП ложа - 150 лева Деца до 7 години влизат на стадиона безплатно. \r\nБилети могат да бъдат закупени от мрежата на БестТикетс - бензиностанциите на OMV, магазините на Office 1 и Orange и касите на \"Арена Армеец\". По-късно днес билети ще се продават и във фен магазина на \"Армията\". Картодържателите ще имат възможност да закупят билет с 10% за отстъпка за мястото, описано на картата им, до 7 юли (включително). Притежателите на карта за сектор \"Г\" ще могат да се възползват от отстъпка на билет за сектор \"В\". Хора с инвалидност над 49% получават 20% отстъпка от билета за двубоя. За използването й се предоставя решение на ТЕЛК.", "date": "2019.06.21", "title": "Затвориха сектор \"Г\" на \"Армията\""}
{"url": "https://standartnews.com/sport/zatvorikha-sektor-g-na-armiyata-395373.html", "text": "ЦСКА официално пусна в продажба билетите за първия си домакински двубой от Лига Европа, който ще ги противопостави срещу Титоград. \"Червените\" обявиха още, че сектор \"Г\" ще бъде затворен за срещите от европейските клубни турнири. Реваншът с черногорците е седмица по-късно. \"Армейци, билетите за двубоя от първия квалификационен кръг на Лига Европа между ЦСКА и Титоград вече са в продажба. Срещата ще се играе на 9 юли (вторник) от 20:30 часа на стадион \"Българска армия\". Феновете ще заемат своите места в секторите \"А\" и \"В\", а сектор\"Г\" ще бъда затворен за мачовете от Лига Европа.  Цените на билетите са: - Сектор А - 20 лева - Сектор В - 15 лева - ВИП ложа - 150 лева Деца до 7 години влизат на стадиона безплатно. \r\nБилети могат да бъдат закупени от мрежата на БестТикетс - бензиностанциите на OMV, магазините на Office 1 и Orange и касите на \"Арена Армеец\". По-късно днес билети ще се продават и във фен магазина на \"Армията\". Картодържателите ще имат възможност да закупят билет с 10% за отстъпка за мястото, описано на картата им, до 7 юли (включително). Притежателите на карта за сектор \"Г\" ще могат да се възползват от отстъпка на билет за сектор \"В\". Хора с инвалидност над 49% получават 20% отстъпка от билета за двубоя. За използването й се предоставя решение на ТЕЛК.", "date": "2019.06.21", "title": "Затвориха сектор \"Г\" на \"Армията\""}
{"url": "https://www.standartnews.com/sport/fernando-tores-se-otkaza-ot-futbola-395375.html", "text": "Бившият испански национал и нападател на Ливърпул, Челси и Атлетико Мадрид Фернандо Торес обяви край на кариерата си. 35-годишният футболист, който в момента играе за японския Саган Тосу съобщи новината в социалните мрежи. “Имам да ви съобщя нещо много важно. След 18 вълнуващи години, дойде времето да прекратя своята футболна кариера. Следващата неделя, 23-ти юни, в 10,00 часа японско време, ще дам пресконференция в Токио, на която ще обясня всички детайли. Ще се видим там”, написа Фернандо Торес. \r\nТой е юноша на испанския Атлетико Мадрид, където играе от 2001 до 2007 година, когато преминава в Ливърпул. На „Анфийлд” испанецът прекара четири години, в които вкара 81 гола, преди да последва трансфер в Челси, за да спечели Шампионската лига, Лига Европа и ФА Къп. \r\nКариерата на испанеца продължава в Милан, където първо е под наем, а след това подписва и постоянен договор. Последва повторен период в родния Атлетико Мадрид, а през миналата година Торес приема ново предизвикателство и преминава в японския Саган Тосу, който се оказа и последния тим в кариерата му. С Испания Фернандо Торес има две европейски титли и една световна.", "date": "2019.06.21", "title": "Фернандо Торес се отказа от футбола"}
{"url": "https://www.standartnews.com/sport/mri-se-zavrna-s-pobeda-na-korta-395344.html", "text": "Бившият №1 в тениса Анди Мъри се завърна с победа на корта след смяната на тазобедрена става през пролетта. Това бе първия му мач от Australian Open насам. Британецът избра да се завърне на корта на турнира на трева в Куинс, но не в схемата на сингъл, а в тази на двойки в партньорство с Фелисиано Лопес. Тандемът Мъри/Лопес постигна престижна победа на старта срещу поставените под №1 в схемата колумбийци Хуан Себастиан Кабал и Робер Фара след 7:6(5), 6:3 в отделните части. \"Очаквах да се насладя на двубоя, защото си бях казал, че именно това ще направя, независимо какъв е резултатът. Насладих се, макар движението ми по корта да не беше перфектно, но нямах болка. Мисля, че ще продължа да прогресирам\", коментира Мъри. В началото на година, часове преди първия си мач в Мелбърн срещу Роберто Баутиста Агут, британецът даде емоционална пресконференция, на която заяви, че му предстои тежка операция, голямата цел на която не е завръщането на корта, а животът без болка изобщо. Мъри не беше сигурен дали някога изобщо ще може отново да играе и дали Australian Open 2019 няма да бъде последният му турнир в кариерата. Той все пак изрази желание, ако слага край на кариерата си, това да се случи на Уимбълдън.  Вчера Мъри съобщи, че ще участва в схемата на двойки на Уимбълдън, като най-вероятно неговият партньор ще бъде Пиер-Юг Ербер (Франция). ", "date": "2019.06.21", "title": "Мъри се завърна с победа на корта"}
{"url": "https://standartnews.com/sport/fernando-tores-se-otkaza-ot-futbola-395375.html", "text": "Бившият испански национал и нападател на Ливърпул, Челси и Атлетико Мадрид Фернандо Торес обяви край на кариерата си. 35-годишният футболист, който в момента играе за японския Саган Тосу съобщи новината в социалните мрежи. “Имам да ви съобщя нещо много важно. След 18 вълнуващи години, дойде времето да прекратя своята футболна кариера. Следващата неделя, 23-ти юни, в 10,00 часа японско време, ще дам пресконференция в Токио, на която ще обясня всички детайли. Ще се видим там”, написа Фернандо Торес. \r\nТой е юноша на испанския Атлетико Мадрид, където играе от 2001 до 2007 година, когато преминава в Ливърпул. На „Анфийлд” испанецът прекара четири години, в които вкара 81 гола, преди да последва трансфер в Челси, за да спечели Шампионската лига, Лига Европа и ФА Къп. \r\nКариерата на испанеца продължава в Милан, където първо е под наем, а след това подписва и постоянен договор. Последва повторен период в родния Атлетико Мадрид, а през миналата година Торес приема ново предизвикателство и преминава в японския Саган Тосу, който се оказа и последния тим в кариерата му. С Испания Фернандо Торес има две европейски титли и една световна.", "date": "2019.06.21", "title": "Фернандо Торес се отказа от футбола"}
{"url": "https://standartnews.com/regionalni/momchilgrad-e-chast-ot-kampaniyata-rodi-bebe-v-blgariya-395360.html", "text": "Момчилград е една от 9-те български общини, които са част от кампанията \"Роди дете в България\" на фондация \"Мечта за бебе\". \"Станахме част от кампанията, защото каузата наистина си заслужава. Община Момчилград е една от първите в България, която започна да подпомага финансово семейства с репродуктивни проблеми. Искрено се надявам повече хора да бъдат съпричастни към идеята\", заяви кметът на общината Сунай Хасан. Националната кампания ще гостува в Момчилград на 26 юни, сряда, от 20 часа на откритата сцена в градския парк. \r\nЖителите и гостите на града ще могат да чуят изпълненията на Теди Кацарова, Дичо и групата му. Ще има и лазерно шоу и DJ програма на DJ Djane Monique. Водещ ще е Наско от БГ Радио. Създател на кампанията е Евелина Рускова, която е преминала през много трудности, но сега е щастлива майка на близнаци - заченати инвитро. Целта е да популяризира DMS номер за събиране на средства за двойки с репродуктивни проблеми и затруднено финансово положение.    ", "date": "2019.06.21", "title": "Момчилград е част от кампанията \"Роди бебе в България\""}
{"url": "https://standartnews.com/biznes/petya-avramova-otkriva-konferentsiya-biznest-i-regionite-395313.html", "text": "Вицепремиерът Томислав Дончев ще открие конференция, посветена на бизнеса и развитието на регионите. Форумът се организира от Стопанската камара, а сред гостите се очаква и министърът на регионалното развитие и благоустройството Петя Аврамова. Фокус на дискусията са ефектите на големия бизнес върху икономическото развитие на регионите. Влиянието, което той оказва върху развитието на малкия бизнес и значението му за социалното развитие и качеството на живот в малките населени места. Форумът ще обсъжда, както икономически аспекти, така и социални инициативи и въпроси, свързани с развитието на обществото. Ще бъдат представени добри практики и решения в няколко от регионите в страната и проекти в подкрепа на развитието на  местните общности. Анализ на регионалните профили ще представи изпълнителният директор на Института за пазарна икономика Светла Костадинова, а участие в панелите ще вземат висши мениджъри на големи, чужди и български компании.", "date": "2019.06.21", "title": "Дончев открива конференция \"Бизнесът и регионите\""}
{"url": "https://standartnews.com/biznes/khinovski-sdelkata-za-chez-e-ochakvana-i-polozhitelna-395324.html", "text": "Сделката между Еврохолд и ЧЕЗ за придобиването на електроразпределителното дружество е очаквана. Тя е положителна, защото всички дивиденти ще остават тук, заяви председателят на Българския енергиен форум Иван Хиновски в интервю за бТВ. „Еврохолд” е едно от малкото дружества с ресурс да придобие ЧЕЗ”, отбеляза Хаджийски и допълни, че сумата е по-голяма от тази, която е предлагала Гинка Върбакова. Продажбата е на стойност от 335 милиона евро. Това е цената, която се обсъжда при „тази фаза на преговорите”, обясни експертът. Според председателя на Българския енергиен форум „Еврохолд” иска да диверсифицира своите инвестиции и вижда в тази сделка възможност за „устойчиво развитие”. „Не беше тайна, че се водеха преговори за продажбата на ЧЕЗ”, заяви Хиновски и отбеляза, че индийската компания, която искаше на купи дружеството не е отговорила на специфичните регулации на ЕС. „Еврохолд” също ще трябва да премине през редица проверки, за да придобие ЧЕЗ. Първо трябва да се провери произхода на парите от КФН, а след това да се изкаже КЗК. Последна е проверката на ДКЕВР, която трябва да установи дали „Еврохолд” има пари за инвестиции и ремонт на мрежата на енергоразпределителното дружество.", "date": "2019.06.21", "title": "Хиновски: Сделката за ЧЕЗ е очаквана и положителна"}
{"url": "https://standartnews.com/regionalni/resmi-murad-na-poseshchenie-v-dimotika-395372.html", "text": "Кметът на община Ардино Ресми Мурад бе на работно посещение в гръцката община Димотика, област Александруполис във връзка с изпълнение на проект „Ардино–Димотика – в минало и бъдеще“ по Програмата за трансгранично сътрудничество „ИНТЕРРЕГ – Гърция–България 2014–2020”. Кметът на родопската община се срещна с новоизбрания кмет на Димотика Ромилос Хатзгияноглу. Участваха и отговорниците на проекта от двете съседни страни Никос Вахади и Хафизе Чауш. \r\n        \r\nЕкипите уточниха параметрите и задачите, които предстоят по проекта. По него се предвижда организирането на два фестивала, единият в Ардино, а другият в Димотика, както и обучения на български и гръцки език. В рамките на проекта ще бъде завършена реконструкцията на пътя до Дяволския мост и изграждането на три беседки. Гръцките партньори предвиждат  реконструкция и благоустройство на древна крепост в центъра на Димотика.  ", "date": "2019.06.21", "title": "Ресми Мурад на посещение в Димотика"}
{"url": "https://standartnews.com/svyat/trmp-za-malko-da-napadne-iran-otkazal-se-395330.html", "text": "Американският президент Доналд Тръмп е одобрил военни удари срещу Иран в отговор на свалянето на американски разузнавателен дрон, струващ 130 милиона долара, но после внезапно се е отказал от решението си, пише в. \"Ню Йорк таймс\". Първоначално Тръмп одобрил ударите по такива обекти като радар и ракетни установки, посочва вестникът, като се позовава на високопоставени представители в американската администрация. Ударите е трябвало да бъдат нанесени преди изгрев слънце днес, за да се намали рискът за иранските военни или за цивилните. Самолети са били вдигнати във въздуха, а кораби са заели позиция, но така и не се стигнало до изстрелване на ракети, защото дошло разпореждане за отказ от атаката, казва висш представител на американската администрация. Засега не е ясно дали ще има в бъдеще удари по цели в Иран, тъй като не става ясно кое е породило отмяната на разпореждането. Не е ясно дали Тръмп е променил мнението си или администрацията е изразила безпокойство относно логистиката или стратегията. Ако до изпълнение на разпореждането се беше стигнало, това щеше да бъде третата подобна заповед на Тръмп за удари по цели в Близкия изток след ударите, нанесени в Сирия през 2017 г. и 2018 г., отбелязва изданието. Междувременно Вашингтон забрани на американските авиокомпании преминаването през контролираното от Техеран въздушно пространство над Персийския залив и Оманския залив, предаде АФП. Тези ограничения се въвеждат заради \"засилване на военните действия и нарастващото политическо напрежение в региона, което представлява риск за операциите на американската гражданска авиация\", посочи Федералното управление за гражданска авиация на САЩ.", "date": "2019.06.21", "title": "Тръмп за малко да нападне Иран, отказал се"}
{"url": "https://standartnews.com/svyat/48-po-rikhter-drusna-frantsiya-395343.html", "text": "Земетресение с магнитуд 4,8 е регистрирано във Франция, предаде БГНЕС. Епицентърът на земния трус се намира на 47 км южно от град Анже с население 169 хиляди души и на 77 км източно от Нант. Дълбочината му е 8 км. Трусът е станал в 07.50 часа местно време. Граждани коментират, че са почувствали земетресението силно. То е усетено на 270 км южно от епицентъра. За момента няма данни за разрушения.  ", "date": "2019.06.21", "title": "4,8 по Рихтер друсна Франция"}
{"url": "https://standartnews.com/svyat/gruziya-obyavi-rusiya-za-vrag-395358.html", "text": "\"Враг и окупатор\" нарече Русия грузинската президентка Саломе Зурабишвили. Тя обяви, че руска пета колона стои зад размириците, които според нея може да разделят страната, предаде \"Ройтерс\". Зурабишвили реагира остро, след като в столицата Тбилиси полицията използва сълзотворен газ и гумени куршуми, за да попречи на тълпите да щурмуват сградата на парламента. Хиляди граждани протестираха, след като руски депутат произнесе реч на родния си език в парламента в Тбилиси. Демонстрантите протестираха срещу посещението на депутата Сергей Гаврилов. Руското влияние остава политически чувствителна тема в Грузия. През 2008 година малката страна води и загуби кратка война срещу Русия. Оттогава Москва и Тбилиси нямат дипломатически отношения, а руската страна призна независимостта на две отцепнически грузински републики - Южна Осетия и Абхазия, където са разположени руски войски. Зурабишвили прекъсна днес посещението си в Беларус, за да бъде по думите й \"заедно с грузинския народ в напрегнатата ситуация\". На среща с беларуския президент Александър Лукашенко тя му благодари, че е отделил време да се срещне с нея и му пожела успешно провеждане на Европейските игри. Тръгвам си неочаквано, подчерта грузинската президентка и призна, че е искала да гледа Игрите, в които участват и спортисти от нейната страна. Грузинската президентка пристигна в Минск вчера. Предвиждаше се тя да се срещне с премиера, президента и председателя на беларуския парламент. Радикалната част от грузинската опозиция използва участието на руската делегация в Общото събрание на Международната асамблея на православието, организирано в Тбилиси, за да организира безредици, заяви руският заместник-министър на външните работи Григорий Карасин, цитиран от ТАСС. Някои радикални грузински политици правят всичко, за да попречат на нормализиране на отношенията между Москва и Тбилиси, подчерта той. Русия обаче ще продължи методичната си и спокойна работа за изграждане и активизиране на отношенията с Грузия, добави дипломатът.", "date": "2019.06.21", "title": "Грузия обяви Русия за враг"}
{"url": "https://standartnews.com/svyat/trmp-zabrani-us-samoleti-da-letyat-nad-iran-395353.html", "text": "Вашингтон забрани на американските самолети да летят над Иран. В четвъртък вечерта Федералната авиационна администрация (ФАА) наложи забрана на регистрираните в САЩ самолети да летят в контролираното от Иран въздушно пространство над Персийския залив и Оманския проток с оглед на нарастващото напрежение между Вашингтон и Техеран, предадоха световните агенции. Агенцията цитира \"повишена военна активност\" и \"засилено политическо напрежение в региона\". Забраната се налага, \"за да се предотврати неволно сваляне на пътнически самолет\". Ограниченията се въвеждат заради \"засилване на военните действия и нарастващото политическо напрежение в региона, което представлява риск за операциите на американската гражданска авиация\", посочи и Федералното управление за гражданска авиация на САЩ. По-рано днес в. \"Ню Йорк таймс\" съобщи, че президентът Доналд Тръмп е одобрил военни удари срещу Иран в отговор на свалянето на американски разузнавателен дрон, струващ 130 милиона долара, но после внезапно се е отказал от решението си. \"Всички полетни операции в надводното пространство на района за полетна информация на Техеран са забранени до по-нататъшно уведомление\", се казва в изявлението на ФАА. След него последва ефектът на доминото. Европейски и австралийски авиокомпании също промениха полетите си. Холандската KLM обяви, че няма да лети над Ормузкия проток до ново нареждане. В изявление на компанията се казва, че това решение се взима от съображения за сигурност и повод е инцидентът с американския военен дрон, свален от Иран. Германската  Lufthansa се присъедини и съобщи, че самолетите й няма да прелитат над Ормузкия проток и Оманския залив. Австралийската компания Qantas обяви, че нейните самолети ще минават по други трасета в Близкия изток, за да избегнат Оманския залив и Ормузкия проток. Промяната ще засегне полетите между Лондон и Австралия и няма да повлияе на продължителността им, се уточнява в изявление на компанията. Компаниите Malaysia Airlines и Singapore Airlines също обявиха, че променят маршрутите на полетите си, за да избегнат рисковата зона.", "date": "2019.06.21", "title": "Тръмп забрани US-самолети да летят над Иран"}
{"url": "https://standartnews.com/svyat/britanski-deputat-izvi-vrata-na-prirodozashchitnichka-395365.html", "text": "Британският депутат Марк Фийлд си навлече гнева на много хора, след като местният в. Гардиън публикува видео как извива врата на протестираща. Инцидентът е станал късно снощи в Лондон. Политици и предприемачи се събрали на икономически форум, на който са говорили финансовият министър Филип Хамънд и управителят на Банката на Англия Марк Карни. Докато хората обсъждали проблемите около британското излизане от Европейския съюз (Брекзит), в залата нахлули няколко природозащитници. Демонстрацията на екоактивистите ядосала Фийлд. Той станал от стола си и хванал една от протестиращите за врата. Действията на депутата от Консервативната партия на премиера в оставка Тереза Мей са предизвикали остра реакция. Ръководството на управляващата политическа формация е осъдила депутата. Опозиционните лейбъристи и либерални демократи са поискали парламентаристът да хвърли оставка и да застане пред правосъдието. От полицията са заявили за началото на разследване срещу Фийлд.  ", "date": "2019.06.21", "title": "Британски депутат изви врата на природозащитничка"}
{"url": "https://standartnews.com/svyat/zvezdi-pochitat-karl-lagerfeld-v-parizh-395370.html", "text": "Портрети на модния дизайнер Карл Лагерфелд, който почина през февруари, украсиха стените на Гран пале в Париж, където приятелите и почитателите му организираха мемориал, съобщиха световните информационни агенции. \r\nКлаудия Шифър, която нарече Лагерфелд свой \"ментор\", Джиджи Хадид, бившата френска първа дама Карла Бруни и настоящата Брижит Макрон бяха след 1000-та знаменитости, събрали се да отдадат почит на легендарния дизайнер на \"Шанел\", предава БТА. \r\nВ програмата се изявиха актрисите Тилда Суинтън и Хелън Мирън, музикантът Фарел Уилямс. Бяха излъчени интервюта с Лагерфелд и с дизайнера Валентино Гаравани, както и с Ана Уинтур - влиятелната главна редакторка на американското сп. \"Вог\". Именно с нея започнаха изказванията. Тя нарече Лагерфелд \"човека, измислил вършенето на няколко неща едновременно\". \r\nЛагерфелрд беше един от най-трудолюбивите хора в модната индустрия. Световната му кариера започна в модна къща \"Фенди\" през 1965 г. Той стана неин главен дизайнер за дамската мода през 1977 г., а от 1983 г. пое \"Шанел\". До края на живота си Лагерфелд беше творчески директор на две глобални модни марки, както и на своята собствена. Изявяваше се също като фотограф, стилист и режисьор. \r\nХелън Мирън цитира няколко крилати фрази на Лагерфелд, известен с острия си език. \"Най-голямото ми постижение е , че не трябва да давам обяснения на никого\", беше една от тях. За него да си отегчителен беше най-големият грях. \r\nПрисъствието на Брижит Макрон беше свидетелство за статута на дизайнера, който макар и да не беше французин, доминираше в парижката мода десетилетия. В залата беше и кметът на Париж Ан Идалго", "date": "2019.06.21", "title": "Звезди почитат Карл Лагерфелд в Париж"}
{"url": "https://standartnews.com/svyat/zaginali-i-raneni-pri-vzriv-v-dzhamiya-395392.html", "text": "Седем души загинаха, а над 20 бяха ранени при взрив днес в шиитска джамия в Източен Багдад, заявиха полицейски източници, цитирани от Ройтерс. Очаква се броят на  жертвите да се увеличи. Състоянието на много от ранените е сериозно. \r\nВисокопоставен полицейски източник заяви, че при нападението е използван или колан с експлозиви, или самоделно взривно устройство. Засега никой не е поел отговорност за атентат. \r\nНападенията срещу шиитски храмове в иракската столица са рядкост. По време на най-тежката фаза от религиозното насилие в Ирак след инвазията на САЩ през 2003 г., свалила от власт диктатора Саддам Хюсеин, сунитски екстремисти извършваха знакови бомбени атентати срещу шиитски обекти. Но след разгрома на „Ислямска държава“ сигурността в Багдад се подобри значително и оттогава бомбените атентати от всякакъв род в града са рядкост, отбелязва Ройтерс.", "date": "2019.06.21", "title": "Загинали и ранени при взрив в джамия"}
{"url": "https://www.standartnews.com/sport/belcho-goranov-blgarskite-sportisti-shche-pokazhat-nay-dobroto-v-minsk-395383.html", "text": "Днес в Минск (Блр) стартират вторите Европейски игри. България ще бъде представена от 85 елитни състезатели в 15 спорта. Генералният секретар на БОК и президент на юридическата и етична комисия на Международната федерация по борба Белчо Горанов разказа пред \"Стандарт\" за очакванията за българското представяне и бъдещето на този формат на игрите. - Г-н Горанов какви за очакванията ви за представянето на българските спортисти на вторите европейски игри в Минск? \r\n- Очаквам силно представане от нашите спортисти, което означава и спечелването на медали. Делегацията ни за Минск е на ниво. Министерството на младежта и спорта подсигури всички средства за подготовката на спортисти с квоти за игрите, както и за тяхното участие. За това искам да благодаря на министър Красен Кралев. През годините сме работили с министерството отлично, така беше и сега за тези игри.   \r\n- Участието на България с 85 спортисти гаранция ли е, че изпращаме най-добрите на този престижен форум? \r\n- В някои от спортовете наистина участваме с най-добрите си състезатели. В мъжкия бокс, джудото, бадминтона и кану каяка игрите в Минск са със статут на европейски първенства. Всички се подготвиха много старателно за тези игри. Надявам се след година на олимпийските игри в Токио да участват и много от спортистите, които сега ще са в Минск. Вярвам, че те ще се намесят в разпределението на медалите. \r\n- Какво според вас е бъдещето на  европейските игри и имат ли шанс те да  доближат по ранг и популярност Панамериканските и Азиатските? \r\n- Този формат значително закъсня. Първите игри се проведоха в Баку преди 4 години. От тогава досега се чуха много и различни мнения за бъдещето на европейските игри. Спортният календар на големите спортни федерации, като лека атлетика, футбол, баскетбол, волейбол е много сгъстен и поради тази причина е трудно да бъде включен в европейските игри с водещите си спортисти. \r\nСпоред мен тези игри ще ги има и за напред. В Минск предстои да бъде определен и града домакин на третите такива. Това означава, че Европейските олимпийски комитети полагат нужните усилия този формат да бъде развит и да достигне по популярност Азиатските и Панамериканските игри. \r\n- В деня на старта на европейските игри в Минск и гимназията \"Ген. Владимир Заимов\", която сте завършили в Сопот чества 50 години. Какво бихте казали на ръководството на училището и на учениците по повод този празник? \r\n- На 21-и юни ще бъде честван 50-годишния юбилей от създаването на това чудесно училище. Поздравявам всички бивши и настоящи възпитаници и преподаватели, както и ръководството на гимназията. Нека имат много здраве, късмет и разбира се още по-големи успехи в образованието и спорта.  ", "date": "2019.06.21", "title": "Белчо Горанов: Българските спортисти ще покажат най-доброто в Минск"}
