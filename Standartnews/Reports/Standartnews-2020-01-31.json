{"url": "https://standartnews.com/biznes/l-borisov-vrchi-pet-sertifikata-za-investitsii-413289.html", "text": "Икономическият зам.-министър Лъчезар Борисов връчи днес пет сертификата за инвестиции издадени по реда на Закона за насърчаване на инвестициите, съобщават от ведомството на Борисов. Стойността на проектите е 83 млн. лв., като те ще разкрият над 500 нови работни места. Икономическият заместник - министър връчи четири сертификата за инвестиция клас „А“ на „Каолин” ЕАД, „Никвец” ЕООД , Търговска лига- Глобален Аптечен Център АД  и „Карготек България“ ЕООД , както и един сертификат за инвестиция клас „Б“ на „Термо Про“ ЕООД. Два от проектите ще бъдат осъществени в сферата на преработващата промишленост, два в здравеопазването и  един в  сферата на високотехнологични и интензивно базирани на знания услуги. Борисов подчерта, че се отчита положителна тенденция за увеличаване на броя и размера на проектите, осъществявани в страната, както от чуждестранни, така и от местни компании, което е доказателство за добрия бизнес климат. По думите му се работи и за допълнителни стимули за инвеститорите. Инвестиционният проект на „Каолин” ЕАД, който получи сертификат за инвестиция клас „А“ е свързан с  изграждане на предприятие за производство на продукти от индустриални минерали в гр. Дулово, обл. Силистра. Размерът на инвестицията възлиза на над  60 млн.лв., като се очаква да разкрие нови  120 работни места. Проектът на „Никвец” ЕООД в сферата на хуманното здравеопазване е за района на град Сливен и е на обща стойност 11 млн. лв., като ще бъдат открити 40 нови работни места. Третият проект, получил сертификат за инвестиция клас „А“ е на „Карготек България“ ЕООД. Той е за разширяване на центъра за бизнес услуги на финландската компания в град София. Инвестицията е близо 1 млн. лв., като ще бъдат разкрити 172 работни места. Последният проект, сертифициран за инвестиция клас „А“ е на „Търговска лига- Глобален Аптечен Център“ АД и е свързан с изграждане на многопрофилна болница за активно лечение „Сърце и мозък“, гр. Бургас. Проектът е на стойност над 9 млн. лв. и ще открие 200 нови работни места. Сертификат за инвестиция клас „Б“ получи инвестиционният проект на „Термо Про“ ЕООД за изграждане на център за инсталация и сервизно обслужване на хладилни агрегати за мобилен температурен контрол в Индустриална зона София-Божурище. Инвестицията в производство на промишлено хладилно и вентилационно оборудване възлиза на над 2 млн. лв.", "date": "2020.01.30", "title": "Л. Борисов връчи пет сертификата за инвестиции"}
{"url": "https://standartnews.com/biznes/puskat-huawei-da-gradi-5g-mrezha-na-ostrova-413257.html", "text": "Великобритания даде зелена светлина на Huawei да участва в изграждането на 5G мрежа в страната, но с определени условия. Китайската компания няма да има достъп до „най-чувствителните части\" на 5G мрежата и ще може да има 35% максимален дял от пазара, предаде Радио Китай. Заместник-директорът на компанията Джан Дзиенган заяви в писмен отговор, че решението на британското правителство ще донесе по-напреднала, сигурна и икономическа телекомуникационна инфраструктура на страната. Заместник-директорът на администрацията на компанията във Великобритания Джеръми Томпсън заяви пред журналист на Китайската медийна група, че след продължилата няколко месеца инспекция, британското правителство реши да подкрепи участието на Huawei в строителството на 5G мрежа в държавата. Според него откритостта и прозрачността на компанията помогнаха на Лондон да вземе решението. Huawei е оптимистичен спрямо изграждането на 5G мрежа и в други европейски държави.", "date": "2020.01.30", "title": "Пускат Huawei да гради 5G мрежа на Острова"}
{"url": "https://standartnews.com/biznes/eto-kursa-na-leva-za-evrozonata-413286.html", "text": "Парламентът прие днес решение за определяне на условията за договаряне на централен курс на лева към еврото съгласно параграф 2.3 от Резолюция на Европейския съвет за установяване на механизъм на обменните курсове през третия етап на Икономическия и паричен съюз Амстердам. При договаряне на централен курс на лева към еврото съгласно параграф 2.3 от Резолюция на Европейския съвет за установяване на механизъм на обменните курсове през третия етап на Икономическия и паричен съюз Амстердам, министърът на финансите и управителят на БНБ се задължават да предлагат, поддържат и гласуват позиция за централен курс от 1,95583 лв. за едно евро. България не участва в Механизма на обменните курсове /Еxchange Rate Mechanism II/ при централен курс между еврото и лева, различен от 1,95583 лв. за едно евро, записаха в решението депутатите.   С това даваме ясен сигнал и на наши европейски партньори, и на българските граждани, че ние желаем да влезем в еврозоната, но не на всяка цена, коментира Йордан Цонев /ДПС/, съвносител на решението. По думите му втората част от решението категорично казва, че ако някоя от страните членки на еврозоната плюс Дания предложи друг курс, България прекъсва пътя си към еврото. Кристиан Вигенин /\"БСП за България\"/ възрази срещу подхода, по който се взима такова важно решение за години напред - \"на крак\", \"на пожар\", и обяви, че депутатите от левицата ще се въздържат при гласуването. Вигенин призова да бъдат изтеглени промените в Закона за БНБ и да се подготви нов текст. Той обвини управляващите, че с действията си са създали страхове и днес се опитват да решат панически проблема. \"Много е възможно отново да се поддадете на натиск и накрая да приключим не по начин, който е описан в това решение\", допусна той. Вигенин заяви, че БСП ще продължи да подкрепя действията за присъединяване на България към еврозоната, но при ясни гаранции, че националният интерес ще бъде защитен, обменният курс ще се запази какъвто е сега и спестяванията на гражданите няма да пострадат. Колегата му Румен Гечев попита какво ще преговаря българското правителство в чакалнята на еврозоната, като въпросът е как се излиза от чакалнята. Никой не може да даде гаранции по какъв курс се влиза в еврозоната, тъй като Европейският съвет е казал, че се решава при излизане от чакалнята, коментира той и прочете откъс от резолюцията на Европейския съвет. Ние сме с фиксиран курс, какъв е проблемът на България, коментира Гечев. Уважаеми проф. Гечев, и ние четем, четохме вчера, четохме онзи ден и това, което цитирахте, не го цитирахте докрай, репликира го Йордан Цонев. Той отбеляза, че след настоящото решение на парламента българските представители нямат право да променят курса без санкция на Народното събрание. Механизмът за излизане от Валутния борд е с промяна на закона, със санкция на НС, и механизмът за промяна на валутния курс ще бъде само със санкция на НС, посочи Цонев.  Тома Биков /ГЕРБ/ припомни \"защо в България има Валутен борд и кои са неговите бащи и майки\". Валутен борд има от 1997 г. с консенсусно решение, защото фалирахте държавата, тогава фалирахте доверието в българския лев, вие, вашата партия по вашия начин, обърна се той към представителите на БСП. Затова хората сега ги е страх да не би курсът да вземе да плава, коментира Биков. По думите му в момента БСП се опитва да всява паника абсолютно ненужно. Предлагаме ви решение, в което да фиксираме курса, да дадем мандат, да задължим министъра на финансите и директора на Централната банка да защитават при този курс да влезем в еврозоната, обясни Биков. Според него БСП е на път да разруши консенсуса за влизане в еврозоната.", "date": "2020.01.30", "title": "Ето при какъв курс на лева влизаме в еврозоната"}
{"url": "https://standartnews.com/biznes/nyama-drama-v-zakonovata-promyana-za-valutniya-kurs-413254.html", "text": "Поправките във Валутния закон, които министерството на финансите заяви, свързани с очакваното присъединяване на страната ни към механизма ERM II влизат за обсъждане в парламента. Предлага се курсът на лева спрямо еврото да бъде утвърждаван само с ратификация от парламента. „Доста вълнения обхванаха обществото, много страхове излязоха на повърхността и много хора отидоха и си смениха спестяванията. В последните няколко дни много левчета бяха обърнати в евра“, описа ситуацията финансистът Любомир Дацов, бивш заместник-министър на финансите. Според Дацов подобни страхове нямат никакво основание, защото предложеният текст е стандартен. Почти всички страни през преминаването си през тези стандартни процедури по пътя към ERM II и въвеждането на еврото са направили това и са променили в закона си, обясни той в интервю за БНР. Текстът, разбунил духовете, може да го има, може и да го няма. Това е въпрос на преговори и дипломация между двете страни и даване на определени гаранции, допълни Любомир Дацов. „Както ние искаме гаранции от страна на ЕЦБ, от Европейската комисия за условията, при които влизаме, така и Европейската централна банка и Европейската комисия, които преговарят от името на страните членки, също искат определени гаранции и проверяват нивото и стабилността на икономиката ни.“ За Дацов добрата новина е, че подобни законодателни ходове се правят тогава, когато вече има дадена зелена светлина. „Това са финални корекции в законодателството, които се извършват тогава, когато си сигурен, че ще ти дадат зелена светлина. Това нещо се случва в този момент, когато вече има ръкостискане на ръцете, съгласие за крайната фаза“, подчерта Любомир Дацов. „ERM II е механизъм на валутните курсове II. Той означава, че влизаш в един период, в който трябва да тестваш дисбалансите на икономиката си, на страната си, подготвяйки нещата така, че всичко да бъде в относително равновесно положение спрямо икономиките на останалите държави. Звучи сложно, но няма от какво да се притесняваме, защото си имаме валутен борд, имаме фиксиран курс. Тази възможност е тествана и това не променя позицията ни, че ние директно ще влезем със сегашния курс в еврозоната. За добро или лошо нямаме проблем с устойчивостта на валутния курс.“ От икономическа гледна точка няма никакво основание да има притеснения, категоричен е финансистът. Дацов сравни действията на правителството по темата със слон в стъкларски магазин. „Тук въпросът е друг – за натрупаното недоверие в правителството, защото човек гласува с парите си. Поне аз лично съм изумен колко голямо е недоверието в това, което се нарича държава и това, което се нарича правителство. Никой не вярва, че, имайки го този текст, няма да му се случи нещо и няма някой зад гърба му да направи каквото си знае, незачитайки интересите на хората.“", "date": "2020.01.30", "title": "Няма драма в законовата промяна за валутния курс"}
{"url": "https://standartnews.com/kultura/marin-yanev-s-pochetniya-ikar-2020-413305.html", "text": "Марин Янев ще получи почетния „Икар“ за цялостно творчество на 27 март, когато ще се случи поредната церемония на Съюза на артистите за раздаването на годишните статуетки. Още трима артисти от първа класа ще бъдат уважени от съсловната организация – режисьорът Никола Петков - за чест и достойнство, Кирил Маричков - за изключителен принос към музиката и Снежина Петрова - за значимостта и постиженията ѝ в проекта „Медея“. Николай Балкански също получава „Икар“ за постиженията му в цирковото изкуство. Номинациите са в 16 категории. Ето и повечето от тях. При мъжете с водеща роля състезанието е между Бойко Кръстанов като Кристиан в „Празникът“ по Томас Винтерберг на Явор Гърдев в „Зад канала“, Йордан Ръсин като Андрей в „За едно явление от електричеството“ по Чехов на  Стилиян Петров във „Възраждане“ и Севар Иванов като Дориан Грей по Оскар Уайлд на Стайко Мурджев в Благоевград. При дамите с централни образи надпреварата е между Елена Атанасова за Джулия и други действащи лица в „Хаос“ на Марий Росен в „199“, Елена Димитрова за персонажите й в „Как е“ по  Бекет на „Сфумато“ и Ивана Папазова за Флорънс Дженкинс в „Слава“ от Питър Куилтър на Стайко Мурджев в Пловдив. При поддържащите партии изборът е между Александър Хаджиангелов като Базил Хоулърд в „Портретът на Дориан Грей“, Владислав Виолинов за Джефри във „Вкус на мед” на  Красимир Спасов в Армията и Димитър Банчев за Козме  в „Слава“, както и между Елена Кабасакалова за Дороти в „Слава“,  Петя Силянова като мадам Дидро в „Развратникът“ от Ерик-Еманюел Шмит на Стоян Радев в Театър „София“ и Станка Калчева като Чийта Бий в „Най-бързият часовник във вселената“ от Филип Ридли на Стайко Мурджев в „199“. Режисьорският „Икар“ си оспорват Маргарита Младенова за „За светлото, което бе“ - поетичен спектакъл по български автори във  Враца, Стайко Мурджев със „Слава“ и Стилиян Петров със „За едно явление от електричеството“. В категория „Сценография“ претендентите са Мариета Голомехова за „Последният човек“ по „1984“ на Оруел на Веселка Кунчева в Стара Загора, Нина Пашова за „Маркиз дьо Сад“ на Иван Урумов в Армията и Петя Боюкова за „Слава“. При дебютантите конкуренцията е между Анна-Валерия Гостанян, Анелия Мангърова, Владинелла Кацарска, Елена Иванова, Дайяна Димитрова, Катерина Стоянова и Никол Султанова за играта им в „Косвени щети“ на Театър Азарян по книгата „Войната не е с лице на жена” от Светлана Алексиевич, режисьор Максима Боева. Техническите екипи на „Братя Карамазови“ на Народния, „Одисей“ на Пловдив и „Последният човек“ на Стара Загора също се борят за „Икар“. В топ 3 на композиторите са Михаил Шишков-син с партитурата на „За едно явление от електричеството“, Петър Дундаков с „Портретът на Дориан Грей“, Христо Намлиев и Милица Гладнишка с „Последният човек“. В тройката на авторите на драматургичен текст, излъчена от Гилдията на театроведите, критиците и драматурзите, е Боян Папазов с „13 преображения“, Лило Петров с „Добролюб“, Мирослав Христов с „Цигадите“. При артистите от кукленото изкуство  номинирани са Маргарита Костова за ролите й в „Дядовата ръкавичка“ на Мая и Митко Димитрови във Видин, Милен Апостолов за музиката в „Меко казано“ от Валери Петров на Цвети Пеняшки в Стара Загора, за „Хартиени истории“ в Театър „Корсар“, Наталия Гочева за сценографиите на „Малката Кибритопродавачка“ в „199“ и „Пинокио“ в Русе. В престижната тройка на постановките в жанра са „Златната гъска“ по Братя Грим на Тодор Вълов в Бургас, „Малката Кибритопродавачка“ в „199“ и „Пинокио“ на Русе. Номинирани между вариететните звезди са Анатолий Клочков и Нина Петровска, а между танцьорите и пърформанс дейците – Александър Георгиев, Жана Пенчева, Дарио Баррето Дамас, Цветан Момчилов, Стефан А. Щерев и Лигна /Германия/. В дублажа отличниците ще бъдат излъчени между Ася Братанова, Елисавета Господинова, Петя Абаджиева, Момчил Степанов, Петър Бонев и Станислав Димитров.  ", "date": "2020.01.30", "title": "Марин Янев с почетния „Икар“ 2020"}
{"url": "https://standartnews.com/biznes/klientite-na-chez-elektro-s-visoka-otsenka-za-kontaktniya-tsentr-413266.html", "text": "През миналата година, за пореден път, „ЧЕЗ Електро България“ АД възложи на независима организация да проведе проучвания от типа „таен клиент“, за да провери спазват ли се стандартите на Дружеството за обслужване на клиенти. Качеството на предоставяните услуги е приоритет за дружеството, защото „ЧЕЗ Електро България“ АД е лицензиран търговец на електрическа енергия, доставчик от последна инстанция и краен снабдител с електроенергия. Освен върху ефективността и качеството на работата, проучването акцентира и върху спазването на корпоративните стандарти при предоставяне на услуги на информационната линия 0700 10 010 и имейл   като канали за комуникация с потребителите. Проучването показа, че най-предпочитаният от клиентите начин за свързване с ЧЕЗ Електро България е информационната линия 0700 10 010. 80% от тях се доверяват на професионализма на обслужващите телефонни оператори, а нивото на удовлетвореност от качеството на обслужване достигна 90%. През 2019 г. на информационната линия на „ЧЕЗ Електро България“ АД, достъпна на номер 0700 10 010, са постъпили над 235 000 обаждания. Близо 110 000 от тях са били към оператор, като 88% са приети до 25-тата секунда. Отчетената средна продължителност на разговорите е  2:27 минути – време, за което клиентите са получили обслужване и исканата информация. В 99% от случаите клиентският въпрос се е решил при първия контакт. В 64 % от обажданията е търсена информация, свързана със задължения, срокове, лихви и начини за заплащане на сметките. Потребителите са използвали телефонно обаждане и за да се информират за предлаганите от „ЧЕЗ Електро България“ АД услуги, както и да заявят използването им. Най-често заявяваната по телефона услуга през 2019 г. е „проверка на сметка“. През изминалата година броят на приетите обаждания за проверка на сметка надвиши 56 000. Друг удобен канал за комуникация с Дружеството е имейла  . От 1 януари до 31 декември миналата година чрез него са обслужени над 10 000 клиентски искания. На 98 % от имейлите е отговорено до 24 часа от получаването им. Най-често клиентите използват имейла, за да получат информация за електронна фактура, отразяване на плащане, проверка на сметка и информация за необходими документи за заявяване на услуги на Дружеството.   е-mail: ", "date": "2020.01.30", "title": "Клиентите на ЧЕЗ Електро с висока оценка за контактния център"}
{"url": "https://www.standartnews.com/sport/skrikha-gimnastichkite-zaradi-gripa-413321.html", "text": "Българската федерация по художествена гимнастика закри за публика и медии предстоящите контролни на националния отбор индивидуално жени и девойки заради грипната епидемия в страната, съобщи bnr. \"Във връзка с грипната епидемия и с оглед предпазване на националните състезателки от вирусни инфекции, контролните на национален отбор за девойки на 1 февруари и на национален отбор жени на 4 февруари ще бъдат закрити за публика и медии\", се казва в официалното съобщение на БФХГ. Грипната епидемия, която беше обявена в голяма част от страната, повлия и на баскетболния сезон. Мачът от 14-и кръг в А група за мъже между отборите на Видабаскет и Славия беше отложен. Двубоят трябваше да се играе на 2 февруари (неделя), а новата дата ще бъде обявена по-късно. фото БНР", "date": "2020.01.30", "title": "Скриха гимнастичките заради грипа"}
{"url": "https://standartnews.com/biznes/dzi-preminava-na-zelena-energiya-413296.html", "text": "Като част от ангажимента на KBC Груп за увеличаване на зелената електроенергия и намаляване на въглеродните емисии, в центъра за обслужване на клиенти на ДЗИ в столичния квартал Орландовци заработи фотоволтаична централа. Тя ще произвежда 34 MWh годишно, което представлява 17,5% от общото потребление на втората по големина централа на ДЗИ, а спестената електроенергия е достатъчна за задоволяване на нуждите на едно средностатистическо домакинство за над 10 години. „Като част от KBC Груп и като компания – символ на застраховането в България, за нас е важно да постигаме не само високи бизнес резултати, но и да работим устойчиво за бъдещите поколения. Благодарение на соларните панели, които са разположени на покрива на сградата ни, въглеродният отпечатък на компанията ще бъде намален с 18 тона СО2 годишно“, сподели Коста Чолаков, председател на УС и главен изпълнителен директор на ДЗИ. Фотоволтаичната инсталация е поредната стъпка, която ДЗИ предприема към изпълнението на ангажимента си към обществото. Останалите 82,5% от енергийните нужди на административната сграда в квартал Орландовци и на ОББ Милениум център се захранват със закупуването на 100% зелена електроенергия,  произведена от възобновяеми източници. В унисон с усилията на компанията за намаляване на негативното въздействие върху природата, през 2019 г. дружеството придоби 2 електромобила. В рамките на 8 месеца с тях са изминати над 9200 км, което се равнява на намаление на въглеродният отпечатък с общо 200 кг СО2 или 14 кг СО2 за всеки изминати 100 км. Електромобилите се зареждат от собствени зарядни станции, които са разположени в центъра за обслужване на клиенти и в ОББ Милениум Център. Пред сградата в квартал Орландовци има изградена и зарядна станция, която е с по-голяма мощност (заряд за около 20 минути с 20 KW мощност), която може да се използва от клиенти при посещение в ликвидационния център.", "date": "2020.01.30", "title": "ДЗИ преминава на зелена енергия"}
{"url": "https://standartnews.com/biznes/blgarite-teglyat-glavno-za-stari-zadlzheniya-413304.html", "text": "Българите теглят повече и по-големи суми за рефинансиране на стари задължения, отколкото за дома или покупка на автомобил. Това сочат данните от национално представително онлайн проучване, направено от Gemius България по поръчка на Пощенска банка. Средният размер на кредитите за обединяване на стари задължения според проучването е най-голям – близо 13 000 лв., в сравнение със сумите за ремонт на дома или покупка на автомобил – съответно по 12 800 лв., или за обзавеждане – 9 400 лв. \r\n \r\nСредно с 30% се увеличава сумата на търсеното от клиентите финансиране с цел обединение на задължения спрямо всички останали през 2019 г., като почти 50% от получените заявки за нови потребителски кредити в институцията са от този тип. \r\n \r\nДанните на Gemius потвърждават тенденцията от последните години, че потребителските кредити за обединяване на стари задължения все повече се предпочитат, тъй като позволяват значително оптимизиране на месечните разходи на домакинствата. Рефинансирането е водеща причина за теглене на кредит за 34% от хората. Голяма част от клиентите ползват едновременно няколко кредитни продукта като потребителски кредит, кредитна карта, овърдрафт, лизинг или стоков кредит. С обединението им те могат да намалят значително ежемесечните си разходи, да спестят време и усилия, като плащат само една вноска, към една институция. \r\n \r\n ", "date": "2020.01.30", "title": "Българите теглят главно за стари задължения"}
{"url": "https://standartnews.com/kultura/23-novi-grupi-se-vklyuchvat-km-hills-of-rock-2020-413272.html", "text": "Четвъртото издание на Hills of Rock ще се проведе на 24, 25, и 26 юли на Гребния канал в Пловдив.  Още 23 артиста ще вземат участие в най-големия фестивал в България. И тази година Hills of Rock ще подари на феновете уникално фестивално изживяване и голямо разнообразие от интересни изпълнители на три сцени – Main Stage, Music Jam Stage и сцена На Тъмно. Към четвъртото поредно издание ще се включат французите Dagoba, бразилците Nervosa, американците Dark Sky Choir, италианските банди Klogr, 5Rand, Hangarvain и The Modern Age Slavery, британските групи Ravenface и District 13, гърците Power Crue и Baildsa, румънците Basska и българите Hellion Stone, Milena & Band, Jeremy?, Ogi 23, Django Ze, Pizza, Scroletics, Severozapadnyatsite, Dead Man’s Hat, Boomerang и Artificial Comet.", "date": "2020.01.30", "title": "23 нови групи се включват към Hills of Rock 2020"}
{"url": "https://standartnews.com/kultura/tv-zvezdi-igrayat-gogol-413274.html", "text": "Мощна актьорска компания влиза в действителността на Гогол в „Женитба“ на Лилия Абаджиева. Премиерата на спектакъла от афиша на „Мелпомена“ е в “Сълза и смях” на 9 февруари. Публиката ще аплодира Любомир Нейков, Моньо Монев, Станимир Гъмов, Невена Бозукова, Албена Павлова, Снежана Макавеева, Румен Угрински, Роберт Янакиев, Васил Витанов, Жанина Стоилова. Сценографията и костюмите са на Васил Абаджиев. “Женитба” е създадена през 1842 година и определена от Гогол като “съвсем невероятно събитие в две действия”. Въпреки че е писана преди близо 200 години, ни дава да разберем, че възможността за изкушение се корени в самата човешка природа – такава, каквато е била винаги. И по-точно в нейната исконна двойственост, в посятата в нея сякаш вечна вражда между сетивността, тялото, интелекта, духа, между чувствата, страстите и повелите на дълга, морала, съзнанието, разума.  Остроумието на Гогол и отношението му към несъзнаваното в “Женитба” за мен е естетическа сублимация на силата на изкушението като влечение, чувство, страст, в конфликт с моралния дълг, който спира да различава доброто от злото. Човекът е загадка в света и може би най-великата загадка. Представата ми за театралното е свързана с изследването на духа, с изследването на човека между реалното и въображаемото, между високото и низкото, между божественото и демоничното. Но представата ми за театралното е свързана с пристрастието ми към преувеличеното и ироничното. Гогол, според мен, като в криво огледало ни дава да се видим, да се погледнем отстрани. Преувеличава до пароксизъм подвластността ни на вечните копнежи и желания. Именно като в криво огледало ни показва как именно те – чувствата, страстите увличат човека във въртопа на живота; правят го безсилен да се съпротивлява и го завличат към дъното или бездната, ако… Ако срещу тях не се изправят с достатъчно сила разумът и съзнанието за дълг, които единствени могат да опазят човека в границите на човешкото. В света на желанията невинни няма“, коментира Лилия Абаджиева.", "date": "2020.01.30", "title": "Тв звезди играят Гогол "}
{"url": "https://standartnews.com/svyat/pozhar-gorya-v-sgradata-na-konsula-ni-v-los-andzhelis-413241.html", "text": "Десетина души пострадаха при пожар в 25-етажна жилищна сграда в Лос Анжелис, в която живеят българският консул в града Веселин Вълчев, както и други служители на консулството. Всички са евакуирани и са невредими. По информация на БНТ, сред пострадалите има и 3-месечно бебе. Веселин Вълчев написа в профила си във Фейсбук, че консулството, което се намира наблизо, работи в нормален режим. \"Сградата, в която живеем, гори два апартамента под нас. Евакуирахме се, всичко е наред. Генералното консулство, което е наблизо, работи нормално и приема посетители\", увери консулът. Над 300 пожарникари участваха в борбата с огъня и евакуирането на хора от сградата. По думите на Вълчев, след два часа пожарът е овладян благодарение на професионалната работа на огнеборците. По-късно Вълчев успокои с нов пост във Фейсбук: \"Моля, всички медии в България, които пишат, че \"сграда на консулството гори\", да бъдат информирани, че има пожар в сграда близка до консулството, който вече е овладян. В нея живеят служители на генералното консулство, които са извън сградата. Генералното консулство приема посетители и работи в нормален режим!\"", "date": "2020.01.30", "title": "Пожар горя в сградата на консула ни в Лос Анджелис"}
{"url": "https://standartnews.com/kultura/otkradnakha-nad-10-skulpturi-na-dali-413283.html", "text": "Над 10 скулптури на Салвадор Дали на стойност половин милиона паунда били откраднати от галерията „Couleur“ в Стокхолм, предаде „DailyMail“. Кражбата се е случила в 4 часа сутринта местно време. Бандитите разбили главния вход и задействали алармата. След грабежа се качили в тъмна кола и отпрашили от местопрестъплението, избягвайки полицията, споделят очевидци. Скулптурите били докарани от Швейцария за 10-дневна изложба. Галерията в момента е затворена и властите са започнали разследването си. „Съкрушен съм. Боря се за организирането на тази изложба толкова дълго време“, заяви собственикът на галерията Педер Енстрьом.", "date": "2020.01.30", "title": "Откраднаха над 10 скулптури на Дали"}
{"url": "https://standartnews.com/svyat/170-stanakha-zhertvite-na-kitayskiya-virus-szo-se-trogna-413247.html", "text": "Властите в Китай съобщават, че още 38 души са починали от коронавируса 2019-nCoV в рамките на денонощие. Жертвите на болестта вече са най-малко 170, предаде Дойче веле. По данни на Националната комисия по здравеопазване на Китай, регистрираните случаи на заразени хора вече са 7711, а при други 12167 има съмнение, че са инфектирани с вируса. Потвърден е и първият случай на заболяването в Тибет - единствената част на страната, където то все още не беше разпространено. Междувременно беше съобщено, че днес в Световната здравна организация ще се проведе извънредно заседание, на което отново ще бъде обсъдена възможността за обявяване на международна извънредна ситуация заради заразата. Информацията беше съобщена в Туитър от генералния директор на СЗО Тедрос Аданом Гебреисус. Той отбелязва, че само 1% от заболелите са извън Китай. \"Но в три други страни е регистрирано предаване на вируса от човек на човек.\" - посочва директорът на СЗО. Извън Китай към 29 януари са регистрирани над 50 случая. Сред страните, в които е проникнал вирусът, са Австралия, Виетнам, Германия, Канада, Малайзия, ОАЕ, Сингапур, САЩ, Тайланд, Франция, Южна Корея, Япония.", "date": "2020.01.30", "title": "170 са жертвите на китайския вирус, СЗО се трогна"}
{"url": "https://standartnews.com/svyat/trmp-se-izplashi-ot-kniga-na-bivsh-svoy-svetnik-413246.html", "text": "Сътрудниците на Доналд Тръмп се обявиха против публикуването на някои глави от книгата на бившия президентски съветник по националната сигурност Джон Болтън, съобщават американските медии. Според Белия дом, това се налага, защото текстът може да съдържа секретна информация. Болтън описва как Тръмп му е казал, че смята да блокира военната помощ за Украйна докато властите в Киев не започнат разследване срещу Хънтър Байдън- сина на вероятния му съперник за президентския пост Джо Байдън. В ръкописа има значителен обем засекретена информация. Някои данни дори са в категорията \"строго секретно\". Книгата не може да бъде публикувана, ако не бъде премахната секретната информация\", се казва в писмо на Съвета за национална сигурност, което изтече в медиите. Самият Тръмп също заяви в Туитър, че книгата на Болтън е лъжлива и съдържа секретна информация, засягаща националната сигурност. Адвокатът на Болтън - Чарлз Купър отговори, че нито той, нито клиентът му смятат, че в книгата има секретни данни. Тръмп от своя страна атакува Болтън, че преди години не е бил одобрен от Сената за постоянен представител на САЩ в ООН, след което не е бил одобряван за никакъв пост. Наред с това той твърди, че Болтън го е \"умолявал\" да го назначи на длъжност, за която не се изисква одобрение от Сената. \"Назначих го, независимо че много хора ми казваха: \"Не го правете, сър\", добавя Тръмп. Той отправя упрек към бившия си съветник, че е допуснал много грешки. \"Честно казано, ако го бях слушал, вече щяхме да водим Шеста световна война\", твърди Доналд Тръмп. Наскоро Болтън изрази готовност да даде показания в Сената на изслушванията по импийчмънта срещу президента, но републиканците в Сената използват всички възможни инструменти, за да не допуснат това. Същевременно Тръмп забрани на редица служители от своята администрация да участват в разследването.", "date": "2020.01.30", "title": "Тръмп настръхна от книга на свой бивш съветник"}
{"url": "https://standartnews.com/regionalni/zalyakha-s-boya-pametnika-na-alosha-v-plovdiv-413267.html", "text": "Тази сутрин паметникът на Альоша на хълма Бунарджика в Пловдив осъмна залят с червена боя, съобщи Радио Пловдив. В основата на паметника с големи червени букви е изписано \"Не сме забравили\", \"Няма да простим\". Това е поредното обругаване на паметника, към който от години пловдивчани се отнасят нееднозначно. От администрацията на Район „Централен“ заявиха, че започва почистването на паметника на Альоша и че в следващите месеци предстои поставянето на камери на територията на цялото тепе. \"Необяснимо е за мен какво провокира тези хора да постъпват така. В крайна сметка това е един паметник, който носи част от историята както на нашия град, така и на нашата държава. Не смятам, че поругаването на паметника е израз на определена визия за развитие на града. Направил съм предложение за финансиране за изграждане на втората част от конструкцията на хълма. Миналата година успяхме да реконструираме източната част\", заяви пред БНТ кметът на района Георги Стаменов. Той очаква видеонаблюдението да прекрати вандалските прояви.", "date": "2020.01.30", "title": "Заляха с боя паметника на Альоша в Пловдив"}
{"url": "https://standartnews.com/kultura/dzheraldin-chaplin-idva-za-sofiya-film-festa-413297.html", "text": "Джералдин Чаплин е най-специалният гост на задаващия се София филм фест. Легендарната актриса ще получи голямата награда на столицата за приноса си към световното кино. Дамата, която е първата дъщеря на гениалния Чарлз Чаплин и Уна О’Нийл и внучка на Нобеловия лауреат Юджийн О’Нийл, ще приеме овациите и за няколкото филма с нейно участие в програмата на издание № 24 на престижния форум. Между тях са шедьовърът „Ментовка с лед“ (1967) на Карлос Саура, „Котва и надежда“ (2017) на Карлос Маркис-Маркет, в който Джералдин играе с дъщеря си Уна, „Босият император“ на Джесика Удуърт и Петер Бросенс (копродукция на Белгия, Холандия, Хърватия и България), където тя - подобно баща си във „Великият диктатор“, изиграва две противоположни роли. Личния живот на Джералдин е не по-малко вълнуващ от кариерата й. Родената в Санта Моника през 1944 година бъдеща звезда прекарва детските си години в швейцарски пансион. Първоначалната й амбиция е да стане професионална балерина – напуска колежа и отива в Кралската академия в Лондон, където е приета през 1961 година. Завладява сцените на Париж, където я открива Дейвид Лийн и я кани да участва в „Доктор Живаго“ (1965). По време на 12-годишната си връзка с Карлос Саура, наследничката на великия Чеплин се снима в едни от най-успешните си филми - „Ментовка с лед“ (1967), „Ана и вълците“ (1973), „Елиса, живот мой“ (1977). „Да отгледаш гарвани“ (1976) й донася световна слава. Джералдин има две деца - Шейн и Уна. Днес актрисата живее между Маями, Испания и Швейцария.", "date": "2020.01.30", "title": "Джералдин Чаплин идва за София филм феста"}
{"url": "https://standartnews.com/sport/sport-i-futbol-po-televiziyata-na-30-yanuari-413248.html", "text": "Спорт и футбол в българския ефир на 30 януари: 10:30 Тенис: Открито първенство на Австралия, мъже, полуфифинал, Евроспорт 1 \r\n15:55 Снукър: Германия Мастърс в Берлин Евроспорт1 \r\n \r\n17:50 Спорт тото, теглене на тиража bTV \r\n \r\n17:50 Спорт тото, теглене на тиража БНТ 1 \r\n \r\n19:00 Евролига: Химки - ЦСКА Москва Max Sport 2 \r\n \r\n20:00 Испания, Купа на краля, 1/8-финал: Барселона - Леганес bTV Action \r\n \r\n20:55 Снукър: Германия Мастърс в Берлин Евроспорт 1 \r\n \r\n21:05 Евролига: Макаби Тел Авив - Реал Мадрид Max Sport 2", "date": "2020.01.30", "title": "Спорт и футбол по телевизията на 30 януари"}
{"url": "https://standartnews.com/sport/mugurusa-i-kenin-sa-na-finala-pri-damite-v-melbrn-413261.html", "text": "Испанката Гарбине Мугуруса се класира за финала на Откритото първенство на Австралия по тенис. В изключителна битка, родената в Каракас тенисистка се наложи със 7:6 (8), 7:5 над Симона Халеп (Рум). Срещата продължи малко повече от два часа. На финала в събота Мугуруса ще се изправи срещу 21-годишната сензация София Кенин (САЩ), която по-рано днес надви със същия резултат (7:6, 7:5) световната №1 Ашли Барти. След малко започва първия полуфинал при мъжете между Новак Джокович и Роджър Федерер. Евроспорт 1 ще го излъчва пряко от 10,35 ч", "date": "2020.01.30", "title": "Мугуруса и Кенин са на финала при дамите в Мелбърн"}
{"url": "https://standartnews.com/sport/bivshiyat-kapitan-na-tsska-otiva-v-iran-413281.html", "text": "Бившият капитан и лидер на ЦСКА Николай Бодуров ,изгонен от отбора от Гриша Ганчев, е пред трансфер в Иран.  Бодуров е преминал успешно медицинските прегледи в Естеглал. Информацията бе съобщена от иранския клуб в профила им в Instagram. Това предполага, че до края на деня, защитникът трябва подпише с новия си клуб. След раздялата си по взаимно съгласие с \"червените\" в началото на този месец Бодуров започна тренировки с втородивизионния Пирин (Благоевград), признавайки, че не е получавал оферти от родни клубове, а само запитвания. Това явно го е принудило да продължи кариерата си в по-екзотично първенство.", "date": "2020.01.30", "title": "Бившият капитан на ЦСКА отива в Иран"}
{"url": "https://standartnews.com/sport/dzhokovich-stigna-deveti-final-v-melbrn-413279.html", "text": "Сръбската звезда на световния тенис Новак Джокович продължава да пише историята в този спорт. Ноле победи със 7:6 (1), 6:4, 6:3 рекордьорът по победи в турнири от Големия шлем Роджър Федерер и в неделя ще играе свое осми финал на Откритото първенство на Австралия. Двубоят бе 50-и между двете звезди, като след него съотношението вече е 27:23 за Джокович. \r\n„Първият сет можеше да се развие по друг начин, ако Федерер ме беше пробил отново за 5:1 гейма. Той започна много добре, а аз бях много нервен в началото. Респект към Федерер, че излезе на корта след контузията си. Личеше си, че има травма и не е близо до най-доброто си състояние. Той заслужава уважение, че излезе на корта и се раздаде до последната точка“, коментира Джокович в интервюто на корта. \r\n„В началото нямах най-добрата нагласа, повече гледах той какво прави и как се движи, затова и изоставах с 1:4 и 0:40. Но успях да изляза от дупката в първия сет. Беше много важно да спечеля първия сет, това ме освободи ментално и започнах да удрям топката по-спокойно във втората и третата част“, каза още сърбинът. \r\n„Прекалено много мислех в началото и това беше грешка. Понякога е по-добре да следващ автоматично инстинкта си. С изключение на първите няколко гейма, сервирах много добре днес и това ме спаси“, добави Ноле. На финала той ще играе с победителя от втория полуфинал, който ще се играе утре между Доминик Тийм (Ав) и Александър Зверев (Гер). Ноле има в кариерата си 7 спечелени финала в Мелбърн.", "date": "2020.01.30", "title": "Джокович стигна осми финал в Мелбърн"}
{"url": "https://standartnews.com/sport/amerikanka-sprya-svetovnata-1-v-tenisa-413249.html", "text": "Ашли Барти сензационно отпадна на 1/2-финалите на Откритото първенство на Австралия по тенис. Лидерката в световната ранглиста на женския тенис бе победена от 21-годишната американка София Кенин, която стигна до успеха след 7:6(6), 7;5 за час и 48 минути игра. \r\nПреди мача представителката на домакините Барти бе абсолютна фаворитка за класирането на финала, но се изложи срещу 15-ата в света. В първия сет пробиви нямаше, но Ашли нелепо изтърва два сетбола в тайбрека, като в него имаше аванс от 6:4. \r\nВ крайна сметка обаче нейната опонентка не само ги спаси, но и стигна до решителен минипробив с който поведе със сет аванс. \r\nВъв втория сет Ашли проби още в третия гейм и успя да задържи пробива си до десетия. В него Кенин го върна, а след това американката проби решително в заключителния 12-и гейм и така спечели мача. \r\nТова е неин първи финал на турнир от \"Шлема\", а в спор за трофея тя ще срещне Гарбине Мугуруса или Симона Халеп, които играят в момента.", "date": "2020.01.30", "title": "Американка спря световната №1 в тениса"}
{"url": "https://standartnews.com/sport/bandalovski-podpisa-s-botev-pd-413268.html", "text": "Иван Бандаловски е първото попълнение в зимната селекция на футболния Ботев (Пловдив), съобщиха от клуба. Защитникът подписа договор с „канарчетата“, който е за срок от година и половина. Бранителят премина медицински изследвания и се включи в първата тренировка на „жълто-черните“ след лагера в Алания. Иван Бандаловски е роден на 23 ноември 1986 година. Играл е за отборите на Литекс, Локомотив (София), ЦСКА, Еверле, Партизан, Верея и Анортозис, а за последно бе част от Берое. Има и 18 мача за националния отбор на България.", "date": "2020.01.30", "title": "Бандаловски подписа с Ботев (Пд)"}
{"url": "https://www.standartnews.com/sport/sport-i-futbol-po-televiziyata-na-30-yanuari-413248.html", "text": "Спорт и футбол в българския ефир на 30 януари: 10:30 Тенис: Открито първенство на Австралия, мъже, полуфифинал, Евроспорт 1 \r\n15:55 Снукър: Германия Мастърс в Берлин Евроспорт1 \r\n \r\n17:50 Спорт тото, теглене на тиража bTV \r\n \r\n17:50 Спорт тото, теглене на тиража БНТ 1 \r\n \r\n19:00 Евролига: Химки - ЦСКА Москва Max Sport 2 \r\n \r\n20:00 Испания, Купа на краля, 1/8-финал: Барселона - Леганес bTV Action \r\n \r\n20:55 Снукър: Германия Мастърс в Берлин Евроспорт 1 \r\n \r\n21:05 Евролига: Макаби Тел Авив - Реал Мадрид Max Sport 2", "date": "2020.01.30", "title": "Спорт и футбол по телевизията на 30 януари"}
{"url": "https://standartnews.com/sport/pulse-fitness-spa-izleze-izvn-granitsite-na-blgariya-413282.html", "text": "За пореден път най-престижната и бързо-развиваща се фитнес верига в България -  , направи \"бум\" в обществото, а именно появата на първия клуб на марката, извън границите на България на територията на град Струмица в Македония. Новата перла на емблематичната марка се нарича   е разположена на площ от 1 200 кв. метра, в Търговски център „Глобал“. Клубът отвори широко вратите си, преди няколко дни и посрещна своите гости на пищно  . Присъстваха огромен брой любители на спорта и модерния начин на живот. Събитието бе уважено от представители на политическия и бизнес елит в страната, както и лично от премиера на Република Македония и кмета на град Струмица г-н Коста Яневски. Създаването на този обект е силна предпоставка за благоприятното развитие на региона и устойчивост на бизнес климата. И в Македония, клубът не изневери на очакванията  и предложи на своите посетители спортен център на световно ниво, с модерен интериор и висококачествено оборудване. Дизайнерите тук са заложили на повече отворени пространства за тренировка. Интериорът е съобразен изцяло с пулс -концепцията на обзавеждане, а именно неповторим стил, елегантни линии и последно поколение фитнес уреди с марките TechnoGym и ActiveGym. Инвестицията, която е направена възлиза на над 500 000 евро. Това е само началото за   да се разгърне и извън границите на България.  – сподели създателят на марката  . И сме склонни да им вярваме, имайки предвид успеха, който постигнаха във времето. Само за няколко години  успя да се наложи като ненадминат лидер в България.", "date": "2020.01.30", "title": "Pulse Fitness & Spa излезе извън границите на България"}
{"url": "https://standartnews.com/sport/sprugata-na-kobi-s-emotsionalna-izpoved-413270.html", "text": "Ванеса Брайант, съпруга на трагично загиналият в катастрофа с хеликоптер Кобе Брайант, наруши мълчанието си и публикува в една от социалните мрежи емоционална изповед. Тя сподели, че е създадена фондация за подкрепа на пострадалите от подобни трагедии. „Аз и дъщерите ми искаме да благодарим на милионите хора, които ни показаха своята подкрепа и любов в този ужасен момент. Благодаря за всички молитви. Определено се нуждаем от тях. Ние сме опустошени от внезапната загуба на моя любим съпруг Коби, невероятния баща на нашите деца, и моята красива и сладка Джиана, привързана, замислена и прекрасна дъщеря и невероятна сестра на Наталия, Бианка и Капри. Ние също сме опустошени от семействата, които загубиха любимите си хора в неделя, и споделяме болката им. Няма думи, които да опишат нашата болка в този момент. Успокоява ме да знам, че Коби и Джиджи знаеха, че са толкова обичани. Ние бяхме благословени да ги имаме в живота си. Иска ми се да са тук завинаги с нас. Това бяха нашите благословии, които ни бяха взети твърде рано. Не съм сигурна какъв ще бъде животът ни утре и е невъзможно да си представим живота без тях. Но ние се събуждаме всеки ден, опитвайки се да продължим, защото Кобе и нашето бебе Джиджи ни осветяват, за да ни покажат пътя. Любовта ни към тях е безгранична и не може да бъде измерена. Просто ми се иска да мога да ги прегърна, да ги целуна и да ги благословя. Имаме ги тук с нас, завинаги. Благодаря ви, че споделихте с нас вашата радост, болка и подкрепа. Молим да ни дадете уважение и уединение, които ще ни трябват, за да преживеем това. За да почете семейството си от Team Mamba, Фондация за спорт Mamba, създаде Фонд MambaOnThree, за да помогне на другите семейства, засегнати от тази трагедия. За да дарите, посетете MambaOnThree.org. За да разширите наследството на Коби и Джиана в младежките спортове, моля, посетете сайта. Благодаря ви много, че ни споменахте в молитвите си и че обичате Коби, Джиджи, Наталия, Бианка, Капри и мен“, написа Ванеса.", "date": "2020.01.30", "title": "Съпругата на Коби с емоционална изповед"}
{"url": "https://www.standartnews.com/sport/amerikanka-sprya-svetovnata-1-v-tenisa-413249.html", "text": "Ашли Барти сензационно отпадна на 1/2-финалите на Откритото първенство на Австралия по тенис. Лидерката в световната ранглиста на женския тенис бе победена от 21-годишната американка София Кенин, която стигна до успеха след 7:6(6), 7;5 за час и 48 минути игра. \r\nПреди мача представителката на домакините Барти бе абсолютна фаворитка за класирането на финала, но се изложи срещу 15-ата в света. В първия сет пробиви нямаше, но Ашли нелепо изтърва два сетбола в тайбрека, като в него имаше аванс от 6:4. \r\nВ крайна сметка обаче нейната опонентка не само ги спаси, но и стигна до решителен минипробив с който поведе със сет аванс. \r\nВъв втория сет Ашли проби още в третия гейм и успя да задържи пробива си до десетия. В него Кенин го върна, а след това американката проби решително в заключителния 12-и гейм и така спечели мача. \r\nТова е неин първи финал на турнир от \"Шлема\", а в спор за трофея тя ще срещне Гарбине Мугуруса или Симона Халеп, които играят в момента.", "date": "2020.01.30", "title": "Американка спря световната №1 в тениса"}
{"url": "https://standartnews.com/sport/levski-globen-i-zaplashen-s-otnemane-na-tochki-413288.html", "text": "Дисциплинарната комисия към БФС разясни казуса с Левски и възможността на \"сините\" да бъдат отнети 3 точки от актива им в шампионата. Ето какво пишат от комисията: Във връзка с противоречивата информация в средствата за масова комуникация относно наложеното наказание на ПФК \"Левски\" София, ДК при БФС желае да внесе следните пояснения: С решение на ДК от 22.01.2020 година за неизпълнение на влязло в сила арбитражно решение № 2018/О/5763 от 22.01.2019 година на CAS - Лозана/Швейцария, на основание чл. 67, ал.1 и във връзка с чл. 65 от Дисциплинарния правилник сезон 2019/2020 г. на БФС, на ПФК \"Левски\" гр.София се налага имуществена санкция в размер на 2000 /две хиляди/ лева. Съгласно Дисциплинарния правилник за сезон 2019/2020 г., на ПФК \"Левски\" гр. София се определя срок от 14 /четиринадесет/ дни от датата на получаване на решението да изплати дължимата сума по цитираното по-горе арбитражно решение. На основание чл. 67, ал. 2, ДК предупреждава ПФК \"Левски\" гр. София, че при неизпълнение на решението в определения срок, на клуба ще бъде наложена санкция - отнемане на точки. Срокът за изпълнение на задължението изтича на 05.02.2020 година\".", "date": "2020.01.30", "title": "Левски глобен и заплашен с отнемане на точки!"}
{"url": "https://standartnews.com/sport/kurioz-sinite-fenove-ne-se-interesuvat-ot-derbito-s-tsska-413307.html", "text": "Феновете на Левски до момента не са проявили голям интерес за голямото дерби с ЦСКА. Това заяви изпълнителният директор на клуба Павел Колев. \"Интересът за мача с ЦСКА е слаб на този етап, появиха се в медиите спекулации, че сме продали 3 хиляди билети, това не е вярно. В момента в системата на нашия партньор има доста места, които са блокирани, не са пуснати в продажба, но това не значи, че те са продадени. Точна бройка не мога да кажа на продадените билети, но не са повече от 1000\", заяви Колев пред Дарик радио \r\n \r\nМач №1 у нас ще се играе  на 15 февруари от 14.45 часа. Преди него Левски заема 2-ро място в efbet Лига с 43 точки, на 5 т. зад лидера Лудогорец. ЦСКА се намира на 4-та позиция. \r\n \r\n \r\n \r\n ", "date": "2020.01.30", "title": "Куриоз - сините фенове не се интересуват от дербито с ЦСКА"}
{"url": "https://standartnews.com/sport/arsenal-trevozhen-za-rekorda-si-livrpul-e-bez-zaguba-41-macha-413300.html", "text": "Ливърпул продължава с изумителното си представяне във Висшата лига. \r\n \r\nМърсисайдци снощи победиха с 2:0 като гост Уест Хям в отложена среща от 18-ия кръг. \r\n \r\nПо този начин \"червените\" увеличиха серията си без загуба в първенство на цели 41 мача. \r\n \r\nТова е третото най-добро постижение, след като Челси записа 40 поредни срещи без поражение през сезон 2004/05. \r\n \r\nРекордът се държи от Арсенал – 49 мача през 2003/04, а след това е серията на Нотингам Форест (42) от 1977/78. \r\n \r\nПредвид сравнително леката програма на Ливърпул в следващите кръгове, серията на \"червените\" може да нарасне още и рекордът на Арсенал да бъде счупен.  \r\n ", "date": "2020.01.30", "title": "Арсенал тревожен за  рекорда си, Ливърпул е без загуба 41 мача"}
{"url": "https://standartnews.com/svyat/brekzit-ide-podvizhniyat-most-se-vdiga-413258.html", "text": "На 31 януари британците ще излязат от Европейския съюз, благодарение на гласуваното от тях на референдум през 2016 г. решение да останат независими в своите политика, икономика и общество. Едни ще празнуват, други ще жалят, но фактът си е факт - разделението в Европа не носи нищо добро... Лондонският в. \"Гардиън\" пише днес, че британците използват последния момент преди \"подвижният мост да се вдигне\". Британски граждани трескаво са се насочили към Испания, за да се установят там, преди да загубят правата си на граждани на ЕС. Основателката на организацията \"Бримейн\" (на английски Bremain, което е съчетано от Brexit и remain, тоест от Брекзит и оставане) в Испания казва, че все повече британци ускоряват плановете си за пенсиониране и продължаване на кариерата в пиренейското кралство. \"Дейли телеграф\" се спира на вчерашния последен емоционален ден за британските евродепутати в Брюксел. Изданието отбелязва, че за Найджъл Фарадж нещата не биха могли да се наредят по-добре. Архитектът на Брекзит напусна вчера Европейския парламент в Брюксел и начинът, по който го направи беше изпълнен със силна символика, посочва \"Телеграф\". Фарадж наперено излезе от пленарната зала, развявайки британско знаменце, докато служебно лице гневно го смъмряше, че не спазва правилника. Какво съвършено изпълнение - кулминация на живота му и на неговия микрокосмос, пише \"Телеграф\" за Фарадж. Друг британски вестник - \"Индипендънт\" съобщава за пресконференцията, която Фарадж даде в Брюксел преди последната си реч в Европарламента. Изданието подчертава, че британският политик и радетел за Брекзит е казал, че според него, не би било \"напълно неприемливо\" провеждането на втори референдум за членство в ЕС след оттеглянето от общността, след като избирателите вече са имало възможност да видят какви са резултатите от политиката извън ЕС. Фарадж каза в Брюксел, че ще му липсва това да е \"злодеят от пантомимата\" в законодателния орган на ЕС, човекът, който, когато се изправи да говори, е посрещан с освиркване от около 500 души в залата. Според Фарадж, цитиран от \"Индипендънт\", Брекзит е \"победа за агитацията сред обикновените хора\" в условията на противопоставянето на цялата британска върхушка. Американският всекидневник \"Вашингтон пост\" изтъква, че меденият месец между Доналд Тръмп и Борис Джонсън приключва. Вестникът нарича 31 януари е Деня на Брекзит, когато Великобритания най-сетне ще напусне ЕС след три години на мъчителни преговори и политически кавги. Затова трябва да се приготвим за отваряне на английското шампанско, но не и за твърде много празнуване. \"Вашингтон пост\" пише, че в началото няма да има големи промени, но най-тежката работа по Брекзит тепърва предстои, което включва въпроси като договарянето на правата за риболов и печатането на паспорти. Но вероятно най-тежкото предизвикателство е това, което привържениците на Брекзит се надяваха, че ще е най-лесното - отношенията на Великобритания със САЩ след напускането. Най-ревностните привърженици на Брекзит като премиера Борис Джонсън и Найджъл Фарадж ценяха високо специалните отношения с Вашингтон и заявяваха, че напускането ще укрепи трансатлантическите връзки с президента Доналд Тръмп. Реалността обаче може да се окаже изпълнена с повече опасности. Една от първите задачи на Лондон след Брекзит ще е сключването на двустранен търговски договор с Вашингтон. Тръмп обеща \"солидна сделка\", но експерти предполагат, че той ще продължи своя упорит подход, подчинен на принципа \"победителят получава всичко\". Само въпрос на време е меденият месец Тръмп-Джонсън да свърши, прогнозира \"Вашингтон пост\". Въпреки че Тръмп открито подкрепи Брекзит и Джонсън, а британският премиер застана най-близо до Тръмп измежду западните лидери, тези двама мъже са твърде различни. Но различията между Джонсън и Тръмп може да отидат отвъд личността на самия американски президент. \"Казано простичко, мнозина европейци, дори много британци вярват, че техните икономически и политически модели превъзхождат нашите\", коментира в изданието американският анализатор Хенри Олсън. Тръмп може и да се е разпознал сред бунтуващите се и шумни брекзитъри, но сърцевината на движението за Брекзит беше изцяло британска. То беше обвързано с емоции заради загуба на влияние на световната сцена и прокрадващо се чуждо влияние във Великобритания. А това не пасва добре на философията на Тръмп \"Америка на първо място\". Утре може и и Джонсън и Тръмп да празнуват заедно, но за Джонсън предстои период на дълъг махмурлук, особено, ако Тръмп бъде преизбран, допълва изданието.", "date": "2020.01.30", "title": "Брекзит иде, \"подвижният мост се вдига\""}
{"url": "https://standartnews.com/sport/slaviya-prodade-futbolist-v-belgiya-413302.html", "text": "Елитният български Славия е осъществил поредния си престижен трансфер. \"Белите\" са продали защитника Димитър Велковски на белгийския Серкъл Брюж, съобщи \"Гонг\". Преди броени минути 25-годишният врачанин е подписал договор с белгийците, но не става ясно за какъв срок е той. Славия ще получи трансферна сума за футболиста, който записа 46 мача с белия екип и вкара 2 гола. Асистенциите му са 9. В столичния клуб Велковски е от лятото на 2018 година, където премина от Локомотив (Пловдив). За съжаление, отборът на българина е на последно място в тамошната Юпилер лига и ще се бори за оцеляването си в елита. Въпреки това, президентът на най-стария столичен клуб - Венцеслав Стефанов, е доволен от трансфера.  , посочи той пред колегите.", "date": "2020.01.30", "title": "Славия продаде футболист в Белгия"}
{"url": "https://standartnews.com/sport/skrikha-gimnastichkite-zaradi-gripa-413321.html", "text": "Българската федерация по художествена гимнастика закри за публика и медии предстоящите контролни на националния отбор индивидуално жени и девойки заради грипната епидемия в страната, съобщи bnr. \"Във връзка с грипната епидемия и с оглед предпазване на националните състезателки от вирусни инфекции, контролните на национален отбор за девойки на 1 февруари и на национален отбор жени на 4 февруари ще бъдат закрити за публика и медии\", се казва в официалното съобщение на БФХГ. Грипната епидемия, която беше обявена в голяма част от страната, повлия и на баскетболния сезон. Мачът от 14-и кръг в А група за мъже между отборите на Видабаскет и Славия беше отложен. Двубоят трябваше да се играе на 2 февруари (неделя), а новата дата ще бъде обявена по-късно. фото БНР", "date": "2020.01.30", "title": "Скриха гимнастичките заради грипа"}
{"url": "https://www.standartnews.com/sport/mugurusa-i-kenin-sa-na-finala-pri-damite-v-melbrn-413261.html", "text": "Испанката Гарбине Мугуруса се класира за финала на Откритото първенство на Австралия по тенис. В изключителна битка, родената в Каракас тенисистка се наложи със 7:6 (8), 7:5 над Симона Халеп (Рум). Срещата продължи малко повече от два часа. На финала в събота Мугуруса ще се изправи срещу 21-годишната сензация София Кенин (САЩ), която по-рано днес надви със същия резултат (7:6, 7:5) световната №1 Ашли Барти. След малко започва първия полуфинал при мъжете между Новак Джокович и Роджър Федерер. Евроспорт 1 ще го излъчва пряко от 10,35 ч", "date": "2020.01.30", "title": "Мугуруса и Кенин са на финала при дамите в Мелбърн"}
{"url": "https://standartnews.com/svyat/zaradi-koronavirusa-ikea-zatvarya-magazini-v-kitay-413280.html", "text": "В сряда шведският търговец на мебели ИКЕА заяви, че в отговор на призива на китайското правителство за ефективен контрол върху разпространението на болестта, предизвикана от коронавируса, временно затваря 15 свои магазина, което е около половината от всичките му магазини в Китай. \"Засегнатите от това служители ще останат вкъщи до по-нататъшно уведомление относно заплащането\", добави ИКЕА. По-рано в сряда и американската верига кафенета Starbucks потвърди, че затваря над половината от магазините си в Китай и предупреди, че се очаква коронавирусът да повлияе на финансовите й резултати за текущото тримесечие. Технологичният гигант Apple отбеляза, че вече е затворил един от магазините си в страната и е намалила работното време в други. Китайският производствен партньор на Apple - Foxconn заяви на своите служители в Тайван, че няма нужда да се връщат на работа в китайските фабрики до средата на февруари.  ", "date": "2020.01.30", "title": "Заради коронавируса ИКЕА затваря магазини в Китай"}
{"url": "https://standartnews.com/sport/pavel-kolev-dano-levski-da-zavrshi-prvenstvoto-413291.html", "text": "Изпълнитнелният директор на ПФК Левски Павел Колев сериозно притесни сините фенове. “Каквото зависи от нас, ние ще го направим, така че Левски да започне нормално пролетния полусезон, дай Боже и да го завърши”, заяви изпълнителният директор на Левски Павел Колев в интервю за Дарик радио и dsport по повод последното развитие на ситуацията със собственика на клуба Васил Божков. Колев призна, че “сините” са застрашени от отнемане на три точки от актива им от страна на БФС заради дължима сума към мениджърска агенция на стойност 30 хиляди евро \r\n \r\n“Левски в момента, администрацията на Левски функционира нормално, първият отбор се готви в Турция, изигра първата си контрола. Вчера имаше лицензионен семинар. Левски имаше двама представители на този семинар. Запознати сме с изискванията и продължаваме по план, подготвяме се за началото на пролетния полусезон. Каквото зависи от нас, ние ще го направим, така че Левски да започне нормално пролетния полусезон, дай Боже и да го завърши. Отборът се готви нормално под ръководството на Петър Хубчев, проведе добра първа фаза на подготовката, започна втората“, допълни директорът на “сините”. \r\n \r\n“От тази гледна точка основания за притеснения няма, другото вече е въпрос на неща, които не са от моята компетенция. В момента важно е да бъдат осигурени финанси, за да работи нормално Левски, ще видим как ще се развият нещата, трудно е да се прогнозира. Ние в администрацията на Левски сме спокойни, опитваме да си вършим работата по възможно най-добрия начин, въпреки обстоятелствата. Това не са неща, които зависят от нас“, каза още Колев. \r\n \r\n \r\n \r\n ", "date": "2020.01.30", "title": "Павел Колев : Дано Левски да завърши първенството"}
{"url": "https://www.standartnews.com/sport/sprugata-na-kobi-s-emotsionalna-izpoved-413270.html", "text": "Ванеса Брайант, съпруга на трагично загиналият в катастрофа с хеликоптер Кобе Брайант, наруши мълчанието си и публикува в една от социалните мрежи емоционална изповед. Тя сподели, че е създадена фондация за подкрепа на пострадалите от подобни трагедии. „Аз и дъщерите ми искаме да благодарим на милионите хора, които ни показаха своята подкрепа и любов в този ужасен момент. Благодаря за всички молитви. Определено се нуждаем от тях. Ние сме опустошени от внезапната загуба на моя любим съпруг Коби, невероятния баща на нашите деца, и моята красива и сладка Джиана, привързана, замислена и прекрасна дъщеря и невероятна сестра на Наталия, Бианка и Капри. Ние също сме опустошени от семействата, които загубиха любимите си хора в неделя, и споделяме болката им. Няма думи, които да опишат нашата болка в този момент. Успокоява ме да знам, че Коби и Джиджи знаеха, че са толкова обичани. Ние бяхме благословени да ги имаме в живота си. Иска ми се да са тук завинаги с нас. Това бяха нашите благословии, които ни бяха взети твърде рано. Не съм сигурна какъв ще бъде животът ни утре и е невъзможно да си представим живота без тях. Но ние се събуждаме всеки ден, опитвайки се да продължим, защото Кобе и нашето бебе Джиджи ни осветяват, за да ни покажат пътя. Любовта ни към тях е безгранична и не може да бъде измерена. Просто ми се иска да мога да ги прегърна, да ги целуна и да ги благословя. Имаме ги тук с нас, завинаги. Благодаря ви, че споделихте с нас вашата радост, болка и подкрепа. Молим да ни дадете уважение и уединение, които ще ни трябват, за да преживеем това. За да почете семейството си от Team Mamba, Фондация за спорт Mamba, създаде Фонд MambaOnThree, за да помогне на другите семейства, засегнати от тази трагедия. За да дарите, посетете MambaOnThree.org. За да разширите наследството на Коби и Джиана в младежките спортове, моля, посетете сайта. Благодаря ви много, че ни споменахте в молитвите си и че обичате Коби, Джиджи, Наталия, Бианка, Капри и мен“, написа Ванеса.", "date": "2020.01.30", "title": "Съпругата на Коби с емоционална изповед"}
{"url": "https://www.standartnews.com/sport/bandalovski-podpisa-s-botev-pd-413268.html", "text": "Иван Бандаловски е първото попълнение в зимната селекция на футболния Ботев (Пловдив), съобщиха от клуба. Защитникът подписа договор с „канарчетата“, който е за срок от година и половина. Бранителят премина медицински изследвания и се включи в първата тренировка на „жълто-черните“ след лагера в Алания. Иван Бандаловски е роден на 23 ноември 1986 година. Играл е за отборите на Литекс, Локомотив (София), ЦСКА, Еверле, Партизан, Верея и Анортозис, а за последно бе част от Берое. Има и 18 мача за националния отбор на България.", "date": "2020.01.30", "title": "Бандаловски подписа с Ботев (Пд)"}
{"url": "https://standartnews.com/sport/leykrs-ss-zaksnyalo-izyavlenie-za-smrtta-na-kobi-braynt-413309.html", "text": "Американският баскетболен клуб Лос Анджелис Лейкърс най-накрая излезе с изявление относно смъртта на своята легенда  Коби Брайънт Бившата звезда на \"езерняците\", който прекара цялата си 20-годишна кариера в този клуб, загина в авиокатастрофа на 26 януари. От Лейкърс вбесиха феновете, след като не написаха и една дума по тъжния повод, въпреки реакцията на други клубове от Националната баскетболна асоциация. Вчера обаче клубът написа няколко съобщения в Twitter, в които обясниха как се чувстват след загубата. Трябва да се отбележи, че решението кога да се коментира темата е било на Ванеса Брайънт, а от баскетболния гранд не са искали да правят това преди нея. Както е известно на феновете на баскетбола, собственикът Джини Бъс и генералният мениджър Роб Пелинка са много близки със семейство Брайънт​​​​​​​", "date": "2020.01.30", "title": "Лейкърс със закъсняло изявление за смъртта на Коби Брайънт"}
{"url": "https://standartnews.com/svyat/7000-stoyat-v-kruizen-korab-zaradi-koronavirus-413301.html", "text": "Над 6000 туристи се оказаха блокирани на борда на круизен кораб на италианско пристанище днес, след като двама китайски пасажери бяха изолирани заради опасения, че са носители на коронавируса, предаде АФП, цитирана от БНР.  Проби от двамата китайци са предадени на трима лекари и медицинска сестра на борда на кораб на компанията „Коста Крочере“ на пристанището Чивитавека, Западна Италия. По разпореждане на здравното министерство около 7000 души, включително екипажа, остават на борда на кораба „Коста Смералда“ (на снимката). 54-годишна жена от Макао е изолирана в медицински пункт на кораба миналата вечер със спътника си. Двойката летяла от Хонконг до Милано на 25 януари преди да се качи на круизния кораб. Италианският премиер Джузепе Конте каза, че правителството не се притеснява, но е бдително и предпазливо. фото ЕПА/БГНЕС", "date": "2020.01.30", "title": "7000 затворени в круизен кораб заради коронавирус"}
{"url": "https://www.standartnews.com/sport/bivshiyat-kapitan-na-tsska-otiva-v-iran-413281.html", "text": "Бившият капитан и лидер на ЦСКА Николай Бодуров ,изгонен от отбора от Гриша Ганчев, е пред трансфер в Иран.  Бодуров е преминал успешно медицинските прегледи в Естеглал. Информацията бе съобщена от иранския клуб в профила им в Instagram. Това предполага, че до края на деня, защитникът трябва подпише с новия си клуб. След раздялата си по взаимно съгласие с \"червените\" в началото на този месец Бодуров започна тренировки с втородивизионния Пирин (Благоевград), признавайки, че не е получавал оферти от родни клубове, а само запитвания. Това явно го е принудило да продължи кариерата си в по-екзотично първенство.", "date": "2020.01.30", "title": "Бившият капитан на ЦСКА отива в Иран"}
{"url": "https://www.standartnews.com/sport/dzhokovich-stigna-deveti-final-v-melbrn-413279.html", "text": "Сръбската звезда на световния тенис Новак Джокович продължава да пише историята в този спорт. Ноле победи със 7:6 (1), 6:4, 6:3 рекордьорът по победи в турнири от Големия шлем Роджър Федерер и в неделя ще играе свое осми финал на Откритото първенство на Австралия. Двубоят бе 50-и между двете звезди, като след него съотношението вече е 27:23 за Джокович. \r\n„Първият сет можеше да се развие по друг начин, ако Федерер ме беше пробил отново за 5:1 гейма. Той започна много добре, а аз бях много нервен в началото. Респект към Федерер, че излезе на корта след контузията си. Личеше си, че има травма и не е близо до най-доброто си състояние. Той заслужава уважение, че излезе на корта и се раздаде до последната точка“, коментира Джокович в интервюто на корта. \r\n„В началото нямах най-добрата нагласа, повече гледах той какво прави и как се движи, затова и изоставах с 1:4 и 0:40. Но успях да изляза от дупката в първия сет. Беше много важно да спечеля първия сет, това ме освободи ментално и започнах да удрям топката по-спокойно във втората и третата част“, каза още сърбинът. \r\n„Прекалено много мислех в началото и това беше грешка. Понякога е по-добре да следващ автоматично инстинкта си. С изключение на първите няколко гейма, сервирах много добре днес и това ме спаси“, добави Ноле. На финала той ще играе с победителя от втория полуфинал, който ще се играе утре между Доминик Тийм (Ав) и Александър Зверев (Гер). Ноле има в кариерата си 7 спечелени финала в Мелбърн.", "date": "2020.01.30", "title": "Джокович стигна осми финал в Мелбърн"}
{"url": "https://standartnews.com/svyat/globikha-frantsiya-za-preplneni-zatvori-413293.html", "text": "Европейският съд по правата на човека е наредил на Франция да плати хиляди евро обезщетения на десетки затворници, след като е решил, че властите не са взели достатъчно мерки за препълнените затвори, предава АФП. Делото е било заведено от 32 души от шест затвора, включително затвора\"Френ\" край Париж, който е най-големият в страната и в който има 2500 души. Това е двойно повече от броя на леглата в него, съобщава БНР. Съдът е сметнал, че личното пространство на повечето от подалите жалбата е под изисквания минимален стандарт от 3 кв. м. Освен това в решението се критикува и липсата на възможност за уединение на лишените от свобода в тоалетните. Във Франция има около 70 800 затворници в 188 затвора, сочат официални данни от миналия октомври. Капацитетът на затворите обаче е за 61 065 души. Около 1500 души спят на матраци на пода поради липса на легла.  ", "date": "2020.01.30", "title": "Глобиха Франция за препълнени затвори"}
{"url": "https://standartnews.com/svyat/rusiya-pak-ni-yade-za-izgonenite-agenti-413319.html", "text": "Като скрити намерения да бъдат провалени постигнатите в последно време споразумения между България и Русия, определи говорителят на руското министерство на външните работи Мария Захарова изгонването от страната ни миналата седмица на двама руски граждани с дипломатически имунитет. Захарова увери, че на руската страна не са били предоставени никакви материали, доказателства или основания за вината на руснаците. \"Изучаване на избирателната система на страната и проявяване на интерес към енергийни проекти? Това изобщо не издържа никаква критика! С какво трябва да се занимават дипломатите според българските представители, които стоят зад приемането на това решение?\". По повод на обвиненията срещу трима руски граждани за опита за отравяне през 2015 г. на бизнесмена Емилиян Гебрев, на сина му и на търговския директор на фирмата му, Захарова заяви, че цялата история изглежда като елемент от антируската кампания, зад която стоят определени представители на българския политически елит. По думите ѝ Русия си запазва правото на ответни действия и цялата отговорност за \"неоснователните и провокационни стъпки лежи на българската страна\".", "date": "2020.01.30", "title": "Русия пак ни яде за изгонените агенти"}
{"url": "https://standartnews.com/svyat/sashch-vizhdat-kitayskite-komunisti-kato-tsentralna-zaplakha-413295.html", "text": "Китай е централната заплаха на нашето време и САЩ и техните съюзници трябва да гарантират, че имат военната и технологичната мощ да гарантират, че този век се управлява от западните принципи, така че \"всички, които обичат свободата и ценят демокрацията и върховенството на закона, да могат\" гарантира, че това остава преобладаващият модел за света за следващия век Това обяви американският държавен секретар Майк Помпео, цитиран от \"Ройтерс\". \"Въпреки че все още трябва да сме много бдителни по отношение на терора... Китайската комунистическа партия представлява централната заплаха на нашето време\", настоя Помпео. Американският първи дипломат добави, че дневният ред на Китайската комунистическа партия \"не е в съответствие\" с ценностите на САЩ. Изказвайки се на конференция в Лондон заедно с министъра на външните работи на Обединеното кралство Доминик Рааб, Помпео предупреди, че макар Китай да е представил огромни икономически възможности за западния бизнес, неговите управници при президента Си Цзинпин \"ясно дадоха да се разбере\", че \"имат дневен ред, който не е винаги съобразен със западните ценности", "date": "2020.01.30", "title": "САЩ виждат китайските комунисти като централна заплаха"}
{"url": "https://www.standartnews.com/sport/levski-globen-i-zaplashen-s-otnemane-na-tochki-413288.html", "text": "Дисциплинарната комисия към БФС разясни казуса с Левски и възможността на \"сините\" да бъдат отнети 3 точки от актива им в шампионата. Ето какво пишат от комисията: Във връзка с противоречивата информация в средствата за масова комуникация относно наложеното наказание на ПФК \"Левски\" София, ДК при БФС желае да внесе следните пояснения: С решение на ДК от 22.01.2020 година за неизпълнение на влязло в сила арбитражно решение № 2018/О/5763 от 22.01.2019 година на CAS - Лозана/Швейцария, на основание чл. 67, ал.1 и във връзка с чл. 65 от Дисциплинарния правилник сезон 2019/2020 г. на БФС, на ПФК \"Левски\" гр.София се налага имуществена санкция в размер на 2000 /две хиляди/ лева. Съгласно Дисциплинарния правилник за сезон 2019/2020 г., на ПФК \"Левски\" гр. София се определя срок от 14 /четиринадесет/ дни от датата на получаване на решението да изплати дължимата сума по цитираното по-горе арбитражно решение. На основание чл. 67, ал. 2, ДК предупреждава ПФК \"Левски\" гр. София, че при неизпълнение на решението в определения срок, на клуба ще бъде наложена санкция - отнемане на точки. Срокът за изпълнение на задължението изтича на 05.02.2020 година\".", "date": "2020.01.30", "title": "Левски глобен и заплашен с отнемане на точки!"}
{"url": "https://standartnews.com/svyat/adidas-i-hm-razreshikha-23-godishen-spor-413324.html", "text": "  Германската компания Adidas и шведския производител H&M най-накрая приключиха съдебния спор за лентите по артикулите си, съобщи холандското издание Business Insider. Съдебното заседание се е провело на 28 януари. Съдиите са разрешили на H&M да продават дрехи с две ленти, но само при положение, че пропорциите са различни от трите ленти на Adidas. Спорът между компаниите е от 23 години, когато представители на Adidas обвинили дизайнерите на фитнес сериите на H&M, че опасно напомнят отличителния знак, с който исторически се свързва немския спортен бранд. Според тях това може да създаде объркване сред купувачите.Те сега приложили и изследване, според което 24 процента от потребителите наистина се заблуждават.", "date": "2020.01.30", "title": "Аdidas и H&M разрешиха 23-годишен спор"}
{"url": "https://www.standartnews.com/sport/slaviya-prodade-futbolist-v-belgiya-413302.html", "text": "Елитният български Славия е осъществил поредния си престижен трансфер. \"Белите\" са продали защитника Димитър Велковски на белгийския Серкъл Брюж, съобщи \"Гонг\". Преди броени минути 25-годишният врачанин е подписал договор с белгийците, но не става ясно за какъв срок е той. Славия ще получи трансферна сума за футболиста, който записа 46 мача с белия екип и вкара 2 гола. Асистенциите му са 9. В столичния клуб Велковски е от лятото на 2018 година, където премина от Локомотив (Пловдив). За съжаление, отборът на българина е на последно място в тамошната Юпилер лига и ще се бори за оцеляването си в елита. Въпреки това, президентът на най-стария столичен клуб - Венцеслав Стефанов, е доволен от трансфера.  , посочи той пред колегите.", "date": "2020.01.30", "title": "Славия продаде футболист в Белгия"}
{"url": "https://www.standartnews.com/sport/arsenal-trevozhen-za-rekorda-si-livrpul-e-bez-zaguba-41-macha-413300.html", "text": "Ливърпул продължава с изумителното си представяне във Висшата лига. \r\n \r\nМърсисайдци снощи победиха с 2:0 като гост Уест Хям в отложена среща от 18-ия кръг. \r\n \r\nПо този начин \"червените\" увеличиха серията си без загуба в първенство на цели 41 мача. \r\n \r\nТова е третото най-добро постижение, след като Челси записа 40 поредни срещи без поражение през сезон 2004/05. \r\n \r\nРекордът се държи от Арсенал – 49 мача през 2003/04, а след това е серията на Нотингам Форест (42) от 1977/78. \r\n \r\nПредвид сравнително леката програма на Ливърпул в следващите кръгове, серията на \"червените\" може да нарасне още и рекордът на Арсенал да бъде счупен.  \r\n ", "date": "2020.01.30", "title": "Арсенал тревожен за  рекорда си, Ливърпул е без загуба 41 мача"}
{"url": "https://standartnews.com/svyat/obyavikha-izvnredna-mezhdunarodna-situatsiya-zaradi-koronavirusa-413323.html", "text": "Световната здравна организация (СЗО) обяви коронавируса за глобална заплаха. На предишното си заседание експертите решиха да не предприемат подобна мярка. Оттогава болестта достигна в общо 18 държави, а случаите в Китай се увеличиха драстично. Опасението е, че заразата може да достигне държави с по-слаби здравни системи. Световната здравна организация не препоръчва ограничаване на движението на хора и търговията.", "date": "2020.01.30", "title": "Коронавирусът вече е международна здравна заплаха"}
{"url": "https://www.standartnews.com/sport/pavel-kolev-dano-levski-da-zavrshi-prvenstvoto-413291.html", "text": "Изпълнитнелният директор на ПФК Левски Павел Колев сериозно притесни сините фенове. “Каквото зависи от нас, ние ще го направим, така че Левски да започне нормално пролетния полусезон, дай Боже и да го завърши”, заяви изпълнителният директор на Левски Павел Колев в интервю за Дарик радио и dsport по повод последното развитие на ситуацията със собственика на клуба Васил Божков. Колев призна, че “сините” са застрашени от отнемане на три точки от актива им от страна на БФС заради дължима сума към мениджърска агенция на стойност 30 хиляди евро \r\n \r\n“Левски в момента, администрацията на Левски функционира нормално, първият отбор се готви в Турция, изигра първата си контрола. Вчера имаше лицензионен семинар. Левски имаше двама представители на този семинар. Запознати сме с изискванията и продължаваме по план, подготвяме се за началото на пролетния полусезон. Каквото зависи от нас, ние ще го направим, така че Левски да започне нормално пролетния полусезон, дай Боже и да го завърши. Отборът се готви нормално под ръководството на Петър Хубчев, проведе добра първа фаза на подготовката, започна втората“, допълни директорът на “сините”. \r\n \r\n“От тази гледна точка основания за притеснения няма, другото вече е въпрос на неща, които не са от моята компетенция. В момента важно е да бъдат осигурени финанси, за да работи нормално Левски, ще видим как ще се развият нещата, трудно е да се прогнозира. Ние в администрацията на Левски сме спокойни, опитваме да си вършим работата по възможно най-добрия начин, въпреки обстоятелствата. Това не са неща, които зависят от нас“, каза още Колев. \r\n \r\n \r\n \r\n ", "date": "2020.01.30", "title": "Павел Колев : Дано Левски да завърши първенството"}
{"url": "https://www.standartnews.com/sport/kurioz-sinite-fenove-ne-se-interesuvat-ot-derbito-s-tsska-413307.html", "text": "Феновете на Левски до момента не са проявили голям интерес за голямото дерби с ЦСКА. Това заяви изпълнителният директор на клуба Павел Колев. \"Интересът за мача с ЦСКА е слаб на този етап, появиха се в медиите спекулации, че сме продали 3 хиляди билети, това не е вярно. В момента в системата на нашия партньор има доста места, които са блокирани, не са пуснати в продажба, но това не значи, че те са продадени. Точна бройка не мога да кажа на продадените билети, но не са повече от 1000\", заяви Колев пред Дарик радио \r\n \r\nМач №1 у нас ще се играе  на 15 февруари от 14.45 часа. Преди него Левски заема 2-ро място в efbet Лига с 43 точки, на 5 т. зад лидера Лудогорец. ЦСКА се намира на 4-та позиция. \r\n \r\n \r\n \r\n ", "date": "2020.01.30", "title": "Куриоз - сините фенове не се интересуват от дербито с ЦСКА"}
{"url": "https://www.standartnews.com/sport/leykrs-ss-zaksnyalo-izyavlenie-za-smrtta-na-kobi-braynt-413309.html", "text": "Американският баскетболен клуб Лос Анджелис Лейкърс най-накрая излезе с изявление относно смъртта на своята легенда  Коби Брайънт Бившата звезда на \"езерняците\", който прекара цялата си 20-годишна кариера в този клуб, загина в авиокатастрофа на 26 януари. От Лейкърс вбесиха феновете, след като не написаха и една дума по тъжния повод, въпреки реакцията на други клубове от Националната баскетболна асоциация. Вчера обаче клубът написа няколко съобщения в Twitter, в които обясниха как се чувстват след загубата. Трябва да се отбележи, че решението кога да се коментира темата е било на Ванеса Брайънт, а от баскетболния гранд не са искали да правят това преди нея. Както е известно на феновете на баскетбола, собственикът Джини Бъс и генералният мениджър Роб Пелинка са много близки със семейство Брайънт​​​​​​​", "date": "2020.01.30", "title": "Лейкърс със закъсняло изявление за смъртта на Коби Брайънт"}
{"url": "https://www.standartnews.com/sport/pulse-fitness-spa-izleze-izvn-granitsite-na-blgariya-413282.html", "text": "За пореден път най-престижната и бързо-развиваща се фитнес верига в България -  , направи \"бум\" в обществото, а именно появата на първия клуб на марката, извън границите на България на територията на град Струмица в Македония. Новата перла на емблематичната марка се нарича   е разположена на площ от 1 200 кв. метра, в Търговски център „Глобал“. Клубът отвори широко вратите си, преди няколко дни и посрещна своите гости на пищно  . Присъстваха огромен брой любители на спорта и модерния начин на живот. Събитието бе уважено от представители на политическия и бизнес елит в страната, както и лично от премиера на Република Македония и кмета на град Струмица г-н Коста Яневски. Създаването на този обект е силна предпоставка за благоприятното развитие на региона и устойчивост на бизнес климата. И в Македония, клубът не изневери на очакванията  и предложи на своите посетители спортен център на световно ниво, с модерен интериор и висококачествено оборудване. Дизайнерите тук са заложили на повече отворени пространства за тренировка. Интериорът е съобразен изцяло с пулс -концепцията на обзавеждане, а именно неповторим стил, елегантни линии и последно поколение фитнес уреди с марките TechnoGym и ActiveGym. Инвестицията, която е направена възлиза на над 500 000 евро. Това е само началото за   да се разгърне и извън границите на България.  – сподели създателят на марката  . И сме склонни да им вярваме, имайки предвид успеха, който постигнаха във времето. Само за няколко години  успя да се наложи като ненадминат лидер в България.", "date": "2020.01.30", "title": "Pulse Fitness & Spa излезе извън границите на България"}
