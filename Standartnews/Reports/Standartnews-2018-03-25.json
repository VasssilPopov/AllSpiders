{"url": "http://standartnews.com/svyat/vav_frantsiya_arestuvaha_priyatel_na_atentatora_ot_supermarketa-369727.html", "text": "Полицията е арестувала тази нощ втори човек, за когото се подозира, че е свързан с нападението в Югозападна Франция вчера. Това съобщи днес Ройтерс, позовавайки се на източник от юридическата система. Задържаният е малолетен, роден през 2000 година, и е бил приятел на нападателя Редуан Лакдим. Вчера бе арестувана жена, свързана с 25-годишния Лакдим. Късно снощи прокуратурата заяви, че се разследва дали нападателят от марокански произход е получил помощ за атаката или е съобщил на някого за плановете си. Лакдим се обяви за последовател на терористичната групировка \"Ислямска държава\", преди да открие огън в супермаркет. При атентата загинаха четирима души, включително полицай.", "date": "2018.03.24", "title": "Във Франция арестуваха приятел на атентатора от супермаркета"}
{"url": "http://standartnews.com/lyubopitno/megan_markal_veche_se_darzhi_i_oblicha_kato_istinska_printsesa_-369718.html", "text": "Годеницата на принц Хари вече се държи и облича като истинска принцеса. В първите си светски изяви като бъдещ член на кралското семейство, изглеждаше, че Меган Маркъл се притеснява и се чувства леко неудобно от вниманието към нея. Двойката изненадващо посети Белфаст, където бе повече от очевидно, че красивата избраница на принца вече се чувства повече от комфортно.", "date": "2018.03.24", "title": "Меган Маркъл вече се държи и облича като истинска принцеса"}
{"url": "http://standartnews.com/sport/grisho_s_pobeda_na_turnira_v_mayami-369708.html", "text": "Григор Димитров сложи край на черната серия от загуби, като победи германеца Максимилиан Мартерер на турнира в Маями. От финала на турнира в Ротердам първата ни ракета беше неузнаваем и записа три последователни поражения, но тази прокоба намери своя завършек в мача с Мартерер, съобщава gong.bg. Българинът започна тромаво, но постепенно набра скорост и подобно на истински ураган, така често срещано явление по тези райски кътчета, се стовари с пълна сила върху германеца. В крайна сметка Гришо надделя с 4:6, 6:2, 6:1 за около 100 минути на корта. Гришо взе важна победа, с която сложи край на мъчителната серия от загуби. В третия кръг го чака наглед преодолим съперник в лицето на Жереми Шарди. Французинът поднесе изненадата, отстранявайки сънародника си Ришар Гаске. Шарди и Димитров имат вече четири двубоя помежду си, от които българинът е спечелил три. Единствената победа на Шарди е от 2011 г. в първия кръг на Ролан Гарос.", "date": "2018.03.24", "title": "Гришо с победа на турнира в Маями"}
{"url": "http://standartnews.com/kultura/albena_pavlova_predpochitam_ilyuzorniya_svyat_na_izkustvoto-369685.html", "text": "- Причините за всеки успех са много и са комплексни. Особено в колективното изкуство. Ако мога да отговоря с една дума, тя ще е \"автентичност\". Автентична история, автентични герои, автентична среда. Неведнъж се е случвало нашите сюжети не просто да отразяват живота, но и да го изпреварват. Имахме стряскащи примери - излиза серия с иманярска история и след дни медиите гръмват иманярски скандал, излиза серия с протест пред парламента и след седмица хората излизат на улицата... За успеха е нужна отдаденост, нужна е любов, нужно е доверие. И, разбира се, да имаш далновидността да събереш правилните хора. - Най-незабравими са ми два дни от тези почти седем години: първият и последният снимачен ден. И в двата не бях сигурна коя емоция надделява. Първият снимачен ден беше шизофренична смесица от страх и еуфория. Последният снимачен ден беше ден за благодарност, удовлетворение и много сълзи. Невинаги ми е било лесно, невинаги ми е било приятно (няма нищо приятно във външните снимки при -17  градуса), но винаги съм усещала обич и подкрепа. Няма как да не съм благодарна за всеки скъпоценен ден от този дълъг и важен период в живота ми. - Дъщеря ми Мина започна на девет години пред 400 човека публика - като партньорка на Любо в \"Комиците\". И още тогава не можех да я накарам да репетира с мен в къщи. Тя е много деликатен човек, но може да бъде  и изключително вироглава. Не съм се притеснявала за нейното участие в сериала, защото отговорността за това решение не беше моя, а на Любо и на Евтим. Тях питайте дали са се притеснявали. Годините, надявам се, са ме научили да позволявам на другите да направят своите грешки, без непременно да искам да ги предпазя. Пък и, както казва моят скъп приятел Петьо Чакалски, \"няма грешка, има опит\".  А където има опит, има учене. - Не можем да съдим за това каква е България и как живеят българите по срещите ни в театралната зала. Там сме извън реалността, там сме в \"пещерата на идеите\". Виждам щастливи, вдъхновени, благодарни хора, които ни гледат с обич и признателност. Всичко това обаче се случва само в театралния салон. Извън него се случва  картина, която, честно да ви кажа, не искам да познавам. Знам, че това е много несериозно и инфантилно - да се затвориш в свой илюзорен свят. Но поемам риска да изглеждам по този начин. И предпочитам да живея в илюзорен свят. Щастлива съм, че професията ми дава възможност да не мисля основно за бита и ми хвърля спасителната сламка на красотата, справедливостта и смисъла. А българите в чужбина  са същите като българите в България -  с тази разлика, че тяхната радост, благодарност, любов са  умножени по десет.  Това са кратки, в повечето случаи изключително романтични срещи със зрителите. Те се срещат с българското изкуство – на концерт, изложба, театър. Виждат красивото, което България им дава. Така че българите в чужбина са много топли българи. Някои от тях са носталгични, но това е в реда на нещата. Родината е Родина и това с годините се усеща все по-силно. - Когато съм на сцената, се концентрирам в действието на пиесата и в героинята си. Така че кой ме гледа - българи в България или сънародници, които са избрали да живеят в чужбина, за мен като актриса няма значение.  Публиката е  мой партньор независимо географската ширина, на която играя. - За прераждане - не. Никога не съм имала подобно изживяване. Но в интерес на истината съществува едно място, на което имам дълбокото усещане, че и преди съм живяла. И това място се казва Италия. Връзките ми с тази страна, чувствата ми към нея са толкова безусловни, че сякаш имат корени по-далеч в миналото. Там дишам с пълни гърди, там се наслаждавам на всичко, там живея в непрестанна еуфория. Независимо в коя част на Италия съм, какво правя, по работа ли съм или на почивка, няма никакво значение. С Италия си говорим на наш си език. Подчертавам обаче, че съм българка, която е абсолютно влюбена в родината си.  Аз съм от българите, които се вдъхновяват и прекланят пред всичко, което имаме като нация - култура, история, природа. Неизчерпаем ресурс, на който ние не обръщаме особено внимание. - Рядко си говорим - аз съм много заета, тя също. Не искам да й досаждам. Моят син ме е научил, че за щяло и нещяло не трябва да се звъни и да се безспокоят децата, което, разбира се, е много правилно. Гледам да не притеснявам и разсейвам Мина. И когато има нещо важно, когато нещо ме е развълнувало и искам да й го споделя, тогава се търсим. Но не бих казала, че е често. Това е раздяла, която няма как да не ме натъжава, да не ме изважда от баланс. От друга страна съм дълбоко убедена, че всеки е длъжен на първо място да се погрижи за себе си и да направи най-доброто за себе си. Вярвам, че Мина там прави най-доброто за себе си. Избрала е специалността и университета неслучайно. Самият факт, че тя нямаше план Б - кандидатства в един-единствен университет в  една-единствена специалност - означава, че е била напълно убедена какво иска и къде иска това нещо да й се случи. Затова от мен получава подкрепа, доверие и неизчарпаем запас от любов. - Семинарите Инсайт са учене чрез преживяване. Преживяване, което те трансформира, преобразява. Започнах да се занимавам с тях преди две-три години. Преминах всички четири нива, създадени за възрастни. Мъжът ми /актьорът, сценарист и режисьор Емил Марков - бел.р/ и синът ни Здравко също участваха в първо ниво, а Мина направи целия тинейджърски формат на Инсайт - тя дори беше първата в семейството, която обърна поглед натам. Всичко е насочено към много дълбокото осъзнаване на страхове, погрешни схващания и негативни модели, в чиито капани човек сам или с \"помощта\" на другите попада. Това е заставане пред кристално огледало, което не ти е приятел и по тази причина не крие нищо от теб и ти показва картината, която е вътре в  теб. Картината, която много често искаш да скриеш дори от себе си. Процесите продължават отвъд осъзнаването \"какво ми пречи да живея в баланс\" и стигат до откриването на потенциала, който е заложен в теб. Семинарът те връща към теб и великолепната ти същина, учи те да се обичаш, да се харесваш, да си имаш доверие. Връща ти усещането за цялост и значимост, което неволно  и тъжно губим по пътя. - Моят син в момента учи история. Виждам го много щастлив, което няма как да не ме кара да се чувствам спокойна за него. Той от малък много чете. Винаги се е интересувал от исторически сюжети и книги. Сега е намерил нещо, което до такава степен да разпалва любопитството му, че да не гледа на него като на задължение. Нали хората казват „Когато превърнеш хобито си в професия, никога няма да ти се наложи да ходиш на работа.\"  Имам чувството, че той върви по този път. Много е погълнат от това, което учи. Изпитва  нужда да споделя, да разказва. Обяснява ми, че е качил 8ГБ историческа литература - не знам колко тома са това и колко време ще му е нужно да ги прочете. Фактът, че го е направил, означава, че е много ненаситен и лаком към тази наука. Той казва: „Няма нищо по-интересно от историята, тя е като приказка\". Много е отговорен, работи и живее самостоятелно със своето любимо момиче. Ще стане на 27 тази година. Чувства се щастлив, обича да пътува, от относително от скоро има кола и много храбро кръстосва България и не само нея. Типичен млад човек, който иска да му се случват интересни неща, животът му да е провокативен, да му предлага предизвикателства. А той да ги преодолява, за да го правят по-силен, по-голям и все по-способен да се справя с нещата, които излизат на пътя му. Той е добре, значи и ние сме добре.  Много се радвам на Здравко. Мисля, че няма да шокирам никого от близките си, ако кажа, че определено той е най-умният в нашето семейство и най-задълбоченият. Това много ме респектира, но не смятам, че аз имам пръст в тази работа. Здравко дава много мъдри и уравновесени съвети и когато каже нещо, то винаги е много премислено. - Ние изкарахме един  майсторски клас, репетирайки с Иржи Менцел - въпреки че репетиционният период беше много кратък, само около месец. Раздадоха ни копия от пиесата,  получихме нареждане да си знаем текстовете като по вода за първа репетиция. Защото това беше много динамична комедия – „Още веднъж отзад\", в която физическите действия бяха почти колкото думите. Беше много важно как ще ги съгласуваш. На определена реплика трябваше да се отвори врата, на друга - да се затвори и това беше в синхрон с три врати на втория етаж и с три на първия. Трябваше шест врати да се отворят и затворят едновременно. И понеже ние, българските актьори,  не сме от най-дисциплинираните, ни беше много сложно - защото ние искаме да се движим, да импровизираме, а Менцел пристигна с много ясна концепция. Той и преди беше правил пиесата. Но не просто я беше поставял. Преди това да се случи, отишъл с текста при автора й Майкъл Фрейн в Лондон, за да я композират и пренапишат по идеи на Менцел. Така че той в голяма част е и съавтор на текста. Той знаеше мястото на всяка буква и точка. И независимо, че ние говорехме на български, прекрасно беше наясно къде сме във всеки момент. Правеше забележки, ако щете, дори за интонация. Беше истинска машина! Внесе невероятни ред и дисциплина. Винаги казваше: „Импровизацията трябва да бъде много добре изрепетирана.\"  Защото, когато тя не е добре изрепетирана, много лесно може да излезеш извън жанра, извън стила. Така че се получи бравурен спектакъл, едно шампанско. Публиката сигурно оставаше с впечатлението, че актьорите се скъсват да импровизират и да добавят от себе си, а то нямаше нищо подобно - всяка дума, всеки жест е измислен от Иржи Менцел. Много често казваше: „Не се опитвайте да изтръгнете смях на всяка цена. Вие не сте маймуни в зоопарка, вие сте актьори. Можеш да играеш глупак в пиесата, но ти си актьор, а не глупак. Това е друго ниво\". В това отношение беше много принципен - никакви заигравания с публиката, никакво просене на аплодисменти и на смехове. Беше железен! И неслучайно това представление се играе 16 години. - Не, не съжалявам. Няма никаква специална случка. Пробите бяха чудесни. Людмил Стайков беше много доволен, а аз много уважавам този режисьор. Прекланям се пред филмите, които е създал. Знаете, че е важно режисьорът как си представя нещата. Ако той не си представя Елица с очи като моите, то Елица ще бъде момиче, което най-много се доближава до представите на режисьора – за външен вид и за темперамент. Това е важен и личен избор. Аз съм много доволна от това, което се случи, защото имах моята, макар и малка роля. Голямата роля, която този филм изигра в моя живот беше, че там, на снимачната площадка се запознах с едни гиганти, с някои от актьорите, до които не смееш да застанеш. От тези, които създават толкова мащабни образи, че просто си казваш: „Благодаря за шанса\". Няма за какво да съжалявам, че не бях Елица. Дори съм изключително благодарна, а да не говорим, че по принцип съм човек, който никога не съжалява за нещо, което е станало вече и е затворена страница. Нямам качеството да се тюхкам: „Ех, можеше да стане така, можеше иначе\". Това не ме интересува. Когато нещо е приключило, то е приключило! Не губя енергия да страдам за нещо, което не е станало така, както аз съм искала. Смятам, че за всичко, което ми се е случило, има друг и по-дълбок промисъл. И че нашите планове невинаги са най-доброто, което може да ни се случи в живота. Затова обичам да се доверям на това, което ми се случва.", "date": "2018.03.24", "title": "Албена Павлова: Предпочитам илюзорния свят на изкуството"}
{"url": "http://standartnews.com/mneniya/albena_pavlova_predpochitam_ilyuzorniya_svyat_na_izkustvoto-369685.html", "text": "- Причините за всеки успех са много и са комплексни. Особено в колективното изкуство. Ако мога да отговоря с една дума, тя ще е \"автентичност\". Автентична история, автентични герои, автентична среда. Неведнъж се е случвало нашите сюжети не просто да отразяват живота, но и да го изпреварват. Имахме стряскащи примери - излиза серия с иманярска история и след дни медиите гръмват иманярски скандал, излиза серия с протест пред парламента и след седмица хората излизат на улицата... За успеха е нужна отдаденост, нужна е любов, нужно е доверие. И, разбира се, да имаш далновидността да събереш правилните хора. - Най-незабравими са ми два дни от тези почти седем години: първият и последният снимачен ден. И в двата не бях сигурна коя емоция надделява. Първият снимачен ден беше шизофренична смесица от страх и еуфория. Последният снимачен ден беше ден за благодарност, удовлетворение и много сълзи. Невинаги ми е било лесно, невинаги ми е било приятно (няма нищо приятно във външните снимки при -17  градуса), но винаги съм усещала обич и подкрепа. Няма как да не съм благодарна за всеки скъпоценен ден от този дълъг и важен период в живота ми. - Дъщеря ми Мина започна на девет години пред 400 човека публика - като партньорка на Любо в \"Комиците\". И още тогава не можех да я накарам да репетира с мен в къщи. Тя е много деликатен човек, но може да бъде  и изключително вироглава. Не съм се притеснявала за нейното участие в сериала, защото отговорността за това решение не беше моя, а на Любо и на Евтим. Тях питайте дали са се притеснявали. Годините, надявам се, са ме научили да позволявам на другите да направят своите грешки, без непременно да искам да ги предпазя. Пък и, както казва моят скъп приятел Петьо Чакалски, \"няма грешка, има опит\".  А където има опит, има учене. - Не можем да съдим за това каква е България и как живеят българите по срещите ни в театралната зала. Там сме извън реалността, там сме в \"пещерата на идеите\". Виждам щастливи, вдъхновени, благодарни хора, които ни гледат с обич и признателност. Всичко това обаче се случва само в театралния салон. Извън него се случва  картина, която, честно да ви кажа, не искам да познавам. Знам, че това е много несериозно и инфантилно - да се затвориш в свой илюзорен свят. Но поемам риска да изглеждам по този начин. И предпочитам да живея в илюзорен свят. Щастлива съм, че професията ми дава възможност да не мисля основно за бита и ми хвърля спасителната сламка на красотата, справедливостта и смисъла. А българите в чужбина  са същите като българите в България -  с тази разлика, че тяхната радост, благодарност, любов са  умножени по десет.  Това са кратки, в повечето случаи изключително романтични срещи със зрителите. Те се срещат с българското изкуство – на концерт, изложба, театър. Виждат красивото, което България им дава. Така че българите в чужбина са много топли българи. Някои от тях са носталгични, но това е в реда на нещата. Родината е Родина и това с годините се усеща все по-силно. - Когато съм на сцената, се концентрирам в действието на пиесата и в героинята си. Така че кой ме гледа - българи в България или сънародници, които са избрали да живеят в чужбина, за мен като актриса няма значение.  Публиката е  мой партньор независимо географската ширина, на която играя. - За прераждане - не. Никога не съм имала подобно изживяване. Но в интерес на истината съществува едно място, на което имам дълбокото усещане, че и преди съм живяла. И това място се казва Италия. Връзките ми с тази страна, чувствата ми към нея са толкова безусловни, че сякаш имат корени по-далеч в миналото. Там дишам с пълни гърди, там се наслаждавам на всичко, там живея в непрестанна еуфория. Независимо в коя част на Италия съм, какво правя, по работа ли съм или на почивка, няма никакво значение. С Италия си говорим на наш си език. Подчертавам обаче, че съм българка, която е абсолютно влюбена в родината си.  Аз съм от българите, които се вдъхновяват и прекланят пред всичко, което имаме като нация - култура, история, природа. Неизчерпаем ресурс, на който ние не обръщаме особено внимание. - Рядко си говорим - аз съм много заета, тя също. Не искам да й досаждам. Моят син ме е научил, че за щяло и нещяло не трябва да се звъни и да се безспокоят децата, което, разбира се, е много правилно. Гледам да не притеснявам и разсейвам Мина. И когато има нещо важно, когато нещо ме е развълнувало и искам да й го споделя, тогава се търсим. Но не бих казала, че е често. Това е раздяла, която няма как да не ме натъжава, да не ме изважда от баланс. От друга страна съм дълбоко убедена, че всеки е длъжен на първо място да се погрижи за себе си и да направи най-доброто за себе си. Вярвам, че Мина там прави най-доброто за себе си. Избрала е специалността и университета неслучайно. Самият факт, че тя нямаше план Б - кандидатства в един-единствен университет в  една-единствена специалност - означава, че е била напълно убедена какво иска и къде иска това нещо да й се случи. Затова от мен получава подкрепа, доверие и неизчарпаем запас от любов. - Семинарите Инсайт са учене чрез преживяване. Преживяване, което те трансформира, преобразява. Започнах да се занимавам с тях преди две-три години. Преминах всички четири нива, създадени за възрастни. Мъжът ми /актьорът, сценарист и режисьор Емил Марков - бел.р/ и синът ни Здравко също участваха в първо ниво, а Мина направи целия тинейджърски формат на Инсайт - тя дори беше първата в семейството, която обърна поглед натам. Всичко е насочено към много дълбокото осъзнаване на страхове, погрешни схващания и негативни модели, в чиито капани човек сам или с \"помощта\" на другите попада. Това е заставане пред кристално огледало, което не ти е приятел и по тази причина не крие нищо от теб и ти показва картината, която е вътре в  теб. Картината, която много често искаш да скриеш дори от себе си. Процесите продължават отвъд осъзнаването \"какво ми пречи да живея в баланс\" и стигат до откриването на потенциала, който е заложен в теб. Семинарът те връща към теб и великолепната ти същина, учи те да се обичаш, да се харесваш, да си имаш доверие. Връща ти усещането за цялост и значимост, което неволно  и тъжно губим по пътя. - Моят син в момента учи история. Виждам го много щастлив, което няма как да не ме кара да се чувствам спокойна за него. Той от малък много чете. Винаги се е интересувал от исторически сюжети и книги. Сега е намерил нещо, което до такава степен да разпалва любопитството му, че да не гледа на него като на задължение. Нали хората казват „Когато превърнеш хобито си в професия, никога няма да ти се наложи да ходиш на работа.\"  Имам чувството, че той върви по този път. Много е погълнат от това, което учи. Изпитва  нужда да споделя, да разказва. Обяснява ми, че е качил 8ГБ историческа литература - не знам колко тома са това и колко време ще му е нужно да ги прочете. Фактът, че го е направил, означава, че е много ненаситен и лаком към тази наука. Той казва: „Няма нищо по-интересно от историята, тя е като приказка\". Много е отговорен, работи и живее самостоятелно със своето любимо момиче. Ще стане на 27 тази година. Чувства се щастлив, обича да пътува, от относително от скоро има кола и много храбро кръстосва България и не само нея. Типичен млад човек, който иска да му се случват интересни неща, животът му да е провокативен, да му предлага предизвикателства. А той да ги преодолява, за да го правят по-силен, по-голям и все по-способен да се справя с нещата, които излизат на пътя му. Той е добре, значи и ние сме добре.  Много се радвам на Здравко. Мисля, че няма да шокирам никого от близките си, ако кажа, че определено той е най-умният в нашето семейство и най-задълбоченият. Това много ме респектира, но не смятам, че аз имам пръст в тази работа. Здравко дава много мъдри и уравновесени съвети и когато каже нещо, то винаги е много премислено. - Ние изкарахме един  майсторски клас, репетирайки с Иржи Менцел - въпреки че репетиционният период беше много кратък, само около месец. Раздадоха ни копия от пиесата,  получихме нареждане да си знаем текстовете като по вода за първа репетиция. Защото това беше много динамична комедия – „Още веднъж отзад\", в която физическите действия бяха почти колкото думите. Беше много важно как ще ги съгласуваш. На определена реплика трябваше да се отвори врата, на друга - да се затвори и това беше в синхрон с три врати на втория етаж и с три на първия. Трябваше шест врати да се отворят и затворят едновременно. И понеже ние, българските актьори,  не сме от най-дисциплинираните, ни беше много сложно - защото ние искаме да се движим, да импровизираме, а Менцел пристигна с много ясна концепция. Той и преди беше правил пиесата. Но не просто я беше поставял. Преди това да се случи, отишъл с текста при автора й Майкъл Фрейн в Лондон, за да я композират и пренапишат по идеи на Менцел. Така че той в голяма част е и съавтор на текста. Той знаеше мястото на всяка буква и точка. И независимо, че ние говорехме на български, прекрасно беше наясно къде сме във всеки момент. Правеше забележки, ако щете, дори за интонация. Беше истинска машина! Внесе невероятни ред и дисциплина. Винаги казваше: „Импровизацията трябва да бъде много добре изрепетирана.\"  Защото, когато тя не е добре изрепетирана, много лесно може да излезеш извън жанра, извън стила. Така че се получи бравурен спектакъл, едно шампанско. Публиката сигурно оставаше с впечатлението, че актьорите се скъсват да импровизират и да добавят от себе си, а то нямаше нищо подобно - всяка дума, всеки жест е измислен от Иржи Менцел. Много често казваше: „Не се опитвайте да изтръгнете смях на всяка цена. Вие не сте маймуни в зоопарка, вие сте актьори. Можеш да играеш глупак в пиесата, но ти си актьор, а не глупак. Това е друго ниво\". В това отношение беше много принципен - никакви заигравания с публиката, никакво просене на аплодисменти и на смехове. Беше железен! И неслучайно това представление се играе 16 години. - Не, не съжалявам. Няма никаква специална случка. Пробите бяха чудесни. Людмил Стайков беше много доволен, а аз много уважавам този режисьор. Прекланям се пред филмите, които е създал. Знаете, че е важно режисьорът как си представя нещата. Ако той не си представя Елица с очи като моите, то Елица ще бъде момиче, което най-много се доближава до представите на режисьора – за външен вид и за темперамент. Това е важен и личен избор. Аз съм много доволна от това, което се случи, защото имах моята, макар и малка роля. Голямата роля, която този филм изигра в моя живот беше, че там, на снимачната площадка се запознах с едни гиганти, с някои от актьорите, до които не смееш да застанеш. От тези, които създават толкова мащабни образи, че просто си казваш: „Благодаря за шанса\". Няма за какво да съжалявам, че не бях Елица. Дори съм изключително благодарна, а да не говорим, че по принцип съм човек, който никога не съжалява за нещо, което е станало вече и е затворена страница. Нямам качеството да се тюхкам: „Ех, можеше да стане така, можеше иначе\". Това не ме интересува. Когато нещо е приключило, то е приключило! Не губя енергия да страдам за нещо, което не е станало така, както аз съм искала. Смятам, че за всичко, което ми се е случило, има друг и по-дълбок промисъл. И че нашите планове невинаги са най-доброто, което може да ни се случи в живота. Затова обичам да се доверям на това, което ми се случва.", "date": "2018.03.24", "title": "Албена Павлова: Предпочитам илюзорния свят на изкуството"}
{"url": "http://standartnews.com/svyat/britanskite_razsledvashti_vlyazoha_v_ofisite_na_kembridzh_analitika-369717.html", "text": "Представители на британския регулаторен орган за защита на личните данни влязоха в лондонските офиси на компанията \"Кембридж Аналитика\", озовала се в епицентъра на скандала за неправомерно събиране на данни от Фейсбук за оказване на въздействие върху американските избиратели, предаде Ройтерс, като се позова на очевидец. Около 20 служители на регулаторния орган - Комисариат за информацията - облечени с черни якета с инициалите на комисариата на тях, влезли в офисите на компанията в центъра на Лондон, малко след като британският върховен съд издаде разрешение за претърсване. Служителите на комисариата, които били въведени от охраната, били видени да проверяват документи в офисите, които се намират на втория етаж на сграда на оживената лондонска улица \"Ню Оксфорд\", заяви очевидецът. Ръководителят на комисариата Елизабет Денъм е поискала разрешението, след като информатор разкри, че компанията е събирала лични данни на 50 милиона потребители на Фейсбук в подкрепа на президентската кампания на Доналд Тръмп през 2016 г. Британските власти разследват дали Фейсбук, най-голямата социална мрежа в света, е направила достатъчно, за да защити данните. Вчера американски конгресмени поискаха изпълнителният директор на Фейсбук Марк Зукърбърг да отиде в Конгреса, за да обясни как данните са попаднали в \"Кембридж Аналитика\", и с това допринесоха за още по-голямо засилване на натиска върху компанията Фейсбук, която е подложена на кръстосан огън от инвеститори и рекламодатели. Британски депутати също поискаха да чуят обяснение от Фейсбук. Отделно, също вчера, британският вестник \"Гардиън\" написа, че бивш политическа консултант на \"Кембридж Аналитика\" е обвинил ръководството й, че е подвело британската общественост за нейната работа преди референдума за членството в ЕС за организация, агитирала за Брекзит. Британи Кайзър, бивш директор в компанията от 2014 до началото на тази година, заяви пред вестника, че \"Кембридж Аналитика\" е извършвала обработка на данни и аналитична дейност за организацията \"Да напуснем ЕС\" (на английски Leave.EU), при положение, че публично била отрекла. Арън Банкс, един от големите спонсори на \"Да напуснем ЕС\", каза пред изданието, че организацията не е получавала никакви данни, нито в нейна полза е била извършвана някаква дейност от \"Кембридж Аналитика\". Партията за независимост на Обединеното кралство, която също агитираше за излизане от ЕС, обаче била предоставила на компанията някои от данните си, които тя след това анализирала. \"Но те (данните) не са били използвани в кампанията за Брекзит. \"Кембридж Аналитика\" се опитаха да ме накарат да платя за тази дейност, но аз отказах. Тя нямаше нищо общо с нас\", заяви Банкс. В четвъртък опитите на комисариата да разследва \"Кембридж Аналитика\" се натъкнаха на пречка, след като съдът отложи с 24 часа решението за издаване на разрешение за претърсване на офисите на британската консултантска компания. В сряда Зукърбърг заяви, че компанията му е допуснала грешки при боравенето с данните и обеща по-строги мерки за ограничаване на достъпа до тях. Американската социална мрежа Тъмблър (Tumblr) блокира 84 потребителски профила, за които заяви, че са свързани с Русия и \"кампанията за повлияване на американските избори през 2016 г.\", предаде ТАСС. Тъмблър заяви, че възнамерява да предупреди всички, които са отговаряли на публикации на профилите или по някакъв начин са били свързани с тях, както и да им изпрати по електронната поща списък с блокираните профили.", "date": "2018.03.24", "title": "Британските разследващи влязоха в офисите на \"Кембридж Аналитика\""}
{"url": "http://standartnews.com/lyubopitno/shakira_se_oplaka_ot_paparak_rovel_v_bokluka_y-369728.html", "text": "Шакира се обърна към полицията в Каталуния заради досаден папарак, който я преследвал около две години, предаде ТАСС. Певицата се оплакала, че той се ровел в изхвърления от нея боклук. Шакира уверила, че щом напусне дома си в района на Барселона, папаракът тръгвал по петите й. Той следял и децата й и дори ги разплакал. Певицата настоява да бъде издадено постановление, с което му се забранява да я доближава. 41-годишната Шакира е известна не само като колумбийска певица, но и като автор на песни, музикален продуцент, танцьорка, хореограф и модел. Смятана е за най-добрата латиноамериканска изпълнителка. Носителка е на 5 видео музикални награди на MTV, две отличия \"Грами\" и 7 музикални награди на \"Билборд\".", "date": "2018.03.24", "title": "Шакира се оплака от папарак, ровел в боклука й"}
{"url": "http://standartnews.com/svyat/pochina_zhandarmeristat_razmenil_se_za_zalozhnik_vav_frenskiya_supermarket-369711.html", "text": "Френският министър на вътрешните работи Жерар Колон заяви, че жандармеристът, разменил се за заложник в супермаркета при вчерашната терористична атака в Южна Франция, е починал, предадоха агенциите. В съобщение в Туитър тази сутрин Колон написа, че полковник Арно Белтрам от жандармерията е \"загинал за страната си\". Полицаят е изгубил живота си, след като вчера бе тежко ранен. В петък при нападение в супермаркет във френския град Треб нападател взе хора за заложници. При атаката загинаха двама души, а 25-годишният похитител бе ликвидиран. Ранени са 16 човека. Полицаят Арно Белтрам се предложи невъоръжен като размяна за жена, взета за заложник от 25-годишния атентатор мароканец. Той съумял да остави включен телефона си така, че полицията да може да слуша какво става вътре в супермаркета. Властите заявиха, че щом чули изстрели отвътре, решили да щурмуват, убивайки въоръжения нападател. Белтрам беше тежко ранен и с неговата смърт загиналите при вчерашната атака стават четирима. Подробности за решаването на заложническата криза във Франция, ИД пое отговорност за нападенията Сред загиналите при поредицата терористични атаки вчера в Южна Франция е и португалски гражданин, предаде Франс прес, като се позова на говорител на португалското правителство. \"Френските власти са потвърдили смъртта на португалския гражданин пред нашите консулски служби\", заяви събеседникът на Франс прес, допълвайки, че не може да предостави никаква друга информация за загиналия. Вчера сутринта във френския град Каркасон 26-годишният Редуан Лакдим нападна хора в автомобил, за да го открадне: един от пътниците беше убит, а водачът - ранен. Втората си атака извърши срещу трениращи близо до поделението си командоси, откривайки огън по тях. Третото нападение той извърши в съседния град Треб: в местен супермаркет той хвана хора за заложници. В резултат на нападението му загинаха два души. Впоследствие Лакдим беше ликвидиран при щурм на супермаркета от специалните сили. Отговорност за поредицата атаки в Южна Франция пое терористичната групировка \"Ислямска държава\".", "date": "2018.03.24", "title": "Почина жандармеристът, разменил се за заложник във френския супермаркет"}
{"url": "http://standartnews.com/svyat/edin_chovek_e_zaginal_pri_eksploziya_v_aleksandriya-369726.html", "text": "Най-малко един човек е загинал, а няколко са ранени при експлозия във втория по големина египетски град Александрия, разположен на средиземноморското крайбрежие. Това съобщи на сайта си в. \"Ал Яум ас Сабиа\", като се позова на градските медицински служби, предаде ТАСС. По данни на вестника в източен квартал на Александрия, близо до ул. \"Ал Муаскар ар Руманий\", е избухнала кола бомба. Не се съобщават други подробности за инцидента. Цел на взрива е бил ръководителят на силите за сигурност в града, посочват трима източници на Ройтерс. ", "date": "2018.03.24", "title": "Един човек е загинал при експлозия в Александрия"}
{"url": "http://standartnews.com/svyat/dvete_korei_se_razbraha_za_razgovori_na_visoko_ravnishte_na_29_mart-369713.html", "text": "Двете Кореи се споразумяха да проведат разговори на високо равнище на 29 март, предадоха световните агенции. Срещата ще се проведе в пограничното селище Панминчжон. От южнокорейска страна делегацията ще бъде оглавена от министъра на националното обединение Чо Мьон-кьон. Това ще е подготовка за среща на върха през април между севернокорейския лидер Ким Чен-ун и южнокорейския президент Мун Дже-ин, чиято цел е да доведе до подобряване на двустранните отношения и до уреждане на противопоставянето около севернокорейската ядрена програма. След края на Корейската война (1950 – 1953 г.) лидерите на двете страни са се срещали за разговори само два пъти. Сеул и Пхенян се споразумяха за тази среща на върха, след като по-рано този месец пратеници на Мун посетиха Ким. Южнокорейските представители също така уредиха потенциална среща между Ким и президента на САЩ Доналд Тръмп, която да се проведе до края на май. Засега не е ясно дали лидерските срещи между Сеул, Пхенян и Вашингтон, ако изобщо се състоят, биха могли да доведат до значим пробив след година, изпълнена необичайно много с провокации. През 2017 г. Северна Корея изпробва най-мощното си ядрено оръжие досега и извърши тестови пускове на три междуконтинентални балистични ракети, които на теория са способни да ударят Америка. Освен това в Южна Корея има опасения, че назначаването на Джон Болтън за съветник по националната сигурност на САЩ може да усложни усилията за уреждане на среща между Тръмп и Ким с оглед на войнствената му риторика за Северна Корея в миналото. Същевременно Болтън, заяви, че Тръмп трябва да настоява всякаква среща със севернокорейския лидер да е с категоричен фокус върху възможно най-бързото премахване на ядрената програма на КНДР, предаде Ройтерс. Обсъжданията на предложената среща на върха трябва да са подобни на тези, довели до извозването с кораби в САЩ на компонентите от ядрената програма на Либия през 2004 г., смята той. „Ако не са готови за такива сериозни дискусии, то тази среща може да се окаже доста кратка\", заяви Болтън в интервю за радио „Свободна Азия\". Той смята и че САЩ не трябва да предлагат на КНДР икономическа помощ, нито мирен договор. „Те трябва да се радват, че изобщо ще се срещнат с президента на САЩ\", каза той. Президентът на САЩ Джими Картър (1977 – 1981 г.) предложи помощта си на Тръмп в преговорите със Северна Корея.", "date": "2018.03.24", "title": "Двете Кореи се разбраха за разговори на високо равнище на 29 март"}
{"url": "http://standartnews.com/balgariya/poveche_balgari_izbirat_rodinata_za_pochivka_otchita_ministar_angelkova-369725.html", "text": "Около 9 милиона нощувки са реализирани от българи у нас за миналата година, посочи в предаването \"Седмицата\" на Дарик министърът на туризма Николина Ангелкова. От юни до септември почти 2 млн. българи са избрали да почиват в родината, допълни тя. 300 000 българи пък са почивали само в чужбина за лятото на 2017-а. 8 890 000 чужди туристи са посетили страната ни през 2017-а. Общият брой туристически нощувки у нас за миналата година е 26 млн., каза Ангелкова. Повече българи избират България за почивка, отчете министърът. За Великден се очаква 450 000 българи да предпочетат почивка в страната. Основно се посещават малки градчета и населени места за празника. Тогава места, свързани с религиозни храмове, също бележели големи ръстове в привличането на туристи, стана ясно от думите на Ангелкова. Министерството на туризма насърчава българите да почиват в родината, подчерта тя. Все повече се повишава делът на уикенд туризма, каза още министърът. Основната ни цел е превръщането на страната в целогодишна туристическа дестинация, в тази връзка е и кампанията \"България на четири сезона\", каза Ангелкова. В тази кампания е започнало формирането на различни дестинации, като е даден старт с девет културно-исторически дестинации, които обхващат над 70 общини и ключови исторически паметници и туристически атракции, каза Ангелкова.", "date": "2018.03.24", "title": "Повече българи избират родината за почивка, отчита министър Ангелкова"}
{"url": "http://standartnews.com/balgariya/borisov_privika_radev_i_shefove_ot_mvr_zaradi_skandala_na_letishteto-369722.html", "text": "Премиерът Бойко Борисов извика министъра на вътрешните работи Валентин Радев, главния секретар на МВР главния комисар Младен Маринов и директора на Главна дирекция „Гранична полиция\" главен комисар Светлан Кичиков, за да му докладват за случая от 20 март т. г. на ГКПП Аерогара София, съобщиха от правителствената информационна служба. Премиерът Борисов разпореди на всички служители, извършили дисциплинарни нарушения, да бъдат наложени максимално тежки наказания. Той разпореди също в кратки срокове да бъде извършен анализ на работа на ГКПП Аерогара София и да бъдат предприети адекватни мерки за реорганизацията й.", "date": "2018.03.24", "title": "Борисов привика Радев и шефове от МВР заради скандала на летището"}
{"url": "http://standartnews.com/balgariya/tsvetan_tsvetanov_shte_gonim_rusnatsi_samo_pri_zaplaha_za_natsionalnata_sigurnost-369719.html", "text": "България на този етап няма намерение да се присъедини към другите членки на ЕС, които изгониха руски дипломати заради отравянето на бившия двоен агент Сергей Скрипал в Лондон. Това стана ясно от думите на зам.-председателя на ГЕРБ Цветан Цветанов преди партиен форум в Поморие. „Когато има нарушаване на националната ни сигурност, разбира се, че се предприемат съответните действия от компетентните органи. Към настоящия момент нямаме такива данни, за да пристъпим към такива действия\", обясни Цветанов. От Министерството на външните работи също потвърдиха, че на този етап няма взето решение за обявяване за персона нон-грата на руснаци от мисията у нас. По-рано и премиерът Бойко Борисов поиска ясни доказателства, че Москва стои зад нападението с разработената в СССР отрова „Новичок\". В същото време обаче „Гардиън\", „Таймс\" и Си Ен Ен съобщиха в свои материали, че нашата страна все пак ще гони руски дипломати. 10 държави от ЕС вече предприеха такива мерки и според дипломатически източници България, Германия, Франция, Дания, Латвия, Литва, Естония, Чехия, Холандия и Ирландия има голяма вероятност да се присъединят към тях. „Има единна позиция на ЕС. Преди дни приключи съветът на лидерите. България като член на европейското семейство, разбира се, винаги сме солидарни към единната позиция, която изразява ЕС. Това, което беше изразено от Великобритания, беше подкрепено от всички велики сили – това са държави, които изповядват европейските демократични ценности\", заяви Цветанов. Той обясни, че „Обединени патриоти\" не са на срещата ЕС – Турция, защото това е лидерски формат между факторите на Европейския съюз и южната ни съседка.", "date": "2018.03.24", "title": "Цветан Цветанов: Ще гоним руснаци само при заплаха за националната сигурност"}
{"url": "http://standartnews.com/balgariya/do_sredata_na_april_mrrb_shte_provede_seriya_ot_diskusii_za_novoto_rayonirane_na_stranata-369712.html", "text": "До средата на месец април Министерството на регионалното развитие и благоустройството ще продължи да провежда дискусии за новото статистическо райониране на страната на ниво регионални съвети за развитие. Така ще бъдат обхванати всички шест района, на които в момента е разделена страната. В дискусиите са поканени за участие областите управители на съответните области, кметове на общини, представители на научните среди, бизнес организации, представители на регионални държавни институции и др. Дискусиите ще бъдат водени от заместник-министъра на регионалното развитие и благоустройството Деница Николова и ще се състоят в рамките на предстоящите заседания на регионалните съвети за развитие. На 27 март, от 10.00 часа, в Ритуалната зала на Общинска администрация – Габрово ще се проведе дискусията за Северен централен район, в който влизат областите Велико Търново, Габрово, Силистра, Разград, Русе. На 29 март, от 10.30 часа, в хотел „Форум\" – Пазарджик е планирана дискусията за областите от Южен централен район – Кърджали, Пазарджик, Пловдив, Смолян и Хасково. На 3 април, от 10.00 часа, в Областна администрация – Стара Загора, заместник-министър Николова ще представи вариантите за ново райониране и основните мотиви за промяна на районите от ниво NUTS 2 в страната в рамките на дискусията за Югоизточен район за областите - Бургас, Сливен, Ямбол и Стара Загора. На 12 април,от 10.00 часа, в хотел „Черно море\" – Варна ще е срещата-дискусия за Североизточен район с областите Варна, Добрич, Силистра и Шумен. Дискусиите в Северозападния и Югозападния район вече се проведоха. Инициативата на Министерството на регионалното развитие и благоустройството цели широко обществено обсъждане на предложените от междуведомствена работна група 3 варианта за ново райониране на страната. Целта е да се чуят мнения, позиции и аргументи, за да се вземе най-консенсусното и работещо решение.", "date": "2018.03.24", "title": "До средата на април МРРБ ще проведе серия от дискусии за новото райониране на страната"}
{"url": "http://standartnews.com/balgariya/noshtnite_vlakove_shte_zakasnyavat_s_chas_zaradi_smyanata_na_vremeto-369709.html", "text": "Един час по-късно ще пристигнат влакове, които се движат през нощта на 24 срещу 25 март заради смяната на зимното с лятното часово време, заяви за Дарик Ивайло Георгиев, ръководител „Организация на превозите\" в БДЖ – Пътнически превози. Той посъветва пътниците, на които предстои връзка в крайната гара с друг вид транспорт, да направят предварително справка за графика на влаковете. Преместването на часовниците с един час напред засяга нощите влакове, които се движат по направленията София-Варна през Плевен, София-Варна през Карлово, София-Бургас през Пловдив, Пловдив-Варна, София-Силистра, както и влака от Истанбул за София, уточни Ивайло Георгиев. За разлика от есента, когато влаковете престояват един час на първата попътна гара, за да пристигнат навреме, в утрешната неделя те ще пристигнат час по-късно. „Ще пристигнат в крайните си гари един час по-късно. Няма да престояват, но заради преместването на стрелките на часовника влаковете ще пристигнат с един час по-късно\", обясни Георгиев. Той даде пример с бързия влак от София за Варна. Обичайно той пристига в 06:00 ч. в столицата, но със смяната на времето ще пристигне в 7.00: „Хората, които планират, пристигайки на гара София в 06:00 ч. пътуване с друг вид транспорт, трябва да отчетат този факт. Пристигането на сутрешните влакове касае 9 бързи влака и 16 пътнически влака\". Добре е пътниците, на които предстои връзка в крайната гара с друг вид транспорт, да направят предварително справка за графика на влаковете. Смяната на времето не се отразява на разписанието на самолетите, заявиха за „Дарик\" от Летище София.", "date": "2018.03.24", "title": "Нощните влакове ще закъсняват с час заради смяната на времето"}
{"url": "http://standartnews.com/balgariya/na_sofiyskoto_letishte_zadarzhaha_izdirvan_za_ubiystvo_i_pritezhanie_na_eksplozivi_grak-369724.html", "text": "Гръцки гражданин, издирван за убийство и притежание на оръжие и експлозиви, е задържан на летище \"София\". Към 8 часа днес, на аерогарата, за полет през Истанбул за Минск пристигнал 56-годишен гръцки гражданин, Г.Т. При проверката и след справка, граничните полицаи идентифицирали пътника като издирван от Интерпол за предумишлено убийство, незаконно притежаване и пренос на огнестрелно оръжие и експлозиви, съобщават от пресцентъра на МВР. Информацията за него е подадена от бюрото в Кипър, с цел задържане и екстрадиране. Г.Т. е задържан. Чрез Националното централно бюро Интерпол-София са уведомени служителите от Интерпол-Никозия, които потвърдили издирването на лицето. Предстои процедура по екстрадирането му.", "date": "2018.03.24", "title": "На софийското летище задържаха издирван за убийство и притежание на експлозиви грък"}
{"url": "http://standartnews.com/balgariya/antoniy_dogovorat_za_naem_s_varbakovi_e_neizgoden_shte_pregovaryame-369714.html", "text": "Софийската Света митрополия ще влезе в разговори с фирмата на Гинка Върбакова за финализиране или отхвърляне на сделката за отдаване под наем на голям имот на пл. „Света Неделя\". Това стана ясно от думите на Западно и средноевропейския митрополит Антоний в студиото на бТВ. Той призна, че условията по предварителния договор, изтекъл в медиите, са „видимо са неизгодни\". „След така изнесената информация трябва да се срещнат двете страни на договора. При тези страни той няма как да прерасне в окончателен (...) не запазва интересите на Софийската света митрополия в този си вид\", подчерта Антоний. Той отказа да коментира защо в документа от края на 2016 г. условията са били заложени по този начин, като допълни, че няма представа какво е състоянието на сградата, която ще бъде наета. Упълномощен да сключи договора е съпругът на Гинка Върбакова (която пък купува ЧЕЗ-България). Фирмата не е влязла във владение, подчерта духовникът. Не е ясно дали при разваляне на предварителния договор с нея ще се плащат неустойки. Софийската света митрополия не е вземала решение за сключването на окончателен договор с „Инерком\" На 22.12.2016 г. е подписан предварителен договор за наем, се казва в съобщение на Софийската света митрополия Според Антоний в случая говорим и за „индиректна атака\" срещу митрополията – от „лица, които използват имоти на митрополията\", но и „чисто политически елемент не липсва\".", "date": "2018.03.24", "title": "Антоний: Договорът за наем с Върбакови е неизгоден, ще преговаряме"}
{"url": "http://standartnews.com/balgariya/kiril_preslavski_balgariya_s_borisov_nachelo_se_spravya_mnogo_dobre_ima_golyam_ikonomicheski_rastezh-369715.html", "text": "За мен е чест да ме свързват с баща ми, а и си приличаме много. Искам да ме приемат като човек, наследил неговото чувство за дълг и трудолюбие. Това заяви в ефира на Нова тв синът на Симеон Сакскобургготски - Кирил Преславски. \"Нямам български клиенти, занимавам се с испаноговорящият пазар. Като посланик на България винаги казвам на всички, че страната ни е страхотна и има много възможности в нея\", каза той. \"Страстта ми към спорта дойде като резултат от любовта ми към природата. Майка ми бе запален скиор. Лятото ходехме на море. Тренирах уиндсърф, колоездене, голф. Последната ми мания е сърфът. Занимавам се и със ски туринг - тогава отиваш да караш ски, но не използваш лифта, а се катериш пеша\", призна принц Кирил. \"Имахме силна връзка със семейството ми. Всичко беше много скромно - пътувахме с колата и имахме каравана, с която обикаляхме Испания. С момчетата се биехме доста, но това са нормални неща. Не разбирах много значението на това да си принц. Израснах в нормална среда, нямаше специално отношение към мен. Като бях дете исках да бъда водач на камион, виждаше ми се най-страхотното нещо. После пък исках да се занимавам с физика\", призна той. \"Имахме всичко, което ни трябваше, но нищо в повече. Веднъж годишно ходехме на ресторант и то само с повод. Ежедневието ни беше обикновено\", заяви синът на цар Симеон. \"С брат ми работихме на полето, ходихме да берем домати. Трябваше да събираме празните щайги. Беряхме домати на 40 градуса, а накрая на деня трябваше да занесем пълните щайги до трактора. Плащаха ни по 5 стотинки на касета. Ние с брат ми правихме около 3 лева на ден. Искахме да си вземем въдици и да ловим риба. Баща ни беше окей с всичко това, защото искаше да ни научи как се изкарват парите\", каза той. \"Животът може да е спринт, може да е и маратон. От баща ми научих да правя нещата с поглед в бъдещето, а не от днес за утре. Той е много взискателен. Винаги е искал най-доброто за нас. Държеше на добрите обноски. Искаше да сме алтруисти и да споделяме един с друг. Купуваше ни едно колело и ни караше да си го делим, за да се научим да споделяме това, което имаме\", добави принц Кирил. \"Той никога няма да забрави моментът, когато се прибра за пръв път в България. Беше нещо уникално. Никой не очакваше такава реакция от българите. Не смеехме да си представим дори нещо такова, такава любов. Бяхме невероятно щастливи, беше много емоционално\", сподели принц Кирил. Той призна, че е израснал с българското - храна, снимки, обичаи. \"Бойко Борисов се появи на политическата сцена по времето на баща ми. Той е умен човек, който знае как да се справя с положението в страната. Международно седи добре. България с него начело се справя много добре, има голям икономически растеж\", коментира принцът. \"Бях изненадан колко много хора в Испания се интересуваха от моята сватба. Представям си какво щеше да бъде, ако бях останал в България. Баща ми избра да имаме нормален живот в чужбина. Той е наясно, че монархията приключва с него\", каза той и добави, че винаги обаче, като го питат от къде е, заявява, че е от Германия. \"Една индийка от кварталния магазин ме пита: \"Ти не си ли принцът на България\". Не знам как е разбрала, беше ми неудобно да попитам\", каза той. Принц Кирил призна, че след развода, вече има нов човек в живота си. \"Излизам с една англичанка. Живяла е 15 години в Чехия. Да, имам си приятелка и то на моята възраст. Много съм щастлив. След време бих станал учител по физика и математика. Може да се върна в България, харесвам страната\", завърши той.", "date": "2018.03.24", "title": "Кирил Преславски: България с Борисов начело се справя много добре, има голям икономически растеж"}
{"url": "http://standartnews.com/balgariya/v_109_balgarski_obshtini_otbelyazvat_chasat_na_zemyata-369716.html", "text": "109 български общини отбелязват тази година Часът на Земята, съобщиха от WWF. Те са: Алфатар, Ардино, Брацигово, Благоевград, Бяла (Русе), Балчик, Белоградчик, Белово, Белене, Бяла Слатина, Божурище, Белослав, Батак, Бобошево, Видин, Варна, Ветово, Велико Търново, Враца, Велики Преслав, Вършец, Велинград, Генерал Тошево, Гоце Делчев, Габово, Гърмен, Гулянци, Драгоман, Дупница, Долни Дъбник, Девня, Дряново, Дългопол, Добрич, Две Могили, Добричка, Димитровград, Етрополе, Елена, Златица, Иваново, Ивайловград, Искър, Кирково, Каварна, Казанлък, Копривщица, Костенец, Козлодуй, Кнежа, Креснa, Лом, Ловеч, Летница, Луковит, Левски, Мизия, Мездра, Нова Загора, Несебър, Поморие, Плевен, Павликени, Пирдоп, Панагюрище, Попово, Петрич, Пловдив, Приморско, Правец, Павел Баня, Пазарджик, Пещера, Провадия, Перник, Русе, Разград, Радомир, Разлог, Сандански, Свищов, Силистра, Созопол, Сливница, Сапарева баня, Сливен, Самоков, Стара Загора, Сливо Поле, Столична Община, Севлиево, Сърница, Своге, Средец, Тетевен, Тополовград, Трявна, Тутракан, Търговище, Троян, Тервел, Тунджа, Хасково, Харманли, Ценово, Чирпан, Червен Бряг, Шабла, Ямбол. Традиционното гасене на светлини и съпътстващото огнено шоу в София с участие на театър на огъня и сенките Fireter и огнено шоу \"Дивинитас\" ще се проведе пред Народния театър Иван Вазов. Отново фасадите на знакови сгради като Президентството, катедралата Александър Невски и Народното събрание, заедно с много други, ще бъдат притъмнени за час от 20,30 до 21,30 ч. Днес за 11 път светът се включва в природозащитната инициатива на WWF, която обединява хора от 180 държави в действия срещу климатичните промени и загубата на биоразнообразие. Щастливи сме, че България участва масово и ангажирано в Часа на Земята, но не можем да не отбележим тревожния факт, че тази година той се провежда в условията на екстремни мартенски температурни амплитуди у нас, коментира Георги Стефанов от WWF. Ефектът от климатичните промени е осезаем тук и сега и те първа ще се съобразяваме със силното им влияние върху биоразнообразието, водните ресурси и икономиката на България, допълва Стефанов. Предвидени са и други прояви. WWF кани също така софиянци на фермерския пазар \"От нашата ферма - с любов за вас!\".Той ще се проведе на площад Александър Батенберг в столицата, в събота, 24 март, между 10 и 18 ч. На него ще присъства и екип на WWF, за да представи природозащитната си работа, както и какво може да направи всеки, за да намали разхищаването на безценните природни ресурси. Участъкът от бул. Цар Освободител между улица Г.С. Раковски и сградата на БНБ ще бъде затворена за коли и освободена за природозащитни инициативи. Софийска община, съорганизатор на Часа на Земята, ще осигури контейнер за събиране на електронни и електрически отпадъци. За втора поредна година WWF, заедно с Българската асоциация за ски в свободен и екстремен стил (БАССЕС), организира нощно изкачване на Черни връх за Часа на Земята. Проявата обръща внимание на това, че сега, повече от всякога, е наложително да пазим дивата природа, гората и водата на Природен парк Витоша и на останалите защитени природни територии у нас.", "date": "2018.03.24", "title": "В 109 български общини отбелязват Часът на Земята"}
{"url": "http://standartnews.com/balgariya/nakazvat_13_sluzhiteli_zaradi_neprovereniya_polet_ot_frantsiya-369729.html", "text": "Наказание ще има за 13 служители, които не са изпълнили своите задължения при пристигането на самолета с полет от Франция. Това съобщи министърът на вътрешните работи Валентин Радев. Повечето от служителите са заявили, че са напуснали работните си места поради хигиенни причини. Случката е отпреди три дни. На 21 март, малко след 3 часа следобед на Терминал 2 каца самолет от Париж. Пътниците слизат и тръгват към гишетата за проверка. Там обаче няма нито един граничен полицай. Затова пътниците просто си взимат багажа и влизат в България. И това нямаше да е никакъв проблем, ако бяхме в Шенген. Но не сме. Общо 42 са френските пътници, които са слезли от самолета.", "date": "2018.03.24", "title": "Наказват 13 служители заради непроверения полет от Франция"}
{"url": "http://standartnews.com/balgariya/vidin_ostava_v_bedstveno_polozhenie-369720.html", "text": "Все още не е отменено бедственото положение в община Видин, въпреки че причините за извънредната ситуация вече са отстранени. Мярката беше въведена вчера в 11 села заради снегонавявания и авария в помпена станция за питейна вода. Ще продължи да е в сила и през почивните дни, заради прогнозираните валежи от сняг.", "date": "2018.03.24", "title": "Видин остава в бедствено положение"}
{"url": "http://standartnews.com/balgariya/kak_shte_razpredelyat_parite_za_povisoki_zaplati_na_sluzhitelite_v_zatvorite-369721.html", "text": "Правосъдният министър Цецка Цачева изрази задоволство от това, че е намерено решение за отделяне на допълните средства за заплати на служителите от главните дирекции \"Охрана\" и \"Изпълнение на наказанията\" към правосъдното министерство. В предаването \"Седмицата\" по Дарик тя обаче подчерта, че не става дума за процентно увеличение на възнаграждения. \"Говорим не за процентно увеличение, тъй като средствата за всички е ясно - онова, което може да бъде отпуснато в момента, е в размер на 15 млн. лева. Как те ще бъдат разпределени, зависи от волята на синдикалните организации. Аз имам много коректна приказка с тях. Най-кратко казано в две посоки ще върви увеличението\", каза правосъдният министър. На първо място изравняване на така наречената база за специфични условия за труд, която за служителите МВР към 1 януари беше 190 лева, а за служителите в двете главни дирекции на МП беше с 50 на сто по-малко - 95 лева, при законодателна регламентация, че те трябва да бъдат под един и същ режим, обясни Цачева. Около 6 млн. лева от тази сума ще бъдат дадени за изравняване на сумите за специфични служебни дейности между служителите на министерството на правосъдието и на МВР, които работят на аналогични позиции. Останалата сума - около 9 млн. лв., ще бъдат разпределени само по правила, които се приемат от страна на синдикалните организации, категорична бе Цачева. \"Това, за което сме говорили - че е коректно да има увеличение за онези позиции, които за системата на изтърпяване на наказанията е за упражняване на служебни функции, които пряко контактуват с изтърпяващи наказания \"лишаване от свобода\". Става дума за надзиратели, за други трудови функции, които са най-тежки като полагане на труд и най-непривлекателни\", каза правосъдният министър. Тя отново подчерта, че не става дума за процентно увеличение за заплати, а за отделни позиции там, където към момента има диспропорция между длъжности, които трябва да бъдат с един и същ режим и законово те са така, в МВР и МП. Цачева напомни, че едно е да си надзирател в затвора, друго е да работиш в затворническо общежитие от открит тип, друго е да работиш в пробационна служба. България има значителен напредък в подобряването на условията в местата за лишаване от свобода, както при условията на труд за тези, които работят в системата, така и за тези, които изтърпяват наказанията, посочи още Цачева. По Норвежкия механизъм има възможност да започне строителството нов затвор в района на Кремиковци още през лятото на тази година, каза министър Цачева. Общата визия за развитие на наказателната политика в Европа е превенцията, а не пътя на засилване на санкцията и размера на наказанията, подчерта министър Цачева. Когато се провежда политика, много внимателно трябва да се правят промени в НК, защото пипнеш ли един състав, се стига до нарушаване на други принципи, допълни тя. Не е добър законодателен подход да се внасят много законопроекти за изменения на НК по конкретни случаи, допълни тя, отговаряйки на въпроса защо трябва да се засилват наказанията, примерно, за незаконен улов на риба. Тя допълни, че може би все още не е намерен, в част от редакциите, необходимият баланс. Според Цачева проектът трябва да мине на първо четене, но да се редактира преди второ четене.", "date": "2018.03.24", "title": "Как ще разпределят парите за по-високи заплати на служителите в затворите?"}
{"url": "http://standartnews.com/balgariya/ray_v_petrichko__10_gradusa-369682.html", "text": "И днес времето ще остане предимно облачно и с валежи от сняг и дъжд. През деня в Югозападна България ще вали дъжд. Почти без валежи ще е в североизточните райони. Ще духа умерен, в Източна България и в Дунавската равнина – до силен вятър от север-североизток. Минималните температури ще са между -4 и 1 градуса, максималните ще са в широки граници: от 1-3 градуса в Северна България до 7-10 градуса в района на Петрич и Сандански. Атмосферното налягане ще се повишава и ще се доближи до средното за месеца.", "date": "2018.03.24", "title": "Рай в Петричко - 10 градуса!"}
{"url": "http://standartnews.com/balgariya/preminavame_kam_lyatno_chasovo_vreme-369710.html", "text": "От тази нощ преминаваме към лятното часово време. Местим часовниците с час напред.  Лятното време ще остане в сила до 28-ми октомври, когато ще се върнем към астрономическото време. Почивайте повече, пийте повече вода и използвайте свободното си време, за занимания, които наистина обичате. Това са съветите на специалистите, с които според тях, можем да ограничим стреса от промяната.", "date": "2018.03.24", "title": "Преминаваме към лятно часово време"}
