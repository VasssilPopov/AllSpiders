{"url": "http://standartnews.com/biznes/muskatovata_rakiya_e_kato_zhena-370389.html", "text": "„Мускатовата ракия носи нрава на жена. Нежна и деликатна, най-първо те привлича с ухание, опиянява те с вкуса си, а към характера й се привързваш навеки\". Поетичните слова са изписани с едър мъжки почерк върху кориците на „Рецептурникь за пивка ракия\" от 1890 г. Безценният свитък е събрал чалъмите на поколения лозари от Карнобатския край и е извор на вдъхновение за днешните майстори. Авторът им е сравнява лозето с рода, от който женихът взема бъдещата си съпруга. Както девойката се изпълва с добродетели от възпитанието и примера родителите си, така и гроздето извлича скъпоценни аромати от земята, върху която зрее. Бъчвата е оприличена на бащината къща, в която ще доведеш бъдещата снаха. „Затвориш ли муската твърде дълго зад железни обръчи, пламъкът му ще угасне, ще натежи и няма вече да буди страст\", вещо разсъждавал поклонникът на тънки питиета. „Но създадеш ли й домашен уют, жената ще добие чудна зрялост и мекота, ще стане блага и ласкава. Досущ като пивка мускатова ракия, отлежала в дъбова бъчва\". Уникалният за България и Балканите мускатов аромат на горски здравец и цвят от дива роза, с които в наши дни новата реколта на „Карнобатска Мускатова\" спечели сърцата на българите, потвърждава правотата на тези думи. „Ценните ухания са извлечени от нашите лозя, засадени върху богатата и плодородна Карнобатска земя. Гроздето зрее върху уникалната със своите природни характеристики местност „Двете Лули\", където от векове старите карнобатлии са засаждали най-добрия Мускат Отонел.\", поясниха енолозите на „Винпром Карнобат\", които грижливо съхраняват безценния рецептурник. „Съвременните проучвания, които всяка година правим заедно с изтъкнати български учени показват, че песъкливо-каменистата структура на почвите, в съчетание с близостта до морето и умерения климат нямат аналог у нас и са най-добри за засаждане на сорта Мускат отонел. Слънцето грее изобилно през цялата година, липсват резки температурни колебания, а камъните задържат топлината в корена на лозата и гроздето се налива със сладост. Добрият дренаж на почвата помага след дъжд водата бързо да слезе към затоплените корени. Така освен ценни захари, в карнобатския Мускат се натрупват и невероятните аромати на горски здравец и дива роза\". След брането майсторите на ракията настойват гроздовата мъст с ципите за дълго време и провеждат ферментацията при ниски температури. Накрая дестилират, за да извлекат и концентрират ценните ухания. Мекотата във вкуса, която направи „Карнобатска Мускатова\" любима на милиони българи, пък се дължи на 12-месечното й отлежаване. Ни повече, ни по-малко - както повелява прочутият рецептурник от 1890 г. Но не в какви да е бъчви, а в стари, защото укротяват силата на муската без да го задушават. И обогатяват ракията с аристократични нотки на ванилия. Те са на голяма почит сред енолозите от Бордо, Брюксел и Лондон, които оцениха високо родната мускатова и наградиха Карнобатските ракии със Златен и няколко Сребърни медала. Съвременните майстори на чудния дестилат са убедени, че ако живееше в наши дни, безименният съставител на рецептурника би бил горд с новата реколта на „Карнобатска Мускатова\", защото ценните й ухания са характерни само за елитните дестилати и логично към тях се насочват най-вече модерните градски жители, търсещи богатство от вкусове и висока класа. Историци разказват, че точно такъв кръг на напредничави млади мъже, изучили винарските науки в най-добрите европейски школи, се бил формирал в Карнобат в средата на ХІХ в. и именно на тях дължим тайните на уникалния ракиен вкус. * * * * * За да се насладят най-добре на уникалните мускатови аромати от горски здравец и дива роза, истинските познавачи следва да избират чаша с форма на лале и изящно високо столче. Препоръките, наследени от 1890 г. и днес са част от тънкостите на ракиения етикет, овладян от салонните управители в квалитетните ресторанти. Специфичната форма развива ароматите и вкусовете на „Карнобатска Мускатова\" в основата на чашата, а лекото стеснение в „гърлото\" дава възможност на богатите мускатови ухания да се концентрират в пълна степен преди отпиване. Тъй като мускатовата ракия няма нужда от предварително затопляне в дланта, високото столче способства тя да остане приятно охладена, дори когато човек държи в ръка чашата през цялата вечер, разясниха още майсторите на сервирането. * * * * Като елитен сорт, Мускатът за Карнобатските ракии се бере на ръка само в часовете от 1 през нощта до 5.30 сутрин, в условия на контролиран добив. Нощният гроздобер е сред най-екологичните способи за направа на класни ракии и вина, защото ниските температури съхраняват по естествен път танините и всички ценни микроелементи на плода. Лозята се натоварват минимално за да дават не повече от 600-800 кг/дка. Способът е бил пренесен от италианския град Конелиано преди два века, където тогавашните Карнобатските лозари са изучавали винарските и агрономски науки. По думите на множество енолози, това е една от тайните за отличното качество и богатия аромат на гроздето в лозята на „Винпром Карнобат\".", "date": "2018.04.12", "title": "Мускатовата ракия е като жена"}
{"url": "http://standartnews.com/biznes/146_poveche_prihodi_sled_nova_godina_otchita_turizmat-370391.html", "text": "14.6% е ръстът на приходите от нощувки за първите два месеца на 2018 г. Данните затвърждават повишено търсене на по-висококатегорийни хотели. Това коментира министър Николина Ангелкова, съобщиха от пресцентъра на Министерство на туризма. С 14.6% са нараснали приходите от нощувки на туристи в местата за настаняване с 10 и повече легла през първите два месеца на 2018 г. спрямо същия период година по-рано. Общо през януари и февруари постъпленията от нощувки достигат над 100 млн. лв., като за същите месеци на миналата година са били близо 87.5 млн. лв. Това стана ясно след анализ на данните на Националния статистически институт за февруари, публикувани днес. Приходите от нощувки на българи са повече от 43.5 млн. лв. и нарастват с 10.9%. Увеличение от 17.6% бележат постъпленията от нощувки за от чужденци за първите два месеца на 2018 г. и достигат 56.6 млн. лв. Общият брой на реализираните нощувки в България е близо 1.85 млн., като се отбелязва ръст от 8.2%. От тях близо 875 хил. са осъществени от чужденци, а около 975 хил. – от българи. Ръстът е съответно от 11.3% и 5.5%. „Показателен е фактът, че увеличението в постъпленията от нощувките изпреварва нарастването на пренощувалите лица и ръста в броя нощувки\", коментира министърът на туризма Николина Ангелкова. Това потвърждава тенденцията, че посетителите предпочитат по-висок клас места за настаняване, тоест фактът, че у нас идват по-висок клас туристи говори за повишаване на качеството на туристическия продукт в страната. Общо пренощувалите лица в места за настаняване са малко над 762 хил., като се увеличават със 6.5% спрямо януари и февруари година по-рано. По данни на НСИ само за февруари 72% от чужденците са отседнали в 4 и 5-звездни хотели. Тяхната обща заетост е 44.8% за месеца и е най-висока сред всички места за настаняване. От българите - над 35.9% са избрали висок клас хотели. През 2017 г. общо реализираните нощувки в категоризираните места за настаняване с 10 и повече легла в цялата страна са повече от 26 млн. и се увеличават с 3.4% в сравнение с година по-рано. В това число българите са с над 8.948 нощувки, а тези на чужденците надвишават 17 млн. и са с 5.9% повече спрямо 2016 г.", "date": "2018.04.12", "title": "14,6% повече приходи след Нова година отчита туризмът"}
{"url": "http://standartnews.com/biznes/4_mln_leva_prihodi_ot_turistite_po_velikden_vav_varnenskite_kurorti-370376.html", "text": "Близо 4 млн. лева са похарчили туристите, посетили курортите край Варна за Великден. Над 90% от гостите в хотелите са били румънци. Туристите от северната ни съседка са били над 10 000 души, съобщава БНТ. Приходите са по-малко в сравнение с 2017-та. Причината е, че празничните дни са в началото на април, когато времето е хладно и все още не е подходящо за плаж. Тази години за Великден врати са отворили около 20 хотела. \"По-ниско категорийни хотели се отказаха да отварят, защото има доста дълъг период до началото на сезона и прецениха, че не си заслужава\", коментира проф. Стоян Маринов от Варненската туристическа камара Туристите са предпочели четиридневни пакети \"Ол инклузив\", за които са платили средно по 160 евро на човек. Близо 1 млн. лева те са похарчили в търговските обекти във Варна и курортите край града.", "date": "2018.04.12", "title": "4 млн. лева приходи от туристите по Великден във варненските курорти"}
{"url": "http://standartnews.com/biznes/obzor_ginka_s_uchastie_v_25_familni_firmi-370394.html", "text": "Фамилията Гинка и Славчо Върбакови имат участие в 25 фирми. Това стана ясно от изказването на Жельо Бойчев, председател на временната парламентарна комисия за сделката. След заседанието той заяви, че ще иска да се удължава работата на комисията, защото имало много натрупаните въпроси. Българска банка е издала писмо за подкрепа за 80 млн. евро на \"Инерком\", която е в процес на придобиване на ЧЕЗ, каза още Бойчев и обяви, че ще иска информация за финансирането на сделката и от Банков надзор от БНБ. Депутатът каза още, че са поискани данни от прокуратурата какви досъдебни производства са водени срещу лицето Никола Молчен, който се свързва със сделката. А от Министерството на икономиката се чака справка за изплатения дивидент на държавата до 2012 г., когато тя имаше 33% от акциите на ЧЕЗ България. Агенцията по приватизация и следприватизационен контрол вече е предостила на депутатите справка за начина на провеждане на конкурса за избор на инвестиционен посредник по сделката през 2003г. Информацията обаче е много обемна и  запознаването с нея ще отнеме време, каза Бойчев. Според него работата на институциите, които наблюдават тази сделка, буди смущение. Следващото заседание на комисията ще бъде на 17 април.", "date": "2018.04.12", "title": "ОБЗОР: Гинка с участие в 25 фамилни фирми"}
{"url": "http://standartnews.com/biznes/moskovski_i_kamarata_na_stroitelite_obsadiha_transportniya_sektor-370383.html", "text": "За да гарантираме високо качество на проектите, е необходимо преразглеждане на нормативната база, свързана с обществените поръчки за големите инфраструктурни обекти. Това е заявил министърът на транспорта, информационните технологии и съобщенията Ивайло Московски по време на среща с ръководството на Камарата на строителите в България /КСБ/, състояла се днес в МТИТС, цитиран от пресслужбата на ведомството. Московски е допълнил, че продължителните обжалвания и критерият за избор на изпълнител, предложил най-ниска цена, водят до сериозни проблеми при реализацията на проектите. \"В момента голяма част от железопътните проекти по ОП \"Транспорт и транспортна инфраструктура\" /ТТИ/ са подложени на сериозен риск от неизпълнение заради обжалвания, продължаващи над половин година\", е посочил Московски. Той е информирал още, че предстои да бъде сформирана работна група от няколко министерства, която да предложи промени в Закона за обществените поръчки. По думите му трябва държавата да регламентира процедурите за обжалване и аз съм готов да внеса предложения за това, тъй като те нанасят големи щети за нашия сектор, е добавил той. Представителите на КСБ са изтъкнали, че трудностите, които среща браншът, са свързани с големия интензитет на проектите в края на всеки програмен период, което води до недостиг на строителни мощности. По думите на Мирослав Мазнев, изпълнителен директор на КСБ, секторът ще бъде по-балансиран, ако има инвестиционна програма за транспортните проекти. Министър Московски е уточнил, че за възложителите е много трудно да правят точни първоначални графици, тъй като обжалванията и някои административни процедури не могат да бъдат предвидени като продължителност. По отношение на най-големия пътен проект, финансиран от ОП\"ТТИ\" - АМ \"Струма\", министър Московски е посочил, че изпълнението на Лот 3.2 от магистралата е необратим процес и държавата не може да губи повече време до стартирането на участъка. \"С Европейската комисия сме на едно мнение, че магистралата трябва да бъде завършена\", категоричен е бил Московски. В рамките на срещата е обсъдено още въвеждането на толсистемата в пътния сектор. По темата Московски е коментирал, че винетният модел на таксуване води до сериозно недофинансиране на сектора и до загуби от 800 млн. лева годишно. \"Съгласно доклада, който изготвиха от Световната банка, толсистемата ще генерира 1,5 млрд. лева приходи на година, което ще осигури допълнителен ресурс за инвестиции\", е заявил министърът.", "date": "2018.04.12", "title": "Московски и Камарата на строителите обсъдиха транспортния сектор"}
{"url": "http://standartnews.com/svyat/evropa_e_kato_shtraus_v_svetovnata_burya-370401.html", "text": "- Според мен за последните 50 години, от Карибската криза в Куба насам, не е имало такова сериозно противостоене между Русия и САЩ. Това обаче едва ли ще доведе до реална конфронтация с военни действия, защото двете държави ще се въздържат от нападение една срещу друга. Даже и да има ракетни удари на САЩ по обекти в Сирия, те ще бъдат много внимателно преценени така, че да не засегнат руски военнослужещи или руски бази. По-сериозният въпрос е какво следва след това, защото не за пръв път САЩ изстрелва ракети от Средиземно море, като отговор на химически нападения на режима на Асад срещу мирното сирийско население. След това обаче не са последвали реални действия тъй като САЩ още по времето на президента Обама се изтегли от региона и създаде вакуум, който беше много агресивно зает от Русия, Турция и Иран. Подкрепяните от Америка бунтовници първо бяха разбити от сирийската армия с подкрепата на Русия, после кюрдите бяха изоставени от САЩ, а Турция използва този момент за да предприеме мащабна кампания срещу тях и да увеличи своето влияние. Отделно, Иран никога не е бил толкова мощен и с такова силно присъствие в Сирия. Така че, заявлението на Тръмп преди няколко седмици, че САЩ ще се изтеглят от Сирия и региона е процес, който започна още преди две години и половина от липсата на позиция на Вашингтон в конфликта. А конфликтът всъщност е между Иран и Тройната коалиция- Саудитска Арабия, Израел и САЩ. - Имаше един много интересен коментар на руски журналисти, които казаха, че разликата между нападението на САЩ срещу Сирия и ненападението  са две публикации в Туитър на Тръмп. Оставяйки шегата настрана, туитовете на американския президент са много разнопосочни. От една страна той поставя много конкретно въпроса, че „умните\" и „красиви ракети\" ще посетят съвсем скоро Сирия. А след това казва, че отношенията с Русия са лоши, но трябва да бъдат подобрени. Тази непостоянност във външната политика на САЩ всъщност обърква и техните партньори. В момента те нямат точен план и разчитат изцяло на настроенията на Тръмп във всеки следващ ден. Тази липса на конкретика ние виждахме и по време на противостоенето със Северна Корея. Тогава Тръмп заплаши Ким Чен Ун с реално унищожение, отново с ракети, които да изпепелят Северна Корея, но в крайна сметка не се стигна до нищо. В момента виждаме същата риторика и спрямо Сирия. Даже и да има ракетен удар, първо той ще е едно изпитание за възможностите на американските ракетни сили срещу руската противовъздушна отбрана. Ще бъде тест и за двете страни, които за последните 7 години изпробват всички свои оръжия на територията на Сирия. - Много трудно постижимо. Съвсем на скоро имаше среща между президентите на Иран, Турция и Русия. Тя беше слабо отразена от световната преса, но беше ключова. В нея се разпредели влиянието в Сирия между трите основни играчи, а те изключиха САЩ от подялбата на Сирия. Затова много трудно американците биха успели да сложат крак на сирийска земя отново. Могат да използват бунтовнически сили, през които да се опитат да стабилизират района. В момента цялата източна част на Средиземно море в момента е превърната в плацдарм на руския военноморски флот, плюс двете военновъздушни и военноморски бази в Сирия. Това ограничава възможността за сухопътна операция и отслабва примката около врата на президента Асад. А бъдещето на сирийския президент в момента зависи изцяло от волята и желанието на Москва. - Това което в момента виждаме е връщането на ситуацията преди появяването на Ислямска държава. По време на арабската пролет западните държави имаха много силни козове. След появата на ИД всички обединиха усилия към нейното унищожение. И след като тя престана да бъде заплаха, силите отново се обърнаха една срещу друга. Много трудно САЩ ще се върне в този театър, защото там много агресивно, използвайки военни действия, се настаниха Иран, Турция (която отказва да напусне вече завзетите територии) и Русия, която увеличи своето влияние неимоверно, сключвайки този тристранен съюз с Техеран и Анкара. За САЩ има много малко полезни ходове, освен ракетен обстрел с цел отмъщение или възпиране на следващи газови атаки. А газовите атаки в крайна сметка не е ясно дали са извършени от режима в Дамаск. Според анализатори за последните 7 години от 35-50 такива газови атаки една голяма част са извършвани и от опозицията, която е превземала складове на сирийската армия. Тук казусът е подобен на този със „Скрипал\" и трябва да се доказва вина. - Конфликтът в Сирия е част от общия конфликт между Западния свят и Русия. Той достигна до нивата на Студената война. Аз смятам, че с Русия трябва да има диалог, както вече, макар и с нежелание и с помощта на България, вече има между ЕС и Турция. Така трябва да има диалог със Северна Корея, с Китай, Иран. Тоталитарните лидери, които биват изолирани, започват да губят контрол върху международната общност и се влияят единствено от своето мнение. Ембаргото и санкциите, които се оказваха и увеличаваха към Русия, не разколебаха руските граждани да подкрепят президента Путин. Това означава, че тези мерки не действат и трябва да се търси диалог. - Тя е тази на Евросъюза, но европейските държави са абсолютно разединени в своите становища и по двата случая. В момента ЕС играе ролята на щрауса, който си е сложил главата в пясъка и чака да мине бурята по въпроса и за Сирия, и за случая „Скрипал\". ЕС и европейските държави са прекалено вторачени в себе си и вътрешнополитическите си проблеми. Преизбирането на премиера Орбан за пореден мандат с безпрецедентна подкрепа на унгарските граждани показва, че тази политика на източноевропейските държави срещу Брюксел ще продължи и в следващите години. А от това следва, че ЕС няма да може да реагира адекватно на все по- агресивните лидери като президентите на Китай, Русия, Турция и САЩ. През последните години те достигнаха до своя апогей на агресивност- вербална и дипломатическа. За момента ЕС не намира начин да влезе в тона на този нов тип световно поведение. - Ние, европейците, се правим, че конфликтите са далеч от нас, а всъщност всички те касаят Европа. Ескалиращият и продължаващ конфликт в Сирия ще генерира нови бежанци и няма да позволи на близо 3 милиона сирийци, които в момента са в Турция, да се върнат по своите родни места. Това пък означава, че опасността от бежански натиск по границите на Европа остава реален. САЩ, Русия и Иран не са заплашени от такъв проблем както ЕС. Ние в момента плащаме на други държави да пазят нашите граници. Дали това ще е Турция, дали това са САЩ със своите бази в Европа и постоянното желание за откриване на нови такива и снабдяване с ново оръжие на европейските страни от НАТО. Като цяло ние разчитаме на чужди фактори да укрепят нашата сигурност. Докато тази политика продължава, унгарците, поляците, австрийците ще гласуват все повече за европейски лидери, които ще извеждат на първо място сигурността на собствените си държави. - По-добре е хората да се притесняват, отколкото да си мислят, че войната е далеч от нас и не може да се случи. Аз подкрепям натиска на САЩ за създаване на все по-силни европейски сили и отделяне на повече средства за защита на границите на съюза. ЕС е икономически колос с 550 милиона население и огромен икономически потенциал. В момента този колос е с глинени крака, разчитайки на външни фактори да пазаят границите му, което е абсурдно. - Първо трябва да припомним срещата във Варна. Макар че и ЕС, и Турция, подходиха скептично към нея, тя беше успех. Това, че се състоя, беше успех и на българските усилия като председател на ЕС. Същото нещо е и с конфликта между Сърбия и Косово. Трябва да има диалог и трябва да бъде постигнат компромис. Даже да има пълно противостоене на позициите, стартирането на диалога е една позитивна крачка в сравнение с риториката в момента и замерянето с епитети и груби изрази през медиите, кето правят лидерите и на двете страни.", "date": "2018.04.12", "title": "Европа е като щраус в световната буря"}
{"url": "http://standartnews.com/mneniya/evropa_e_kato_shtraus_v_svetovnata_burya-370401.html", "text": "- Според мен за последните 50 години, от Карибската криза в Куба насам, не е имало такова сериозно противостоене между Русия и САЩ. Това обаче едва ли ще доведе до реална конфронтация с военни действия, защото двете държави ще се въздържат от нападение една срещу друга. Даже и да има ракетни удари на САЩ по обекти в Сирия, те ще бъдат много внимателно преценени така, че да не засегнат руски военнослужещи или руски бази. По-сериозният въпрос е какво следва след това, защото не за пръв път САЩ изстрелва ракети от Средиземно море, като отговор на химически нападения на режима на Асад срещу мирното сирийско население. След това обаче не са последвали реални действия тъй като САЩ още по времето на президента Обама се изтегли от региона и създаде вакуум, който беше много агресивно зает от Русия, Турция и Иран. Подкрепяните от Америка бунтовници първо бяха разбити от сирийската армия с подкрепата на Русия, после кюрдите бяха изоставени от САЩ, а Турция използва този момент за да предприеме мащабна кампания срещу тях и да увеличи своето влияние. Отделно, Иран никога не е бил толкова мощен и с такова силно присъствие в Сирия. Така че, заявлението на Тръмп преди няколко седмици, че САЩ ще се изтеглят от Сирия и региона е процес, който започна още преди две години и половина от липсата на позиция на Вашингтон в конфликта. А конфликтът всъщност е между Иран и Тройната коалиция- Саудитска Арабия, Израел и САЩ. - Имаше един много интересен коментар на руски журналисти, които казаха, че разликата между нападението на САЩ срещу Сирия и ненападението  са две публикации в Туитър на Тръмп. Оставяйки шегата настрана, туитовете на американския президент са много разнопосочни. От една страна той поставя много конкретно въпроса, че „умните\" и „красиви ракети\" ще посетят съвсем скоро Сирия. А след това казва, че отношенията с Русия са лоши, но трябва да бъдат подобрени. Тази непостоянност във външната политика на САЩ всъщност обърква и техните партньори. В момента те нямат точен план и разчитат изцяло на настроенията на Тръмп във всеки следващ ден. Тази липса на конкретика ние виждахме и по време на противостоенето със Северна Корея. Тогава Тръмп заплаши Ким Чен Ун с реално унищожение, отново с ракети, които да изпепелят Северна Корея, но в крайна сметка не се стигна до нищо. В момента виждаме същата риторика и спрямо Сирия. Даже и да има ракетен удар, първо той ще е едно изпитание за възможностите на американските ракетни сили срещу руската противовъздушна отбрана. Ще бъде тест и за двете страни, които за последните 7 години изпробват всички свои оръжия на територията на Сирия. - Много трудно постижимо. Съвсем на скоро имаше среща между президентите на Иран, Турция и Русия. Тя беше слабо отразена от световната преса, но беше ключова. В нея се разпредели влиянието в Сирия между трите основни играчи, а те изключиха САЩ от подялбата на Сирия. Затова много трудно американците биха успели да сложат крак на сирийска земя отново. Могат да използват бунтовнически сили, през които да се опитат да стабилизират района. В момента цялата източна част на Средиземно море в момента е превърната в плацдарм на руския военноморски флот, плюс двете военновъздушни и военноморски бази в Сирия. Това ограничава възможността за сухопътна операция и отслабва примката около врата на президента Асад. А бъдещето на сирийския президент в момента зависи изцяло от волята и желанието на Москва. - Това което в момента виждаме е връщането на ситуацията преди появяването на Ислямска държава. По време на арабската пролет западните държави имаха много силни козове. След появата на ИД всички обединиха усилия към нейното унищожение. И след като тя престана да бъде заплаха, силите отново се обърнаха една срещу друга. Много трудно САЩ ще се върне в този театър, защото там много агресивно, използвайки военни действия, се настаниха Иран, Турция (която отказва да напусне вече завзетите територии) и Русия, която увеличи своето влияние неимоверно, сключвайки този тристранен съюз с Техеран и Анкара. За САЩ има много малко полезни ходове, освен ракетен обстрел с цел отмъщение или възпиране на следващи газови атаки. А газовите атаки в крайна сметка не е ясно дали са извършени от режима в Дамаск. Според анализатори за последните 7 години от 35-50 такива газови атаки една голяма част са извършвани и от опозицията, която е превземала складове на сирийската армия. Тук казусът е подобен на този със „Скрипал\" и трябва да се доказва вина. - Конфликтът в Сирия е част от общия конфликт между Западния свят и Русия. Той достигна до нивата на Студената война. Аз смятам, че с Русия трябва да има диалог, както вече, макар и с нежелание и с помощта на България, вече има между ЕС и Турция. Така трябва да има диалог със Северна Корея, с Китай, Иран. Тоталитарните лидери, които биват изолирани, започват да губят контрол върху международната общност и се влияят единствено от своето мнение. Ембаргото и санкциите, които се оказваха и увеличаваха към Русия, не разколебаха руските граждани да подкрепят президента Путин. Това означава, че тези мерки не действат и трябва да се търси диалог. - Тя е тази на Евросъюза, но европейските държави са абсолютно разединени в своите становища и по двата случая. В момента ЕС играе ролята на щрауса, който си е сложил главата в пясъка и чака да мине бурята по въпроса и за Сирия, и за случая „Скрипал\". ЕС и европейските държави са прекалено вторачени в себе си и вътрешнополитическите си проблеми. Преизбирането на премиера Орбан за пореден мандат с безпрецедентна подкрепа на унгарските граждани показва, че тази политика на източноевропейските държави срещу Брюксел ще продължи и в следващите години. А от това следва, че ЕС няма да може да реагира адекватно на все по- агресивните лидери като президентите на Китай, Русия, Турция и САЩ. През последните години те достигнаха до своя апогей на агресивност- вербална и дипломатическа. За момента ЕС не намира начин да влезе в тона на този нов тип световно поведение. - Ние, европейците, се правим, че конфликтите са далеч от нас, а всъщност всички те касаят Европа. Ескалиращият и продължаващ конфликт в Сирия ще генерира нови бежанци и няма да позволи на близо 3 милиона сирийци, които в момента са в Турция, да се върнат по своите родни места. Това пък означава, че опасността от бежански натиск по границите на Европа остава реален. САЩ, Русия и Иран не са заплашени от такъв проблем както ЕС. Ние в момента плащаме на други държави да пазят нашите граници. Дали това ще е Турция, дали това са САЩ със своите бази в Европа и постоянното желание за откриване на нови такива и снабдяване с ново оръжие на европейските страни от НАТО. Като цяло ние разчитаме на чужди фактори да укрепят нашата сигурност. Докато тази политика продължава, унгарците, поляците, австрийците ще гласуват все повече за европейски лидери, които ще извеждат на първо място сигурността на собствените си държави. - По-добре е хората да се притесняват, отколкото да си мислят, че войната е далеч от нас и не може да се случи. Аз подкрепям натиска на САЩ за създаване на все по-силни европейски сили и отделяне на повече средства за защита на границите на съюза. ЕС е икономически колос с 550 милиона население и огромен икономически потенциал. В момента този колос е с глинени крака, разчитайки на външни фактори да пазаят границите му, което е абсурдно. - Първо трябва да припомним срещата във Варна. Макар че и ЕС, и Турция, подходиха скептично към нея, тя беше успех. Това, че се състоя, беше успех и на българските усилия като председател на ЕС. Същото нещо е и с конфликта между Сърбия и Косово. Трябва да има диалог и трябва да бъде постигнат компромис. Даже да има пълно противостоене на позициите, стартирането на диалога е една позитивна крачка в сравнение с риториката в момента и замерянето с епитети и груби изрази през медиите, кето правят лидерите и на двете страни.", "date": "2018.04.12", "title": "Европа е като щраус в световната буря"}
{"url": "http://standartnews.com/svyat/makedonskiyat_parlament_othvarli_vota_na_nedoverie_sreshtu_kabineta_na_zaev-370372.html", "text": "Македонското правителство оцеля при вота на недоверие, внесен срещу него от опозиционната партия ВМРО-ДПМНЕ заради подхода на кабинета в отношенията с България и Гърция, предаде Ройтерс. Гласуването се смяташе за изпитание за реформаторската програма на премиера Зоран Заев и политиката за подобряване на отношенията с двете съседки като стъпка за присъединяване към ЕС и НАТО. 62-ма депутати в 120-местния парламент гласуваха против вота на недоверие, а 40 \"за\". Националистическата основна опозиционна партия беше заявила, че ратифицираният през януари договор за добросъседство с България е вреден, и обвини правителството в липса на стратегия в преговорите с Гърция за уреждане на тлеещия от 1991 г. спор за името \"Македония\", отбелязва Ройтерс. Тя също така обвини Заев, че не е изпълнил предизборните си обещания да подобри състоянието на икономиката, да реформира съдебната система и да осигури медийна свобода. Пратениците од ДУИ, Али Ахмети и Артан Груби, следат фудбалски натпревар на мобилен телефон во собраниската сала каде што во моментов трае седница за интерпелација на Владата. Седницата трае веќе 11... През 1991 г. Македония обяви независимост и избегна войните, които разтърсиха бивша Югославия. През 2001 г. обаче Македония беше на прага да се разпадне след предприетите от голямото албанско етническо малцинство въоръжени действия. Поради спора с Гърция двумилионната страна не е постигнала особен напредък в присъединяването си към ЕС и НАТО. Гърция е против използването от бившата югорепублика на името \"Македония\" с мотива, че то е предпоставка за териториални претенции към едноименната северна гръцка област. Разискванията по вота на недоверие, който беше внесен от ВМРО-ДПМНЕ, започнаха още вчера сутринта. ВМРО-ДПМНЕ се върна в парламента след бойкот, който започна през декември. Тогава петима от депутатите на партията бяха арестувани заради миналогодишните сблъсъци в парламента между протестиращи националисти и депутати, при които беше ранен и Заев. Присъствието й е важно за приемането на законите, включително на този за съдебната реформа, който е условие за присъединяване към ЕС и изисква мнозинство от две трети. Не предвидовме колку е здробена државата, финансиски урнисана и душмански ограбена, па затоа не успеавме да реализираме некои од предвидените проекти, рече премиерот Зоран Заев од собраниската... \"Господин Заев, Вие оглавявате най-неефективното и най-недееспособното правителство в историята на страната ни\", каза пред депутатите Драган Данев, координатор на парламентарната група на ВМРО-ДПМНЕ. \"Това не го казвам само аз или партията ми, това е усещането на хората. Това правителство показа, че няма капацитета да притежава изпълнителната власт\", заяви той. Правителството на Заев встъпи в длъжност през май, когато беше сложен край на двегодишна политическа криза, довела до падане на управлението на ВМРО-ДПМНЕ. Това бе първият вот на недоверие срещу кабинета на Заев. Македонските медии публикуваха множество снимки, на които се вижда как много депутати по време на дебатите в пленарна зала гледат мача Реал Мадрид - Ювентус на своите лаптопи или мобилни телефони.", "date": "2018.04.12", "title": "Македонският парламент отхвърли вота на недоверие срещу кабинета на Заев"}
{"url": "http://standartnews.com/svyat/tayms_britanskite_vvs_sa_v_boyna_gotovnost_za_eventualen_udar_po_siriya-370377.html", "text": "Във Великобритания премиерът Тереза Мей свиква спешна среща на кабинета. Според Би Би Си тя е готова да даде зелена светлина за участие на Великобритания във военни действия в Сирия, без да иска за целта парламентарна подкрепа. Изданието \"Таймс\" пък цитира свой източник, според който военновъздушни сили се намират в бойна готовност за нанасянето на евентуален удар по Сирия.", "date": "2018.04.12", "title": "\"Таймс\": Британските ВВС са в бойна готовност за евентуален удар по Сирия"}
{"url": "http://standartnews.com/kultura/unikalna_izlozhba_na_ivelina_kuncheva_predi_filmoviya_festival_v_kan_-370375.html", "text": "За поредна година телевизията на народа Канал 3 ще бъде представлявана от красивата водеща Ивелина Кунчева на кинофестивала в Кан. Вече повече от 5 години Ива отразява случващото се и има възможността да се запознае на живо и да интервюира едни от най-големите имена в световното кино. Броени дни преди да замине за Кан, тя ще открие интерактивна изложба в галерия \"Нирвана\" (гр. София, ул. „Ангел Кънчев\" 17) днес от 18:30 часа. Изложбата ще бъде първата по рода си и ще покаже в кадри най-запомнящите се моменти, които журналистката е заснела досега във филмовия град. По време на фестивала - между 8 и 20 май – в сайта на Канал 3 отново ще има специална рубрика. Днес от 18:30 часа в галерията ще можете да видите единствената по рода си изложба, правена досега у нас. А водещата на „Всеки следобед\" Ивелина Кунчева ще бъде на място и ще разкаже повече за усещането да снимаш престижния фестивал и да интервюираш едни от най-известните хора в света. Сред звездите, които Ива е интервюирала са Салма Хайек, Жан-Клод Ван Дам, Парис Хилтън и много други!", "date": "2018.04.12", "title": "Уникална изложба на Ивелина Кунчева преди филмовия фестивал в Кан"}
{"url": "http://standartnews.com/svyat/frantsiya_otkrila_dokazatelstva_za_himicheskite_ataki_v_siriya-370388.html", "text": "Имаме доказателства за използването на химическо оръжие от страна на сирийския режим, каза френският президент Еманюел Макрон. По време на телевизионно интервю за френската телевизия TF1 френският президент заяви, че има неопровержимо „доказателство\" за това, че режимът на Башар Асад е използвал химическо оръжие. „Време е да избираме\", заяви той. „Имаме доказателство, че... химически вещества са били използвани, или поне хлор, и са били използвани именно от режима на Асад\", заяви Макрон. \"Отговорността е наша, време е да изберем, когато отсъждаме, дали да бъдем най-полезни или най-ефективни\", допълни той.", "date": "2018.04.12", "title": "Франция открила доказателства за химическите атаки в Сирия"}
{"url": "http://standartnews.com/svyat/germaniya_otkaza_da_uchastva_vav_voennite_deystviya_v_siriya-370393.html", "text": "Германия няма да участва във възможни въздушни удари по Сирия, заяви канцлерът на страната Ангела Меркел в четвъртък, цитирана от Anadolu Agency. В хода на взаимна пресконференция с датския премиер в Берлин, Меркел заяви че Германия следи отблизо действията на САЩ и Франция след предполагаемата химическа атака в сирийския район Източна Гута. „Искам да подчертая, че все още не сме взели решение\", заяви тя, като добави, че в четвъртък е провела телефонен разговор с френския президент Еманюел Макрон. „Германия няма да участва в евентуални военни операции, но ще подкрепи всяко усилие, което подчертава, че употребата на химическо оръжие просто не е приемлива\", добави германският канцлер. Освен това Меркел увери, че ФРГ ще продължи да подкрепя всички усилия в Съвета за сигурност на ООН и работата на Организацията за забрана на химическите оръжия (ОЗХО) за разследване на химическите атаки в Сирия.", "date": "2018.04.12", "title": "Германия отказа да участва във военните действия в Сирия"}
{"url": "http://standartnews.com/sport/bgbookiescom__portal_za_revyuta_i_analizi_na_bukmeykarite_v_balgariya-370338.html", "text": "В сайта   може да откриете най-важната информация за онлайн букмейкърите в България. Това е сред най-големите портали за ревюта и анализи на букмейкърите, които имат лиценз за хазартна дейност в нашата страна. Сайтът предлага много важна информация за онлайн залагането. Вие може да намерите в анализите на букмейкърите какви залози се предлагат, достъпни ли са казино игри, как може да се направи депозит и теглене, има ли бонуси и как може да се свържете с поддръжката на букмейкъра. За кои букмейкъри може да намерите ревюта в BGbookies.com? Експертни анализи и ревюта за играчите се предлагат на букмейкърите Bet365, Efbet, Winbet и Betfair. Още когато отворите сайта, на началната страница горе в дясно на екрана ще видите бутони за тези онлайн букмейкъри. Когато кликнете върху този с надпис Бет365 например, вие ще отворите ревюто на букмейкъра. Също така в централната част на началната страница ще видите големи икони на четирите онлайн букмейкъри. Под картинките им може да прочетете кратка информация за букито. Ако обаче натиснете върху изображението, то ще отвори анализа за букмейкъра и може да научите много повече. Много играчи се информират за букмейкърите, преди да се регистрират. Вие не трябва да стоите в неведение, така че е добре в портала за ревюта и анализи на букмейкърите в България BGbookies.com да научите всичко най-важно за сайтовете за спортни залагания. Каква информация ще намерите за bet365 от ревюто в BGbookies? Експертния анализ за  започва с уводна информация кога букмейкърът е получил лиценз за България. След това може да научите как да си направите нова регистрация, за да залагате в Бет365. Стъпките по регистрация са малко и създаването на сметка става бързо. В ревюто за Бет365 са разгледани всички основни компоненти в букмейкъра като залози на спорт, казино игри, слот игри, покер, бонуси, коефициенти и др. Подробно е описано и какви залози може да правите на футбол. Бет365 е известен със своите футболни залози като предлага голямо разнообразие от пазари на този спорт. Играчите само заради това си правят регистрация, тъй като има най-големи възможности за залог на най-популярния спорт в света. За всяко ревю сайта предлага експертна оценка – един вид заключение, в което читателите може в обобщена информация да разберат мнението за букмейкъра. За Бет365 трудно може да се намерят отрицателни отзиви, след като тази компания е може би най-добрата в спортните залагания и е прочута в цял свят като играчи от всяка точка на планетата имат регистрации в този букмейкър. Как е представен българският букмейкър Ефбет в BGbookies? В ревюто за Ефбет първите впечатления са, че може да вземете бонус при регистрация и разбира се това става след вашия първи депозит. Няма как да получите бонус без депозит, поне в букмейкърите в България. В началото на анализа за Ефбет ще се информирате, че букмейкърът предлага високи коефициенти, много спортни залози и залози на живо. След това може да научите информация за лиценза на Ефбет, а после идва най-важното - как да си направите регистрация и първи депозит. В Ефбет може да използвате безплатни залози като бонус, да прилагате Cash-Out и да играете казино игри. За всичко това може да се информирате подробно в ревюто на сайта. В анализа за Ефбет са включени и начините за плащане, с които може да разполагате в този сайт за спортни залагания. Ако сте се питали по какъв начин може да депозирате и теглите в Ефбет, то сега е моментът да научите като посетите един от най-големите онлайн портали за букмейкъри в България. Статията за Ефбет завършва с кратко заключение, в което се представят предимствата на букмейкъра и защо вие трябва да изберете него, за да правите вашите залози. BetFair през погледа на BGbookies Бетфеър е сред най-големите сайтове за спортни залагания. Той е достъпен за българските играчи и е разбираемо защо BGbookies предлага експертно ревю за този букмейкър. Вие може да разберете как да си направите регистрация и верификация в началните абзаци на анализа за Бетфеър. След това са представени спортните залози като има подробни описания за залозите на футбол, тенис и баскетбол. Бетфеър предлага и най-голямата спортна борса, за която може да намерите информация в Bgbookies. Бетфеър предлага и доста бонуси като за офертите на компанията има специален раздел в ревюто. Също така играчите получават информация за това как се прави депозит и теглене в сайта и кои са начините на плащане. В ревюто за Бетфеър от BGbookies.com залагащите могат да разберат как се правят мобилни залози и дали може да изтеглят мобилна версия на телефона си. За BetFair има доста информация, от която ще останете с добри впечатления за компанията. Вие обаче е добре да се регистрирате и да опитате от залозите в този сайт, за да разберете напълно за какво става въпрос. Какво може да научите за WinBet от анализа на букмейкъра? Българският букмейкър УинБет също има ревю, в което е представено как да се регистрирате, как се прави депозит и какво предлага секция спорт. Също така вие ще бъдете информирани още в началото на анализа за УинБет, че има сигурност на залаганията и игрите на Уинбет, тъй като букмейкърът е с лиценз от Държавната комисия по хазарта. В ревюто за WinBet играчите могат подробно да се информират за секция спорт, казино и виртуални - трите основни компонента в сайта на УинБет. Също така вие може да научите какви бонуси предлага този букмейкър. Ще бъдете приятно впечатлени от офертите на УинБет, които може би са най-атрактивните в българските онлайн букмейкъри. BGbookies.com ви дава и информация за мобилната версия на УинБет и как може да се свържете с екипа на букито, когато имате нужда да зададете някакъв въпрос. В сайта за ревюта на букмейкъри Bgbookies.com може да намерите най-важната информация за всеки сайт за онлайн залагания. С подробни анализи са представени водещите букмейкъри в България. Без съмнение този сайт е много полезен за всички нови играчи, които нямат нужния опит в сайтовете за спортни залагания. Чрез експертните ревюта на Bgbookies всеки може да научи доста полезни неща за букмейкърите.", "date": "2018.04.12", "title": "BGbookies.com - Портал за ревюта и анализи на букмейкърите в България"}
{"url": "http://standartnews.com/mneniya/darzhavnoto_uchastie_v_sdelkata_za_chez_be_obrecheno-370396.html", "text": "Абсолютно правилно бе, че държавата не се включи в сделката за активите на ЧЕЗ в България. И съвсем нормално първата реакция на премиера Бойко Борисов беше, че това е частно правна сделка, в която държавата не бива да се меси. Веднага обаче последваха политически демарши срещу това негово мнение, но министър-председателят вече придоби опит в политиката и започна да прилага съвременни методи на управление. В математиката също има такъв метод - да докажеш нещо, допускайки противното, когато виждаш абсурда на допуснатото. Затова и ако Бойко Борисов беше  твърдо застанал зад тезата за ненамеса на държавата в сделката, щеше да се надигне една вълна, която щеше да го удави кабинета. Но премиерът постъпи мъдро, като формално отстъпи пред този политически натиск и сега вече ясно се вижда от всички пълният абсурд пред евентуална намеса на държавата в сделката, с изключение, разбира се, на определени политически среди. Но всички видяхме, че болшинството от експертите веднага логично казаха \"не\" на каквото и да било държавно участие в продажбата на активите на ЧЕЗ у нас. На първо място, ако държавата вече решила да участва в сделката, така тя щеше да влезе в противоречие с висящото арбитражно дело във Вашингтон. Стана ясно, че има клауза, при която Гинка Върбакова се задължава да съдейства по това дело, което е естествено, защото трябва да се разпитват свидетели, да се разгледа документация и т.н. - следователно продавачът се е защитил от гледна точка на информация. А ако в сделката влезе държавата, тя автоматично трябва да приеме тази клауза, което е нонсенс - държавата трябва да се изправя сама срещу себе си. Второто противоречие, ако държавата беше решила да влезе в сделката, щеше да бъде фактът, че държавата сама ще определя цените на електроенергията като собственик на дружеството и сама да ги регулира чрез КЕВР. Защото всички знаем, че не регулаторът КЕВР вдига цените, а напротив - той задържа вдигането им спрямо исканията на дружествата. И какво щеше да стане - за втори път изправяне на държавата срещу държавата. А принципно исканията на дружествата за вдигане на цената на тока са преди всичко, за да инвестират в мрежата. В противен случай след време ще се окаже, че имаме централи, ама нямаме мрежа, а по-добре е да нямаме централи, а да имаме мрежа, защото ток някакси и на някаква цена винаги можем да купим, но без мрежа не можем на никого да го доставим. А ако не се инвестира в поддръжката и развитието на мрежата се получава т.нар. \"Калифорнийски синдром\", когато от прекалено силната рестрикция не се инвестира в мрежата, системата се срива и тогава цените стават значително по-високи от първоначалните. Третото противоречие, ако държавата беше решила да участва в сделката за активите на ЧЕЗ у нас е, че това щеше да обезсмисли самата сделка. Ако, да речем, държавата влиза с 34% в сделката, то за Върбакова оставаха 33%. Тогава каква е логиката Върбакова да участва? В крайна сметка влизането на държавата в сделката не само, че не е логично, но то влиза в противоречие и с Третия енергиен пакет на ЕС. Защото ние по силата на третия пакет разделихме вертикалната интеграция в енергетиката и разбира се, обратното връщане ще предизвика ответна реакция от Брюксел. Най-важното в случая е, че смяната на собствеността не влияе на процесите на регулация и на ценообразуване. Във всички случаи искането на ЧЕЗ за вдигането на цената, както на останалите дружества, не е свързано със смяната на собствеността и подлежи на регулация от страна на КЕВР. Защото КЕВР не е регистриращ орган, а е регулиращ. Тогава КЕВР взима големия червен молив и започва да задрасква и обяснява защо. Регулаторът не е всесилен, той може да зачертае и да обоснове, но ако тази обосновка не е достатъчно добра, има Върховен административен съд, който трябва да се произнесе. Защото системата е създадена така, че да няма произвол на държавните институции. Инструментът на регулатора са решенията, които са административен акт, а те подлежат на обжалване в 14 дневен срок. Що се отнася до апела на бизнеса държавата да си върне обратно собствеността върху двете американски централи в комплекса \"Марица изток\", то това е подвеждане обществото. Преди време имаше опит да се използва полският модел, дори беше предложен и проектозакон. Аз като го видях и паднах от смях, защото там пише Закон за предсрочно прекратяване дейността на американските централи, който в член 1-ви урежда компенсациите за тях. До края на преференциалния период остават съответно 5 и 8 години - и щем не щем, ще трябва да си го дочакаме този срок. Ще кажем, че ще прекратим договора, а всъщност ще прекратим този формат на договора, а ще подпишем друг, който не променя паричния поток към централите. В противен случай ще получим унгарски модел на дългите и тежки арбитражни дела, от което, разбира се, ще губи единствено държавата.", "date": "2018.04.12", "title": "Държавното участие в сделката за ЧЕЗ бе обречено"}
{"url": "http://standartnews.com/svyat/eva_maydel_razgovarya_s_vitseprezidenta_na_feysbuk-370400.html", "text": "„Фейсбук трябва да положи усилия, за да оправдае и възстанови доверието, което потребителите са й дали. Гарантирането на личното пространство онлайн не е само задължение на законодателните институции, но и на компаниите, които трябва да прилагат законите. Очаквам Фейсбук да се придържа към  европейския регламент за лични данни – GDPR – не само в Европа, но и по света.\" Това каза  българският евродепутат Ева Майдел (ГЕРБ/ЕНП) по време на срещата си с Адам Мосери, вицепрезидент на технологичния гигант Facebook и ръководител на отдела Newsfeed. Сред основните теми на разговор бяха прилагането на европейския регламент за защита на лични данни, използването на данни за персонализиране на потока новини в платформата, както и насърчаване на предприемачеството в Европа. „Технологичният талант на България е на световно ниво, а страната ни е сред водещите в региона по отношение на среда за развитие на стартъпи\", каза още Ева Майдел.", "date": "2018.04.12", "title": "Ева Майдел разговаря с вицепрезидента на Фейсбук"}
{"url": "http://standartnews.com/kultura/svetlin_rusev_sabra_elit_ot_sofiya_i_moskva-370350.html", "text": "Само Светлин Русев може да събере на едно място елит от София и Москва, се говореше вчера из руската столица. Там големият художник откри изключителна изложба, организирана от българското посолство в мегаполиса, културния ни институт в Москва и Руската академия, на която Светлин Русев е чуждестранен почетен член. Платната му са подредени в уникалната Галерия на Зураб Церетели в историческия център на древния град. На официалната церемония за премиерата на \"Живопис. Избрано. 1988-2018\" да изкажат респекта си към прочутия художник, иконописец, културен и обществен деец, дойдоха артисти, дипломати, политици и бизнесмени от двете страни. Експозицията представя 50 произведения на знаменития академик, които отразяват важни моменти от творчеството му през последните 30 години. Между тях има и портрет на Ванга, която е изумително популярна из целия бивш Съветски съюз. Светлин Русев винаги е бил близък приятел с пророчицата, която сякаш оживява в творбата му. Ценителите в Москва ще се наслаждават на експозицията до 13 май. Посланик Бойко Коцев приветства гостите и подчерта, че тази изложба има огромно значение за културните календари не само на България, но и на Москва. Защото се открива в годината на две значими за България събития - първото председателство на Съвета на ЕС и 140-та годишнина от Освобождението ни от османско иго. \"Искаме да покажем, че културата и изкуството са призвани да ни обединяват - те са истински посланици на мира, доброто и взаимното разбирателството. И аз съм изключително щастлив, че днешното събитие ще се превърне в още един мост, в още едно свързващо звено на българо-руските духовни връзки и ще внесе своя принос в популяризирането на достиженията на европейското културно наследство\", каза Бойко Коцев. Премиерът Бойко Борисов поздрави по телефона Светлин Русев за премиерата в Москва. Слова за откриването произнесоха Светлин Русев, президентът на Руската художествена академия Зураб Церетели, изпълнителният директор на Руското военно-историческо общество Владислав Кононов, който предаде личните поздрави на министъра на културата и председател на РВИО Владимир Медински.", "date": "2018.04.12", "title": "Светлин Русев събра елит от София и Москва"}
{"url": "http://standartnews.com/mneniya/s_misiya_balgariya_shte_dokarame_oshte_turisti-370402.html", "text": "- Идеята дойде от опита в кампанията \"Чудесата на България\" на вестник \"Стандарт\", която правим вече толкова години. \"Мисия за България\" е идея за представянето на страната ни, която много добре съвпада с българското председателство на ЕС. Заедно с медиевиста проф. Пламен Павлов искахме да направим кампания за популяризиране на българската култура. Докато в София се намират министри, премиери и президенти, ние да излезем навън и да разказваме за българската история и културно-историческо наследство. Външният министър Екатерина Захариева възприе идеята много топло и с прекрасно организирана кампания, макар и малко невидима на повърхността, се изпратиха стотици грами до посолствата ни и генерални консулства. Не всички се съгласиха но 10 държави приеха да направим тази кампания. Тя получи името си \"Мисия България\" по-късно. - Молдова, Русия, Армения, Белгия, Китай, Гърция, Кипър и трите централно-европейски страни - Словения, Словакия и Унгария. Всичко това трябваше да се осъществи в рамките на малко повече от 2 месеца, затова разделихме пътуванията на 4 тура. Досега сме изпълнили първата, най-продължителна част - до страните от бившия Съветски съюз и с един ден почивка - пътуването до Белгия. - Направили сме една презентация с проф. Павлов от около 50 слайда, с която представяме историята от дълбока древност до края на 14 век - падането под османска власт. Но тази презентация разнообразяваме с истории в зависимост от конкретното място, където отиваме. В Молдова бяхме в българския университет в Тараклия, говорихме на български език. В залата ни слушаха с удоволствие повече от 250 човека, задаваха много въпроси. Там наблегнахме на преселението на българите, тяхната съдба в рамките на Османската империя и миграцията в днешна Бесарабия. Много интересно беше пътуването до Русия, където достигнахме източната страна на Урал - Екатеринбург. Той, заедно с Новосибирск, са 3-ият и 4-ият по големина градове в Русия след Москва и Санкт Петербург, а в момента е икономическият гигант на Уралската област. Лекцията беше в прочутия Уралски университет, много силен и известен вуз. Преди това имахме среща с кмета на Екатеринбург Евгений Ройтман, който в момента е най-видният опозиционер на линията на Путин. Бях доста изненадан, когато в рамките на едва двучасова беседа ми каза, че пътят на България е правилен в ЕС. Дори добави \"ние, руснаците, трябва да последваме тази посока\". Не са много хората, които  разсъждават по този начин, но Ройтман е един от тях. Той е голям меценат на културата, има голяма колекция от икони от 18 век насам. Лекцията ни бе посветена на християнството, професорите от Уралския университет подкрепиха тезата, че кирилицата е българска, създавана у нас, както и че православието е дошло от България. Нещо, което впрочем беше казано и от руския патриарх Кирил в София. В Екатеринбург получихме покана от кмета да поставим поредния паметник на кирилицата. След това се върнахме в Москва, за да летим до столицата на Армения Ереван. Там нашият посланик госпожа Павлова беше събрала целия дипломатически корпус - от 20 посолства 10 бяха представени от посланиците си. Посланикът на литва след лекцията ни попита как да дойде в България като турист и да изкара цяло лято. - След много тежко пътуване през Доха, се прибрахме за 24 часа в София, за да отлетим за Белгия. Но не в Брюксел, а в Гент, където е един от най-големите и стари европейски университети и родното място на Балдуин Фландърски. Голям смелчага и ръководител на Четвъртия кръстоносен поход, който е пленен при прочутата битка при Одрин на 14 април 1205 г. и намира смъртта си в Търново. Малко се притеснявахме с проф. Павлов как ще се изтълкува това, но професорите се интересуваха живо наистина ли е там, гробът му известен ли е. Това беше първият тур, който протече от 16 март. - Вече се готвим за азиатския тур. Заминаваме за Пекин, където ще се открие българистичен център и лекцията ни ще бъде кулминацията на тези събития в Китай. Там ще се постараем да разкажем за произхода на прабългарите. В края на краищата Великата китайска стена, до която ще отидем, е изправена срещу прабългарите, или по-точно срещу империята на хуните. Прабългарите в края на старото и началото на новото хилядолетие са били част от тази империя. Ще говорим много и за култорно-историческия туризъм. Виждаме, че България се опитва да го развива. Министър Николина Ангелкова ходи няколко пъти в Китай да привлича  туристи и се надяваме ние да дадем своята лепта в това отношение. След няколко дни почивка тръгваме по гръцкия лъч, в който ще имаме лекция в Атина, след това летим за Никозия, Кипър, където ще бъдем в местния университет. В този тур акцент ще бъдат българо-византийските отношения. Надявам се да възприемат нашите тези за средновековната българска и византийска история. Всичко завършва в края на май, когато отиваме в Централна Европа и Западните Балкани - Будапеща, Любляна и Братислава. Много отдавна в Братислава искат да изнеса лекция там и сега това ще се случи. Там ще се говорим за нашите сродни славянски корени темата за присъединяването на Западните Балкани и укрепването на ЕС е изключително актуална и важна. В Будапеща с унгарците ще си говорим за нашите доста сложни средновековни отношения - тогава сме две държави, които много сме воювали особено през 13-14 век. - Мисията се развива изключително успешно и това вече бе отчетено от външно министерство. Цялата тази кампания е със средства по комуникационнната стратегия, свързана с европредседателството, оттам са около 35 000 лв. Според министър Захариева, успехът я кара да мисли и за продължаване на мисията след председателството. Надяваме се да го продължим, като включим и други инициативи. \"Мисия България\" ще прерасне в неправителствена организация и национална идея през следващите години. Всички паметници на кирилицата като архитектура са различни - в Улан Батор беше факла с буквите, на Антарктида е кръст, приспособен за минусовите температури. А в Русия ще бъде израз на руския дух - от едната страна ще пише на български, от другата страна на руски.", "date": "2018.04.12", "title": "С мисия \"България\" ще докараме още туристи"}
{"url": "http://standartnews.com/balgariya/protest_v_zashtita_na_zhelyaz-370398.html", "text": "Пред Съдебната палата в София се проведе протест в защита на Желяз Андреев, като се очаква броят им да се увеличи в следващия час, предаде БНТ. Те категорично се обединяват около позицията, че Андреев е невинен и определят обвиненията срещу него като абсурдни. Като служител на офис на американска компания в България, Желяз Андреев е нарушил ембаргото, наложено на САЩ върху Сирия за търговия. Искането за задържането на четиримата българи, които бяха оповестени днес, са с идентични основания. Протестиращите тук смятат, че процесът по екстрадиране трябва да бъде прекратен. Събират и подписка, носят стикери с надпис „Аз съм Желяз\".", "date": "2018.04.12", "title": "Протест в защита на Желяз"}
{"url": "http://standartnews.com/balgariya/zamrazyavat_ekspertizata_na_rabotosposobnostta-370397.html", "text": "Концепцията за експертиза на работоспособността в сегашния си вид се замразява, работата ще се концентрира в промените в медицинската експертиза, съобщи социалният министър Бисер Петков след среща с представители на организациите на хората с увреждания. В срещата е участвал и вицепремиерът Валери Симеонов. По думите на Бисер Петков специална работна група, в която ще участват хората с увреждания, ще работи по всички въпроси, които концепцията поражда и ще се прецени дали концепцията ще бъде доработена и как. Петков увери, че диалогът с хората с увреждания е възстановен и всички решения ще бъдат вземани само с тяхно участие. Министърът припомни, че концепцията беше внесена в  края на октомври в изпълнение на решение на НС.  Той допълни, че поради кратките срокове не е имало технологично време концепцията  да бъде разгледана в Националния съвет за интеграция на хората с увреждания. Вицепремиерът Валери Симеонов заяви, че правителството ще продължи да работи по спиране на злоупотребите с фалшивите ТЕЛК решения, тъй като според него заради тях се губят стотици милиони левове. Това е и предизборното обещание на коалицията, припомни вицепремиерът. Всички промени обаче ще бъдат правени само при спазване на интересите на хората, които имат основание да бъдат подпомагани заради техните заболявания, допълни Симеонов. Заместник-председателят на Националния съвет за интеграция на хората с увреждания към МС и изпълнителен директор на Центъра за психологически изследвания Адриана Стоименова  каза, че освободените финансови ресурси от реформата ще бъдат запазени в сферата на политиките на хората с увреждания, което за тях е важно. По думите на Валери Симеонов обаче освободените пари ще бъдат много, някои от тях ще бъдат пренасочени към обезпечаването на парите за помощ на хората с увреждания, а останалото е въпрос на правителствена политика. Диалогът е възстановен, разбирателството - не, заяви председателят на Съюза на слепите в България Васил Долапчиев. Той допълни, че хората с увреждания искат нови активни политики в сферата на заетостта.", "date": "2018.04.12", "title": "Замразяват експертизата на работоспособността"}
{"url": "http://standartnews.com/svyat/mnenie_zad_golyamata_pobeda_na_aliev__stoyat_uspehite_na_azerbaydzhan-370399.html", "text": "На проведените на 11 април 2018 г. в Република Азербайджан президентски избори според официалната информация на Централната избирателна комисия в резултат на гласуването президентът Илхам Алиев с 86,03% от гласовете е на първо място сред осемте кандидати. След като бяха известни резултатите от изборите той направи изявление към народа и му изрази благодарността си за проявеното отново доверие, отбелязвайки, че в името на успешното развитие на Република Азербайджан като държавен глава през последните 15 г. води вътрешна и външна политика, в центъра на която винаги е бил гражданин на Азербайджан, неговите проблеми, неговите грижи и неговото благополучие и обеща, че през следващите 7 години ще продължи политическия курс, насочен към стабилност, сигурност, развитие и прогрес в бъдещата дейност. Високата подкрепа на азербайджанските избиратели е логичният резултат от лидерството на Илхам Алиев, успешното демократично развитие и социално-икономическия прогрес на нашата страна под неговото ръководство през последните 15 години и нарастващото влияние на страната на международна сцена. Трансрегионалните енергийни и транспортни проекти, реализирани от Азербайджан, допринесоха не само за просперитета на Азербайджан, но и за социално-икономическото развитие на съседните страни и откриха нови възможности за взаимноизгодно регионално сътрудничество. Винаги надежден партньор в международните отношения, Азербайджан ще продължи своята политика на интеграция в световната общност и ще продължи да развива сътрудничеството си с международните си партньори, включително с Република България и Европейския съюз, които са стратегически му партньори в рамките на този политически курс. Това ме прави убеден оптимист за бъдещето на сътрудничеството между Азербайджан и България, което наистина има голям потенциал за развитие.", "date": "2018.04.12", "title": "МНЕНИЕ: Зад голямата победа на Алиев  стоят успехите на Азербайджан"}
{"url": "http://standartnews.com/balgariya/evropeyskiyat_sad_dade_hod_na_2_ot_zhalbite_na_simeon_za_imotite-370381.html", "text": "Европейският съд по правата на човека в Страсбург (ЕСПЧ) даде срок на правителството до 13 септември да представи възраженията си или да потърси споразумение със Симеон Сакскобургготски по две от трите жалби във връзка с върнатите му и впоследствие повторно отнети имоти. Това се разбира от пространното решение на ЕСПЧ, обявено днес на сайта на съда, и от съпътстващо приложение към решението. До ЕСПЧ бяха отправени три жалби от Симеон Сакскобургготски - за мораториума на парламента от 2009 г., който забрани на царската фамилия да се разпорежда с реституираните имоти, за отказаната реституция на чифлика Кричим и за обявените за държавна собственост от съда хижи Саръгьол и Ситняково. ЕСПЧ отхвърля като недопустима жалбата за Кричим, очевидно правейки разлика между отказана реституция и одържавяване на вече реституиран имот, каквито са хижите Саръгьол и Ситняково. Съдът отхвърля също вписаните като наследници царските братовчеди, на основание че те не са били въвеждани във владение.", "date": "2018.04.12", "title": "Европейският съд даде ход на 2 от жалбите на Симеон за имотите"}
{"url": "http://standartnews.com/balgariya/fandakova_sadi_gora_za_chrd-370379.html", "text": "  Фиданки вместо букети очаква за рождения си ден днес Йорданка Фандъкова. Столичният кмет иска подарените й дръвчета да бъдат засадени около завода за отпадъци.  Досега всеки път Фандъкова изпращаше  получените на 12 април огромни кошници и букети с цветя на социални домове и пред паметниците на знаменити българи в Борисовата градина.  Сега обаче молбата й към всички, които искат да я поздравят, е да пратят фиданки. Първото подарено дръвче за рожденичката дойде от Eкатерина Йорданова, председател на Съюза на транспортните синдикати в България (СТСБ), която е и шеф на транспортната комисия в Столичния общински съвет. \"Подаряваме Ви клен, който е красив и устойчив през всички сезони, за да бъдат успешни всички Ваши инициативи за просперитета на София\", пише в поздравлението.  Подарените фиданки се събират в офиса на \"Паркове и градини\" в Борисовата градина. Фандъкова направи още един нетрадиционен избор за празника си. Вечерята за нейните гости ще бъде приготвена от спасена храна. Става дума за продукти, които са били в смачкани опаковки и заради лошия търговски вид не се продават, както и останала, но годна храна, която е била спасена да не бъде изхвърлена. Купонът за ЧРД ще бъде в шатри около завода за преработка на отпадъци на столицата. Вечерята от спасена храна за рождения ден на Фандъкова ще бъде приготвена от майсторите кулинари Лора и Стоян от предаването \"Бон Апети\". Нетрадиционната вечеря е начало и на поредица иниицативи на Столичната община, фондация \"Кредо Бонум\" и \"Билла България\", чиято цел е да се изхвърля по-малко храна и да се пазарува разумно. Кампанията е част от мащабен проект по идея на кмета на Лондон Садик Хан, за който британската столица е привлякла още 10 европейски града, сред които и София.", "date": "2018.04.12", "title": "Фандъкова сади гора за ЧРД"}
{"url": "http://standartnews.com/balgariya/sluchayat_zhelyaz_ombudsmanat_iska_promyana_v_dogovora_za_ekstraditsiya_sas_sasht-370384.html", "text": "Омбудсманът Мая Манолова се срещна днес с Желяз Андреев и приятелката му Милена Здравкова. Това съобщиха от пресофиса на омбудсмана. На срещата присъства и адвокат Ивайло Дерменджиев, експерт по международно право. 29-годишният младеж, чиято екстрадиция бе поискана от САЩ, където той е обвиняем за нарушаване на ембаргото за търговия със Сирия, се обърна с молба към Манолова за подкрепа и съдействие пред институциите за защита правата му като български гражданин. След промяна в Конституцията през 2005 г. се допуска предаването на гражданин на Република България на друга държава или на международен съд за целите на наказателно преследване, когато това е предвидено в международен договор, ратифициран, обнародван и влязъл в сила за Република България. Екстрадицията е поискана от САЩ на основание на договор за екстрадиция, сключен с България и предстои българският съд да се произнесе дали ще допусне предаването му на американските власти. Омбудсманът се ангажира да проведе среща с американския посланик Ерик Рубин, на която да обсъдят казуса на Желяз Андреев. Мая Манолова ще изпрати препоръка до министъра на правосъдието Цецка Цачева, в която ще настоява за сформиране на експертна група, която да преразгледа и анализира договора за екстрадиция със САЩ в контекста на защита правата на българските граждани. Във връзка с откриването на набирателна сметка за осигуряване на адвокатска защита на Желяз Андреев в САЩ, омбудсманът предложи да участва в обществен съвет за наблюдение за прозрачното и целесъобразно разходване на събраните средства. В съвета ще се включи и адвокат Дерменджиев. Предварителната информация сочи, че за защитата ще е необходим депозит от 20 000 долара. Неизразходваната част от средствата ще бъдат дарени за кауза, свързана с права на деца. По-рано през деня омбудсманът проведе среща с премиера Бойко Борисов, на която потърси съдействие от Министерство на външните работи за предприемане стъпки в защита на българския гражданин.", "date": "2018.04.12", "title": "СЛУЧАЯТ \"ЖЕЛЯЗ\": Омбудсманът иска промяна в договора за екстрадиция със САЩ"}
{"url": "http://standartnews.com/balgariya/sluchayat_zhelyaz_sasht_i_interpol_iskat_arest_za_oshte_4ima_balgari-370382.html", "text": "Има искане от Интерпол за временно задържане на още четирима български граждани на същото основание като това на Желяз Андреев. Това каза главният прокурор Сотир Цацаров във връзка с искането за екстрадиране на българския гражданин Желяз Андреев, издирван от САЩ по подозрение за нарушение на търговско ембарго. Главният прокурор уточни, че става дума за двама мъже – родени през 1980 г. и 1986 г., и две жени – родени през 1987 г. и 1969г., за които е установено от органите на МВР, че се намират на територията на град София и единствените действия, които могат да бъдат предприети спрямо тях е незабавно издаване на постановление и задържане. „Задържането се претендира на същото основание, каквото се претендира за Желяз Андреев – на базата на същите обвинения, на същите съдебни актове, които са издадени. Това означава, че Върховната касационна прокуратура следва да задържи лицата за 72 часа и да изпрати преписката на съответния компетентен окръжен прокурор, който трябва да внесе искания в Софийски градски съд за временно задържане\", обясни Цацаров.", "date": "2018.04.12", "title": "СЛУЧАЯТ \"ЖЕЛЯЗ\": САЩ и Интерпол искат арест за още 4-има българи"}
{"url": "http://standartnews.com/balgariya/spin_plazna_v_kyustendilsko-370390.html", "text": "Два нови случая на СПИН са регистрирани на територията на област Кюстендил, съобщиха от Дирекция „Надзор на заразните болести\" към Регионална здравна инспекция – Кюстендил. Случаите са регистрирани през последната седмица. От началото на годината в региона заразените с вируса на ХИВ/СПИН са общо шест. За 2017 година броят на тези случаи е бил 3. През изминалата седмица са установени един случай на скарлатина, четири случая на варицела, както и два случая на Хепатит А. Регистриран е и първият случай за годината на заразен с Лаймска борелиоза.", "date": "2018.04.12", "title": "СПИН плъзна в Кюстендилско"}
{"url": "http://standartnews.com/balgariya/tri_zhertvi_v_katastrofa_na_trakiya-370385.html", "text": "Около 2.30 ч. тази нощ на автомагистрала Тракия, на 267-ми км е настъпило тежко ПТП с участието на два автомобила с варненска регистрация. Единият автомобил е престоявал в аварийната лента, по данни на свидетели с включени аварийни светлини. Вторият автомобил го застига и го блъска. В резултат на него са загинали на място тримата, които са били в престояващия автомобил - мъж, жена и дете. Момиченцето е на годинка и 7 месеца, мъжът на 32 и жената на 22 години. Според разследващите, мъртвите възрастни нямат роднински или семейни връзки. Мъжът е от Стара Загора, жената - самотна майка от Ямбол. Водачът на другия автомобил е ранен и е откаран в болницата в Сливен.", "date": "2018.04.12", "title": "Три жертви в катастрофа на \"Тракия\""}
{"url": "http://standartnews.com/balgariya/prezidentat_svikva_konsultativniya_savet_na_19_april-370380.html", "text": "Президентът Румен Радев свиква на 19 април 2018 г. от 14.00 часа на „Дондуков\" 2 заседание на Консултативния съвет за национална сигурност на тема: „Актуални рискове и заплахи за националната сигурност на Република България. Състояние на Въоръжените сили. Необходими мерки\". Това съобщиха от прессекретариата на държавния глава.", "date": "2018.04.12", "title": "Президентът свиква Консултативния съвет на 19 април"}
{"url": "http://standartnews.com/balgariya/sluchayat_zhelyaz_tsacheva_iska_dvustranni_konsultatsii_sas_sasht-370392.html", "text": "Министърът на правосъдието Цецка Цачева отправи покана до Департамента за правосъдие на Съединените американски щати (САЩ), чрез Министерството на външните работи на Република България, за провеждане на двустранни консултации. Това съобщиха от пресцентъра на Министерството на правосъдието. В поканата се казва, че на 12 април 2018 г. в Министерството на правосъдието е постъпило писмо от главния прокурор на Република България Сотир Цацаров относно обявения за международно издирване от страна на САЩ български гражданин Желяз Михайлов Андреев. В него главният прокурор сочи, че в прокуратурата са постъпили писма от дирекция „Международно оперативно сътрудничество\" на Министерството на вътрешните работи, касаещи установяването на още четирима български граждани, издирвани с цел арест и екстрадиция от Интерпол – Вашингтон, на основания за задържане, идентични с тези на Желяз Андреев. В тази връзка министър Цачева отправя покана за провеждане на експертни консултации в спешен порядък на основание чл. 20 от Договора за екстрадиция между правителството на Република България и правителството на Съединените американски щати. „Надявам се възможността за консултации да допринесе за своевременното и успешно разрешаване на конкретните случаи, посочени по-горе и да гарантират взаимното безпроблемно прилагане на Договора, както и защитата на правата на българските граждани\", се казва още в документа. За отправената покана своевременно е уведомен заместник-министърът на външните работи Юрий Щерк, който от своя страна по дипломатичен път е информирал посолството на САЩ в София.", "date": "2018.04.12", "title": "СЛУЧАЯТ \"ЖЕЛЯЗ\": Цачева иска двустранни консултации със САЩ"}
{"url": "http://standartnews.com/svyat/tramp_ne_barza_s_reshenie_za_voenen_udar_v_siriya-370366.html", "text": "САЩ все още не са взели окончателно решение за военен удар в Сирия. Това съобщиха  от Белия дом на фона на спекулациите, че до броени часове може да започне военна операция на Западните сили  срещу режима в Дамаск. Белият дом заяви, че президентът Доналд Тръмп не е представил конкретни времеви рамки за действия в отговор на предполагаемата химическа атака в Сирия. Коментарът дойде малко след съобщение на американския държавен глава  в Туитър. В него той предупреждава Русия, да се готви, защото новите \"умни\" американските ракети идват към Сирия. Малко по-късно обаче, говорителката на Белия дом Сара Сандърс заяви, че всички опции все още са на масата и че президентът в момента ги преценява. Според източници на Си Ен Ен президентът Тръмп провежда консултации по този въпрос със съюзниците на САЩ. Сред тях най-активни са разговорите с президента на Франция Еманюел Макрон и с премиера на Великобритания Тереза Мей. Официални лица доверяват,  че предстои да се постигне договореност за мащаба и сроковете на ответните действия. Възможно е нанасянето на ответни удари да не започне до края на седмицата. Сандърс каза, че Тръмп смята Русия и Сирия за отговорни за химическата атака в Дума, Сирия. Русия също се готви за подобен сценарий. Руският флот изтегли корабите си от военоморската база Тартус в Сирия, а американския самолетоносач \"Хари Труман\" отплава от пристанището Норфолк във Вирджиния към Персийския залив. \"Знаем, че конвой от американски бойни кораби, начело със  самолетоносача  \"Хари Труман\" са се насочили към Персийския залив и ще пристигнат там приблизително в началото на май\", заяви руският генерал-лейтенант Виктор Познихир, зам. началник на Главното оперативно управление на Генералния щаб на Русия. \"Това е обичайна практика за разполагане на американските военноморски сили в този регион. Наблюдаваме внимателно ситуацията, която се развива около Сирия.\" В същото време британският вестник \"Таймс\" съобщава, че британските ВВС в Кипър са в пълна бойна готовност за да нанесат удар по позиции на правителствените войски в Сирия. Освен това от флота обявиха, че британски ядрени подводници са пратени в близост до бреговете на Сирия.", "date": "2018.04.12", "title": "Тръмп не бърза с решение за военен удар в Сирия"}
{"url": "http://standartnews.com/balgariya/protesti_zaradi_razbitite_patishta_i_v_plevensko-370369.html", "text": "Протести срещу лош път започват в плевенската община Гулянци. Днес в 10 ч. недоволни граждани ще блокират за един час второкласния път за Никопол. Причината е „ужасяващото състояние на участъка от село Милковица до село Черквица и липсата на адекватни действия от страна на държавата\". Подписката е изпратена до ресорните институции и е подкрепена от над 1600 души. Към момента цялата отсечка е осеяна с дупки, някои от които са с диаметър над два метра и дълбочина над 25 сантиметра. Има участъци, на които изцяло липсва настилка, други пропадат. По думите на хората линейки и автобуси вече отказват да минават по пътя, а собствените им коли са разбити. Заради тежкотоварния трафик страдат и къщите, които се напукват. \"Настояваме за спешен ремонт на пътя, този път 10-12 г. не е пипнат. Първа копка направиха с техника преди 12 г., замина си фирмата. Втора копка преди 5-6 г.\", разказа кметът на Милковица Иван Александров. Пътят е важен, защото води до няколко пристанища на река Дунав. Той е единствената връзка на хората с общинския център Гулянци и областния град Плевен, както и с Районния съд в Никопол. Кметът на Гулянци Лъчезар Янков посочи, че в случая не може да направи нищо, защото пътят е държавен, а не общински. По думите му цялата четвъртокласна мрежа в общината е ремонтирана. Протестиращите настояват пътната агенция да вземе незабавни мерки и да ремонтира основно 15-километровата отсечка, като в противен случай гражданското неподчинение ще продължи и през следващите дни за все повече време. Така в неделя пътят може да остане затворен за 6 часа.", "date": "2018.04.12", "title": "Протести заради разбитите пътища и в Плевенско"}
{"url": "http://standartnews.com/balgariya/edna_godina_zhelyaz_andreev_chakal_pomosht_ot_institutsiite_ne_ya_poluchil-370368.html", "text": "Министерството на външните работи, президентството и канцеларията на омбудсмана още от миналата година са били запознати със случая „Желяз Андреев\", но не са направили нищо, за да защитят обвинения в САЩ наш сънародник с мотива, че няма официално искане за екстрадирането му. Това стана ясно от думите на освободения вчера от ареста млад мъж в студиото на „Тази сутрин\". Магистратите в Добрич го пуснаха с мярка „Подписка\", след като прокурори в Маями поискаха той да бъде съден зад Океана за сделки със Сирия на фирмата, в която е работил. Важната подробност е, че Желяз е бил служител в кол център на много ниско ниво и не е имал никакви ръководни функции. „Моите задължения се свеждаха до това да се свързвам с клиенти по телефона. Връзката се осъществяваше по телефон и имейл, аз трябваше да им изпращам оферти с нашите цени, които те евентуално да одобрят и да ни изпратят обратно документ за покупка (...) Ние продавахме на много компании, но в нито един момент не сме се замисляли, че продаваме на държава под ембарго, не сме били информирани\", разказа той. Той беше категоричен: „Аз и останалите българи сме в тази ситуация заради безхаберието на собствениците на компанията, защото това, което те търсят, е евтина работна ръка в Източна Европа\". Той заподозря и че работодателите му са сключили сделка с прокуратурата, защото при 40-50 години затвор в обвинителния акт са получили по най-много 2 години за същите продажби на части за Сирия. Приятелката му Милена Здравкова, която е работила на същата позиция, разказа, че условията във фирмата са били лоши – със сериозен стрес за новите служители и инструктажи, които се разминават с реалната ситуация. И двамата бяха категорични, че никой от началниците не е поставял въпроса за ембарговите страни и стоки. „Миналата година ние потърсихме Външно министерство, президентството и омбудсмана. Отговориха ни, че докато няма искане за екстрадиция на български гражданин, нямат какво да направят – е, вече има\", посочи той. Милена призова институциите за бърза реакция, защото до края на законовия едномесечен срок приятелят й може да се окаже в американски затвор с непосилна гаранция. Така, с вина или не, може да се наложи да остане зад решетките до края на процеса. Добричките полицаи, по все още незнайни причини, решили да подмамят Желяз в полицейското управление и преди прибирането му за Великден казали на майка му, че го търсят като свидетел на ПТП. Милена разказа, че преди 2-3 години двамата действително са дали показания за случай с блъснат пешеходец и тя си помислила, че може би полицията си е свършила работата и е намерила шофьора. Вместо това, обаче, нейният приятел се оказал в ареста, при това за 48 часа без адвокат. Мотивът – празниците. Според специалиста по международно частно право адв. Ивайло Дерменджиев това е недопустимо, но не по-малко недопустимо е и самото искане за екстрадиция. „Казусът е започнат погрешно изначално. Желяз не е материално отговорно лице по нашето право, нито изпълнява управленски функции. Това е разликата между нашето и англосаксонското право\", обясни той и посочи, че според приетата в САЩ система е много по-лесно човек да бъде обвинен на база на документ, който е подписал. „Конвенцията не е много справедлива, защото се опитва да съвместява две почти несъвместими правни системи\", подчерта юристът. Според него това, което се търси в Америка, няма български еквивалент и така все пак има основание нашата страна да откаже да предаде Желяз и процесът срещу него да се води задочно. Желяз и Милена ще бъдат на протеста в София днес, а акции ще има и в Добрич и Лондон. „Тези протести не са само в моя подкрепа, те са в защита на всеки млад българин, който работи във фирма, която е аутсорснала своята дейност в България – може да бъде ваш приятел, вашето дете\".", "date": "2018.04.12", "title": "Една година Желяз Андреев чакал помощ от институциите, не я получил"}
{"url": "http://standartnews.com/balgariya/za_10_godini_sme_namaleli_s_naselenie_s_razmerite_na_oblast_burgas-370364.html", "text": "За 10-годишен период България е намаляла с над 416 хиляди души или с население приблизително с размерите на област Бургас, отчитат данни от анализ на Евростат за демографските тенденции в страните на ЕС. През 2007 г. в България са живеели 7 518 000 души, а през 2017 г. населението ни се е стопило до 7 101 859 души, показват данните на европейската статистика, което е спад с 416 хиляди души. Приблизително толкова е било и населението на област Бургас през миналата година, показват данните на НСИ. Според прогнозни данни на националната статистика негативната демографска тенденция ще продължи и през следващите години, като само след две години, през 2020 г., населението у нас ще спадне под 7 милиона и ще бъде около 6,9 милиона българи. През 2040 г. ще бъдем вече около 6 милиона, а първият спад под 5 милиона българи, се очаква да бъде през 2045 - 2050 г., съответно 5,9 и 5,8 милиона българи. През миналата година броят на българите на възраст 65 и повече години е бил 1,4 милиона души, или около 20 на сто от общия брой на българите. В същото време броят на децата до 15-годишна възраст е бил около 1 милион, или около 14 на сто от общия брой на населението. Основните изводи от анализите на НСИ показват, че с годините продължават процесите на намаляване и застаряване на населението у нас; намалява броят на новородените деца, както и общата раждаемост; увеличава се делът на възрастните хора за сметка на хората в трудоспособна възраст и младото поколение. За същия 10-годишен период населението в ЕС се е увеличило с 11,5 милиона души, показват данните на Евростат. През 2007 г. населението на ЕС е наброявало около 500 милиона души, докато през 2017 г. се е увеличило до над 511,5 милиона. В европейски мащаб делът на възрастните хора над 65 години съставлява около 19 на сто от общия брой на населението в ЕС, като най-висок процент възрастни хора е регистриран в Италия - 22 процента, следват Гърция и Германия - по 21 процента и др. Общо в шест европейски страни, включително и България, делът на хората над 65 години надхвърля 20 процента от населението. Коефициентът на общата смъртност в ЕС е около 10 на сто, като с най-нисък дял на този коефициент са страни като Ирландия - 6,4 на сто, Кипър - 6,9 на сто и Люксембург - 7 на сто. Коефициентът на обща смъртност в ЕС е най-висок в България, Литва и Латвия - над 14 на сто, показва европейската статистика. В същото време делът на най-младите хора в ЕС е като цяло около 16 процента, като най-висок е техният ръст в Ирландия - 22 процента и Франция - 18 процента. Като цяло трите най-големи европейски страни и икономики запазват положителна тенденция в демографски план за 10-годишен период: Германия стабилизира населението си в рамките на 82 милиона, докато Франция и Италия отчитат ръст, съответно Франция от 64 млн. души - до 66 милиона и Италия - от 58 милиона - до 60 милиона за 10-годишен период. В съседна Гърция населението е намаляло с около половин милион за 10 години - от 11 млн. през 2007 г. - до 10,5 млн. през 2017 г. В Румъния спадът е още по-значим - от 21 млн. преди 10 години, сега в северната ни съседка има около 19,6 млн. души, като по неофициални данни около 2 млн. румънци са емигрирали и живеят в чужбина. На другия полюс е тенденцията в съседна Турция, където само през миналата 2017 г. населението се е увеличило с 1 милион души и вече достига 80, 8 милиона жители, като там демографските показатели регистрират стабилен положителен ръст, пише БТА, цитирана от Новини.бг.", "date": "2018.04.12", "title": "За 10 години сме намалели с население с размерите на област Бургас"}
{"url": "http://standartnews.com/balgariya/toplo-370337.html", "text": "Очаква ни пореден топъл ден. Минималните температури сутринта ще са между 8 и 13 градуса. Ще бъде слънчево, след обяд ще има временни увеличения на облачността, но валежи са малко вероятни. След обяд ще духа слаб източен вятър. Топло, с максимални температури между 24 и 29 градуса. Атмосферното  налягане ще се повиши и ще се доближи до средното за месеца.", "date": "2018.04.12", "title": "Топло"}
{"url": "http://standartnews.com/balgariya/mazhat_koyto_izbyaga_ot_zatvora_v_plovdiv__bil_s_mnogo_prisadi_no_rabotel_v_mandra_bez_ohrana-370367.html", "text": "Без резултат продължава издирването на 42-годишния Георги Танчев, който избяга от затвора в Пловдив. Мъжът е „на топло\" заради притежание на наркотици, но има и много други провинения, като тепърва ще се установява защо е бил изпратен да работи на външен обект, от който в крайна сметка не се върнал. Това стана ясно от думите на зам.-районния прокурор Атанас Илиев пред БТВ. Танчев е бил настанен на общ режим в затворническото общежитие „Хеброс\", като в мандрата, в която е работел, не е имало охрана. „В хода на нашето наказателно производство ще изясним дали са били в конкретния случай налице предпоставки лицето да бъде на външен обект разпределено за работа\", посочи обвинителят. Разследват се и самите обстоятелства около бягството му. Илиев посочи, че 42-годишният пловдивчанин е осъждан за кражби в периода 1998 г. – 2011 г. Освен сегашната едногодишна присъда за притежание на наркотици, има и още една за същото провинение, която е година и три месеца и също предстои да бъде излежана. За бягството си мъжът може да получи до 3 г. лишаване от свобода. Появиха се информации, че през нощта Танчев е бил забелязан в казина в Пловдив. При последвалите проверки обаче полицията не е попаднала на никаква следа от него.", "date": "2018.04.12", "title": "Мъжът, който избяга от затвора в Пловдив , бил с много присъди, но работел в мандра без охрана"}
{"url": "http://standartnews.com/balgariya/boyko_borisov_posreshta_denis_zvizdich_u_nas-370365.html", "text": "По покана на премиера Бойко Борисов на официално посещение у нас днес и утре ще бъде председателстващият Съвета на министрите на Босна и Херцеговина Денис Звиздич. Разговорите между двамата правителствени ръководители са в петък. Ще бъдат обсъдени развитието на отношенията между България и Босна и Херцеговина, както и политически и икономически въпроси от регионален характер. По време на визитата си у нас Денис Звиздич ще проведе срещи с президента Румен Радев и с председателя на Комисията по външна политика към Народното събрание Джема Грозданова. Срещата на „Дондуков 2\" между президента Румен Радев и Денис Звиздич е планувана също за днешния ден, от 14.00 часа. В делегацията, придружаваща председателстващия Съвета на министрите на Босна и Херцеговина Денис Звиздич са министрите на транспорта и съобщенията, на правосъдието и на сигурността.", "date": "2018.04.12", "title": "Бойко Борисов посреща Денис Звиздич у нас"}
{"url": "http://standartnews.com/balgariya/nikolay_kokinov_lipsva_politicheska_volya_da_se_slozhat_elektronni_grivni_za_zatvornitsite_u_nas-370370.html", "text": "Избягали затворници, осъдени и укрили се преди да влязат в затвора и рецидивисти, които след като излежат наказанията си, излизат на свобода и извършват отново същите престъпления, за които вече са лежали. Това е картината, която вече близо 3 десетилетия поражда усещането за несправедливост у нас. Темата коментираха Антон Станков, бивш правосъден министър и Николай Кокинов, бивш градски прокурор на София. Гривните са много хубаво решение и аз съм участвал в разговори, в които са ни показвани на нас като хора, отговорни за затворното дело към онзи момент, показвани са ни модели. Гривните могат да бъдат както вътре в затвора, така и навън - при определена мярка за неотклонение, например домашен арест. Тяхното приложение е доста широко.Това каза Антон Станков, бивш правосъден министър. Той е категоричен, че финансовите аспекти възпрепятстват приложението, но по думите му, категорично липсва и воля. Трудно може някой да ме убеди, че държавата не може да отпусне \"n-на брой\" средства, за да закупи подобен тип устройства, които се прилагат по света може би над 15 години. Липсва политическа воля, всичко друго са обяснения, коментира и Николай Кокинов, бивш градски прокурор на София.", "date": "2018.04.12", "title": "Николай Кокинов: Липсва политическа воля да се сложат електронни гривни за затворниците у нас"}
{"url": "http://standartnews.com/balgariya/sekretno_pravyat_zakrit_tsentar_za_bezhantsi_v_strandzha-370371.html", "text": "Гранична полиция подготвя в пълна секретност изграждането на център за бежанци от закрит тип. Информация упорито набира скорост в региона, но до момента официално потвърждение от властите няма. Институциите тактично запазват мълчание по темата, няма никаква яснота и около мотивите за това решение. Твърди се обаче, че вече е дадена зелена светлина на проекта и е въпрос на време в района да бъдат стоварени сглобяемите конструкции. Местните разказват, че преди седмица екип от експерти пристигнал в Синеморец, за да извърши оглед. „Намириса ни, че нещо правят, така и не ни казаха защо идват...\", споделят жителите на селището Граничните са извършили оглед в местността „Пальокупата'' – между Синеморец и Бродилово, научи Дарик-Бургас. Според предварителните данни навътре в гората ще бъдат поставени фургони и метални контейнери, в които да бъдат настанявани мигрантите, преминали нелегално границата с Турция. Мястото е избрано така, че да е на петнадесетина километра от населените места, за да се предотврати и евентуално напрежение. Вероятно става въпрос за транзитен център. Идеята е при залавянето им бежанците да не бъдат транспортирани до вътрешността на страната, а да бъдат екстрадирани обратно директно след задържането им.", "date": "2018.04.12", "title": "Секретно: Правят закрит център за бежанци в Странджа?"}
{"url": "http://standartnews.com/balgariya/sadat_v_strasburg_izliza_sas_stanovishte_za_tsarskite_imoti-370373.html", "text": "Европейският съд за правата на човека в Страсбург ще излезе със становище за царските имоти. Магистратите трябва да кажат дали жалбите и имотните претенции на Симеон Сакскобургготски и семейството му са основателни. Ако решението е в полза на царската фамилия, то тогава ще започне по същество работата по спора между България и фамилията Сакскобурготски.", "date": "2018.04.12", "title": "Съдът в Страсбург излиза със становище за царските имоти"}
{"url": "http://standartnews.com/balgariya/predstavyat_doklada_za_byagstvoto_ot_zatvora_na_dvamata_retsidivisti-370374.html", "text": "Днес трябва да бъде представен докладът на комисията, създадена след бягството на двамата затворници Владимир Пелов и Радослав Колев. Целта й е да установи как двамата рецидивисти са се сдобили с оръжия на територията на затвора. След инцидента правосъдният министър Цецка Цачева заяви, че случилото се е резултат от човешки грешки. По думите й контролът се осъществява ежедневно от дежурните, които са на смяна и проверяват вещите, които внасят в затвора. Цачева коментира обаче, че самият факт, че има въоръжено бягство, означава, че тези вещи са внесени отвън. Заради бягството на двамата рецидивисти бяха подадени и приети две оставки – на шефа на Главна дирекция \"Изпълнение на наказанията\" в правосъдното министерство Свилен Цветанов и на началника на затвора Петър Кръстев. Длъжностите им временно се заемат от служители на Главна дирекция \"Охрана\". На 3 април от софийския централен затвор посред бял ден избягаха двама затворници, след като заплашиха с оръжие надзиратели. Полицията ги търси оттогава, но към този момент няма следа от тях. Не се знае и дали са успели да напуснат страната. Владимир Пелов и Радослав Колев са обявени за международно издирване.", "date": "2018.04.12", "title": "Представят доклада за бягството от затвора на двамата рецидивисти"}
{"url": "http://standartnews.com/balgariya/mvnr_initsiira_konsultatsii_sas_sasht_za_zhelyaz_andreev-370378.html", "text": "По разпореждане на премиера Бойко Борисов МВнР предприе спешни действия за изясняване на всички обстоятелства около случая с българския гражданин Желяз Андреев. По указания на вицепремиера и министър на външните работи Екатерина Захариева зам.-министър Юрий Щерк покани на среща американския посланик в София, Ерик Рубин, а българският посланик във Вашингтон Тихомир Стойчев поиска спешно да бъде приет от заместник помощник държавния секретар за Европа Матю Палмър за изясняване на исканията на американската страна. Екстрадицията на български граждани за САЩ се регулират от   Закона за екстрадицията и европейската заповед за арест и от Договора за екстрадиция между правителствата на Република България и САЩ, ратифициран на 23 април 2008 година, влязъл в сила на 21 май 2009 г. На основание чл. 20 т. 1 от Договора МВнР ще поиска консултации между Департамента по правосъдие на САЩ и Министерството на правосъдието на Република България. Конкретното искане за екстрадиция на г-н Желяз Андреев е постъпило във Върховната касационна прокуратура по линия на международното полицейско сътрудничество. МВнР припомня, че решението за екстрадиция е от компетенциите на съдебната власт.", "date": "2018.04.12", "title": "МВнР инициира консултации със САЩ за Желяз Андреев"}
