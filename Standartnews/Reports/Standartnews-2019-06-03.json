{"url": "https://standartnews.com/svyat/shchatska-viza-sreshchu-akaunt-v-sotsialnite-mrezhi-393783.html", "text": "Кандидатите за американска виза ще трябва да предоставят данни за всичките си потребителски акаунти в социалните мрежи, съобщи Би Би Си. Почти всички кандидати за американски визи ще трябва да представят информация за себе си в социалните медии, според новоприетите правила. Регулациите на Държавния департамент гласят, че хората ще трябва да представят информация за профилите си в социалните медии, имейл адреси и телефонни номера за период от пет години. В момента на предлагането на тези промени, властите прецениха, че предложението ще засегне 14,7 милиона души годишно. Някои дипломатически и официални кандидати за американска виза ще бъдат освободени от строгите нови мерки. Въпреки това, хората, които пътуват до САЩ, за да работят или да учат, ще трябва да предоставят тази информация. \"Ние непрекъснато работим за намирането на механизми за подобряване на нашите процеси на скрининг, за да защитим гражданите на САЩ, като същевременно подкрепяме законното пътуване до Съединените щати\", съобщиха американските власти. Преди това само кандидати, които се нуждаеха от допълнителна проверка - например хора, които са били в части от света, контролирани от терористични групи - трябваше да предоставят подобни лични данни. В същото време Американският съюз за граждански свободи - група за граждански права - заяви, че няма \"никакви доказателства, че подобен мониторинг на активността на хората в социалните медии е ефективен или честен\", добавяки че това ще накара хората да се самоцензурират онлайн.", "date": "2019.06.02", "title": "Щатска виза срещу акаунт в социалните мрежи"}
{"url": "https://standartnews.com/sport/shveytsarets-izpoti-andreev-na-rolan-garos-393789.html", "text": "Новата звезда на българския тенис Адриан Андреев се класира за втория кръг на Откритото първенство на Франция по тенис при юношите. Поставеният под №4 Андреев стартира с успех над Доминик Щефан Щрикер (Швейц) с 6:3, 7:6 (2) за 97 минути. 18-годишният софиянец взе първия сет с ключов пробив в шестия гейм. Във втората част той навакса ранен пасив от 0:3 и стигна до обрат при 6:5, когато сервираше за мача, но допусна изравняване. В последвалия тайбрек българинът направи серия от шест поредни точки, за да триумфира. Във втория кръг той ще играе срещу 16-годишния квалификант Дали Бланч (САЩ), който разгроми шведа Густав Стрьом с 6:0, 6:1.", "date": "2019.06.02", "title": "Швейцарец изпоти Андреев на \"Ролан Гарос\""}
{"url": "https://standartnews.com/svyat/padna-taynata-na-pakta-ribentrop-molotov-393759.html", "text": "След 80 г. Русия за пръв път публикува съветския оригинал на пакта Рибентроп-Молотов от 1939 г. между СССР и хитлеристка Германия. Двете тоталитарни държави си разпределяха тайно сферите на влияние, като установиха обща съветско-германска граница с подялбата помежду им на Полша. Впоследствие СССР нападна Финландия и присъедини териториите на Литва, Латвия, Естония, Бесарабия. В СССР съществуването на секретния протокол към договора за ненападение се отричаше. Той беше открит през 1992 г. и за пръв път се публикува едва сега. Сайтът на фондация \"Историческа памет“ за пръв път публикува сканирания оригинален Договор за ненападение между Съветския съюз и нацистка Германия от 23 август 1939 г. и секретното допълнение към него. Публикацията се появи на сайта на 31 май. Сканираният документ е предоставен от фонда на Историческия и документален департамент на руското външно министерство. Договорът за ненападение, подписан от външните министри Молотов (СССР) и Рибентроп (Германия), е само две страници, тайният допълнителен протокол към него, който разпределя зоните на влияние между СССР и хитлеристка Германия в Източна Европа - страница и половина. Самият пакт е бил публикуван незабавно след подписването, информацията за допълнителния протокол се е пазела с гриф \"строго секретно“, макар че много скоро е изтекла чрез дипломатически кръгове. През 1948 г. секретният протокол по фотокопията на незапазилия се германски оригинал са публикувани в сборник на Държавния департамент на САЩ \"Нацистко-съветските отношения. 1939-1941 г.“. В СССР, обаче, съществуването на тайния протокол, съхраняван в архива на ЦК на КПСС, категорично се е отричало. През 1992 г. след разсекретяването на протокола, той е бил открит от историка Дмитрий Волкогонов. Върховният Съвет и германския Райхстаг не са били запознати с текста на \"Секретният допълнителен протокол“, той не е бил ратифициран от парламентите и де юре е лично споразумение между Хитлер и Сталин, който е присъствал на подписването му.  ", "date": "2019.06.02", "title": "Падна тайната на пакта Рибентроп-Молотов"}
{"url": "https://standartnews.com/svyat/vulkant-etna-pak-se-sbudi-393758.html", "text": "Вулканът Етна отново се събуди, бълвайки лава и пепел в небето на Сицилия, предаде Франс прес. \r\nИзригването, започнало в четвъртък, днес е по-малко интензивно, но продължава да представлява проблем за сигурността на туристите, които се изкачват по склоновете на вулкана с височина 3295 метра. Последното изригване на Етна, който е най-високият активен вулкан в Европа, беше през декември. Новото изригване не представлява засега заплаха за обитаемите зони в близост, нито за летището на град Катания.    ", "date": "2019.06.02", "title": "Вулканът Етна пак се събуди"}
{"url": "https://www.standartnews.com/sport/shveytsarets-izpoti-andreev-na-rolan-garos-393789.html", "text": "Новата звезда на българския тенис Адриан Андреев се класира за втория кръг на Откритото първенство на Франция по тенис при юношите. Поставеният под №4 Андреев стартира с успех над Доминик Щефан Щрикер (Швейц) с 6:3, 7:6 (2) за 97 минути. 18-годишният софиянец взе първия сет с ключов пробив в шестия гейм. Във втората част той навакса ранен пасив от 0:3 и стигна до обрат при 6:5, когато сервираше за мача, но допусна изравняване. В последвалия тайбрек българинът направи серия от шест поредни точки, за да триумфира. Във втория кръг той ще играе срещу 16-годишния квалификант Дали Бланч (САЩ), който разгроми шведа Густав Стрьом с 6:0, 6:1.", "date": "2019.06.02", "title": "Швейцарец изпоти Андреев на \"Ролан Гарос\""}
{"url": "https://standartnews.com/kultura/blgarski-bukvi-po-keyovete-na-sena-393752.html", "text": "Български букви като арт инсталации на открито се появиха в сърцето на Париж и ще останат там до края на септември по инициатива на културния ни институт във френската столица. На едно от най-посещаваните за разходка,  развлечение  и спорт места – кейовете на Сена, до Моста на Инвалидите на левия бряг на реката,  жителите и гостите на града ще имат възможност да научат повече за кирилицата, както и да четат българска поезия.    Проектът представя 7 букви от нашата азбука без графичен еквивалент в  латинската и гръцката - Б, Ж, З, Ц, Ч, Щ, Ъ.  Изработени като оригинални пейки, те бяха поставени за първи път през лятото на 2018 г. в София от фондация „Прочети София“ под името „Скритите букви“ и  създадоха нови места за четене и своеобразни литературни кътчета в столицата на България.  Към всяка пейка са приложени стихове  на български и френски на някои от най-интересните съвременни наши поети, сред които Георги Господинов, Надежда Радулова, Силвия Чолева, Мирела Иванова, Амелия Личева... Преводите са на Мари Врина-Николов и Ралица Михайлова Фризон–Рош.   Кратък текст запознава читателите и с най-важното за кирилицата – третата официална азбука в Европейския съюз след латиницата и гръцката азбука, която се използва от повече от 300 милиона души в над 10 държави. „Българските букви“ ще гостуват в парижката градска среда през целия летен сезон.  Годишно по кея преминават над 2, 5 милиона души, а по статистика на Кметството в Париж  пикът на посещаемостта е през май, юни, юли и август.  Очаква се българските букви и поезия да бъдат видяни от около 600 000 жители и гости на един от най-посещаваните градове в света, което поставя инициативата сред най-видимите и достъпни за широка публика български културни проекти, реализирани във Франция. От 1991 двата кея на Сена са вписани сред обектите на световното наследство на ЮНЕСКО.  Проектът „Българските букви“ е адаптация на инициатива „Скритите букви“ на фондация „Прочети София“ с екип Тодора Радева /директор, идея и изпълнение/, художника Кирил Златков, архитектите Анета Василава и Иван Иванов. В Париж проектът се реализира по инициатива на Десислава Бинева, директор на  културния ни институт и в рамките на честването на 140 години от установяване на дипломатически отношения между България и Франция.  ", "date": "2019.06.02", "title": "Български букви по кейовете на Сена"}
{"url": "https://standartnews.com/svyat/kruizen-layner-udari-korabche-vv-venetsiya-snimki-393753.html", "text": "Круизен лайнер удари кей и туристическо корабче във Венеция. Петима души бяха ранени при сблъсъка, предаде РИА Новости. Четирима от тях са били на корабчето, един – на лайнера. Двама от ранените са откарани в болница за преглед. Националността им засега не е известна. Ударът станал в канала Джудека, разделящ Венеция от едноименния остров. Круизният кораб Ем Ес Си Опера изгубил контрол и се блъснал в кея в района на Сан Базилио-Дзатере, като предизвикал истинска паника сред хората на кея. После корабът се ударил в туристическо корабче. Кадри от инцидента показаха как някои хора падат във водата след удара с лайнера, а други бягат паникьосани на кея. Предполага се, че круизният кораб, теглен от влекачи в канала, е изгубил контрол, след като се е скъсал един от кабелите, свързващи го с влекачите. Заради силното течение италиано-швейцарският лайнер не успял да спре, когато то го тласнало към кея и към другото туристическо корабче там. Във Венеция тече дебат от дълго време дали да се допускат круизни кораби в центъра. Каналите на града и без това са задръстени от корабчета, водни таксита и гондоли.", "date": "2019.06.02", "title": "Круизен лайнер удари корабче във Венеция /СНИМКИ/"}
{"url": "https://standartnews.com/svyat/medvedev-se-povozi-na-chuzhda-volga-snimki-393740.html", "text": "Любопитен детайл от посещението на руската правителствена делегация в Туркменистан бе разпространен в интернет, предаде Епицентър.бг. Оказа се, че президентът на страната Гурбангули Бердимухамедов има класическа Волга ГАЗ-21 с необичаен изумруден цвят и именно с нея той посрещна руския премиер. Любопитен факт също така бе, че лидерът на Туркменистан се намираше зад волана на редкия автомобил. Медведев и Бердимухамедов първо се разходиха с колата през столицата Ашхабад.", "date": "2019.06.02", "title": "Медведев се повози на чужда волга (СНИМКИ)"}
{"url": "https://standartnews.com/regionalni/karayancheva-i-tsaritsa-roza-na-shestvie-v-kazanlk-393748.html", "text": "Започна празничното шествие по централните улици на Казанлък начело с Царица Роза. Това е гвоздеят на 116-то издание на Празника на розата в града. В шествието се включиха председателят на Народното събрание Цвета Караянчева и един от заместниците й - Емил Христов. Пред хилядите гости, сред тях над 1000 туристи от чужбина, дефилират състави и читалищни групи от община Казанлък и гостуващи формации от страната. Дефилират и гости от чужбина - Гърция, Италия, Китай, Алжир и др.  ", "date": "2019.06.02", "title": "Караянчева и Царица Роза на шествие в Казанлък"}
{"url": "https://www.standartnews.com/sport/autsayder-nanese-senzatsionna-zaguba-na-antni-dzhoshua-393727.html", "text": "Уникална сензация видяха тази сутрин феновете на бокса. За първи път след знаменития триумф на Бъстър Дъглас над Майк Тайсън през 1990-а, се намери аутсайдер, който да откаже голям шампион. В \"Медисън Скуер Гардън\" Анди Руис-младши прати цели четири пъти в нокдаун Антъни Джошуа и му отне трите шампионски пояса пред изумените зрители в \"меката на спорта\" в Манхатън. Джошуа първоначално прати опонента си в нокдаун в началото на третия рунд и изглеждаше сякаш ще поеме контрол върху събитията, но вместо това веднага последва нокдаун в актива на мексиканеца. Руис-младши засипа с комбинации от леви и десни крошета и регистрира втори нокдаун в рамките на рунда, като сериозно разклати британската суперзвезда. \r\nВ следващите три рунда темпото поспадна, но в седмия отново Руис-младши реши да рискува и се впусна в атака с леви и десни крошета срещу сваления гард на Джошуа, записвайки още два нокдауна. AJ се изправи, но обърна гръб на рефера на ринга Майкъл Грифин и не можа да отговори убедително на въпроса \"Готов ли си да се боксираш\", като изглеждаше съвсем неадекватен. Повторенията с подходящ звук показаха, че всъщност Джошуа е отговорил с \"да\" на въпроса, но след това не протестира срещу решението и не пожела да се оплаче, че битката е спряна преждевременно. \r\nЛогично последва отсъждане за ТКО, а Джошуа дори не протестира, защото явно не знаеше къде се намира, при което Руис-младши започна да празнува, а боксовият свят осъзна изключителната сензация. Мексико вече има своя първи шампион в историята на тежка категория, държащ поясите на WBA, WBO и IBF.  \r\nСледва моментален реванш между Джошуа и Руис, което допълнително ще размести фигурите на шахматната дъска в бокса и ще обърка сериозно плановете на промоутърите на AJ и на него самия. В първия рунд Руис загатна как външния му вид е подвеждащ за способностите му, защото отново демонстрира колко бързо всъщност борави с ръцете си, особено когато противникът опитва ляв прав или комбинация. Мексиканецът отговаряше с комбинации от леви и десни прави и не се свенеше да контрира с опити дори за нокаутираща десница, макар да не записваше чисто попадение. Джошуа се задоволи само с два-три леви прави в целта, като личеше, че е решил да не разкрива картите си в самото начало на битката и да поддържа дистанция. Руис пласира ляво-дясно кроше в началото на втория рунд, което трябваше да служи за аларма, че няма да е просто спаринг партньор в двубоя. Гардът на Джошуа бе нисък и той вероятно бе изненадан от скоростта на ръцете на опонента си, защото не се впускаше в атака и държеше да стои на висока дистанция. Шампионът намери лицето на съперника с ляво кроше и Руис веднага контрира със същото, макар без да има същата успеваемост. \r\nТретият рунд беше забележителен, защото и двамата боксьори записаха нокдауни - първо Джошуа повали съперника си в самото начало и си помисли, че е спечелил двубоя, но не можеше да е по-далече от истината. Руис не само стана, ами и намери сили да върне нокдауна в размените от близка дистанция, когато шампионът търсеше завършващия удар. Джошуа се израви, но изглеждаше по-разклатен от мексиканеца - Джошуа го бе повалил с ляво кроше, но Руис записа два нокдауна след комбинации от леви и десни крошета. Само гонгът спаси шампиона във втория случай, като краката му бяха сериозно нестабилни след \"изядените\" леви и десни крошета. В четвъртия рунд Джошуа предпочиташе просто да оцелее без да получи още от бомбастичните крошета на съперника и не смееше да поеме риск, като Руис опита да вкарва леви прави в тялото, но не стори достатъчно, за да поддържа напрежението. \r\nПетата част бе по-добра за Джошуа, който изглеждаше, че се въззстановява след нокдауните, а и Руис му го бе позволил в предишните спокойни 180 секунди. Британецът мереше дистанция с левия си прав, а Руис опитваше да го ползва за попадения в тялото. 50 секунди преди края на рунда ляво кроше на Джошуа попадна право в целта, но мексиканецът не изглеждаше особено разклатен. Шестата част също беше равностойна, но Руис изглеждаше по-склонен да поема рискове и да опитва да запише попадения, докато Джошуа бе доста пасивен. \r\nВ седмия рунд отново шампионът бе пратен в нокдаун след комбинация от леви и десни крошета, а след това бе тотално изтощен и Руис го засипа отново с канонада от крошета, за да запише четвърти нокдаун! Реферът на ринга Майкъл Грифин отброи и въпреки че британецът се изправи, изглеждаше неадекватен и неспособен да продължи, поради което бе отсъден ТКО. Джошуа дори не протестира, защото не даваше признаци, че разбира какво се случва, а Руис заслужено триумфира пред шокирания боксов свят.  ", "date": "2019.06.02", "title": "Аутсайдер нанесе тежка загуба на Антъни Джошуа"}
{"url": "https://standartnews.com/svyat/trmp-ne-sm-narichal-megan-zlobna-393767.html", "text": "Американският президент Доналд Тръмп опроверга новината, че е нарекъл съпругата на британския принц Хари „злобна“ заради нейни изказвания по негов адрес в миналото, съобщава БГНЕС. „Никога не съм наричал Меган Маркъл „злобна“. Всичко това е дело на лъжливите медии... Ще се извинят ли Си Ен Ен, „Ню Йорк Таймс“ и останалите? Съмнявам се в това!“, написа стопанинът на Белия дом в Twitter.", "date": "2019.06.02", "title": "Тръмп: Не съм наричал Меган злобна"}
{"url": "https://standartnews.com/svyat/400-globa-za-nashi-ribari-v-grtsiya-393769.html", "text": "Без разрешително могат да ловят само с въдица от брега на морето  Все повече родни рибари отиват в Гърция, за да мятат въдици в Егейско море, както и в реките Струма и Места. Те обаче рискуват да бъдат одрусани с глоби от 400 евро, ако не се откажат от някои нашенски привички като оставянето на боклуци и паленето на огньове. Властите в южната ни съседка са нащрек за българите с въдици заради оплакванията на местните, че цапат и бракониерстват. Сънародниците ни трябва да знаят също, че без разрешително могат да ловят риба само с въдица от брега на морето или реките, пише в. \"Труд\". Напоследък голям хит сред родните въдичари е да излизат с лодка край безлюдното островче Тасупола, където брегът е почти отвесен и морето е дълбоко над 30 метра и гъмжи от скъпи риби. За този вид риболов обаче вече е необходимо разрешително, което се изважда в Кавала срещу такса от 20 евро. Този документ обаче не дава право да се използват мрежи, защото за това е необходимо да си изкарат разрешително като професионални рибари. Всеки рибар има правото да хване не повече от пет кила риба в рамките на 24 часа, с изключение на случаите, в които само една от рибите е по-тежка от пет килограма. Ако практикувате любителски риболов със собствена лодка, трябва да имате валидна застраховка и капитанско свидетелство. Навсякъде в Гърция е забранен риболовът с динамит или с растителни или химични вещества, които парализират или убиват рибата. Наказанията за нарушителите на това правило са строги – ако властите хванат нарушителя за първи път може да го затворят за период от 5 месеца до 3 години, да му наложат глоба и да му отнемат плавателното средство. В случай, че някой бъде заловен да не спазва закона за ловене на риба с динамит, наказанията са още по-строги. Харпунджиите също трябва да са наясно със забраните и правилата, които им налага законът. Ако ловят в открито море, трябва да са снабдени задължително с шамандура в жълт цвят с жълто знаменце с диагонална червена линия, на която е изписано „?.?.” (подводна дейност). Това е необходимо за тяхната сигурност, а шамандурата при нормални условия трябва да се вижда от поне 300 метра, като харпунджията трябва да се движи в радиус от 50 метра около нея. Те не трябва да се подвизават на разстояние по-малко от 200 метра от места, където обикновено плуват хора или в зони, където минават кораби и лодки. На харпунджиите е забранено да махат стръвта от кукичките на други рибари, както и да им е зареден харпуна, когато са извън морето. Също така е забранено е да използват кислородни бутилки или други механизми за дишане под вода. От тази забрана се изключват случаите, когато става дума за изследвания или други дейности свързани с риболова, в случай че има разрешение от министъра на земеделието, но важи само за определен период от време и определени райони.", "date": "2019.06.02", "title": "400 евро глоба за наши рибари в Гърция"}
{"url": "https://www.standartnews.com/sport/obvinikha-neymar-v-iznasilvane-393732.html", "text": "Бразилският футболен ас Неймар бе обвинен в изнасилване от жена, която подаде жалба срещу него в Сао Пауло. Новината е на бразилския сайт Уол. Според обвинителката насилието е станало в Париж, предаде Франс прес, като се позова на сайта Уол. Самоличността на жената не се съобщава. Редица бразилски сайтове публикуваха пълния текст на жалбата й. Тя обвинява футболиста на Пари Сен Жермен, че е бил агресивен към нея и че прибягнал до сила, за да има сексуални отношения с нея без нейното съгласие. Според сайта Уол жалбоподателката е пребивавала три дни в Париж от 15 до 17 май, но е изчакала едва миналия петък, за да подаде жалбата си, след като се прибрала в Бразилия, защото била емоционално разтърсена от случилото се. Тя влязла в контакт с Неймар чрез социалната мрежа Инстаграм и асистент на футболиста й платил хотела и самолетните билети до Париж. \"Вечерта Неймар е дошъл в хотела видимо пиян. Двамата започнали да разговарят и да разменят ласки. В даден момент обаче той станал агресивен и прибягнал до сила, за да има сексуални отношения с жертвата без нейното съгласие\", пише сайтът Уол, като се позовава на подадената жалба. Бащата на Неймар отрече твърденията и каза, че синът му е попаднал в клопка и че е жертва на шантаж. Неймар бил запазил всички съобщения, които си разменял с жалбоподателката и щял да разкрие истината по случая, за да докаже, че става дума за клопка. Доказателствата били предадени на адвокати, разказва бащата на футболиста. Неймар се прибра в Бразилия на 25 май, за да започне подготовка за Копа Америка в тренировъчен център Терезополис близо до Рио де Жанейро. Шампионатът започва на 14 юни и продължава до 7 юли.", "date": "2019.06.02", "title": "Обвиниха Неймар в изнасилване"}
{"url": "https://standartnews.com/svyat/sblstsi-mezhdu-izraelski-sili-i-myusyulmani-393771.html", "text": "Израелската полиция съобщи, че силите за сигурност са влезли в сблъсъци с мюсюлмански богомолци на едно от свещените места и за мюсюлмани, и за евреите в Ерусалим, предаде Асошиейтед прес. \r\nГоворителят на полицията Мики Розенфелд каза, че палестинците са хвърляли камъни и столове по силите за сигурност днес, когато е празничен ден за Израел, който чества завладяването на Стария град на Ерусалим по време на арабско-израелската война през 1967 година. \r\nДо инцидента се е стигнало, след като израелци са посетили оспорваното място, известно сред евреите като Храмовия хълм, а сред мюсюлманите - като Благородното светилище. \r\nНапрежението се изостри в Деня на Ерусалим (Ал Кудс) - празник на солидарност с палестинската кауза, който тази година съвпада с края на Рамазана. \r\nПреди два дни полицията съобщи, че палестинец е намушкал двама израелци в Стария град на Ерусалим, преди да бъде убит. \r\nИзраелците ще участват днес в годишна демонстрация в Стария град, а полицията е в пълна бойна готовност, за да предотврати насилие. \r\n ", "date": "2019.06.02", "title": "Сблъсъци между израелски сили и мюсюлмани"}
{"url": "https://standartnews.com/svyat/smartfonite-vlyazokha-vv-voynata-sashch-kitay-393772.html", "text": "Пекин готви насрещен удар в търговската война с Вашингтон - да ограничи експорта на редки метали за Америка, които са в основата на производство на смартфони, монитори, лазери, акумулатори и радари. Ако това се случи много от американските компании ги грози икономическа катастрофа, защото 80 процента от вноса  на тези метали е от Китай, твърди в анализ РИА Новости. Още във вторник китайското министерство на търговията обяви, че въвежда експортни лицензи за тези метали като „достатъчно ефективна мярка за контрол върху експорта на редките елементи”. Страховете на американците, че това ще засегне основно  щатските компании се усилиха още ден по-късно, когато президента Си Цзинпин посети едно от най-големите предприятия, преработващо тези  метали и то заедно с вицепремиера, който води търговските преговори с екипа на Тръмп. Визитата се състоя няколко часа след като американския президент забрани на компаниите отвъд океана да си сътрудничат с Huawei. Тази визита е знак от Китай, че редките метали може да бъдат включени като въздействие в преговорите, коментира светкавично световната агенция Блумбърг. Още в четвъртък главният редактор на един от най-големите китайски вестници излезе с редакционен коментар, че Пекин сериозно разглежда въпроса за ограничаване на експорта на Америка. А ден по-късно излезе статия и в най-голямата им агенция, в която се отбеляза, че няма как продукцията от редките метали от предприятията в Китай да се използва срещу развитието на страната. Редки метали се наричат 17 химически елемента, скандий, итрий и още 15 елемента, който са в предпоследната колона на таблицата на Менделеев. Те се съдържат само в рудите на други метали и то в много незначителни размери, а също така отделяме им е доста трудно и затова са в пъти по-скъпи от златото. Открити са още в края на 19-ти век, но бумът на използването им идва в края на 20-ти век с внедряването на високите технологии. От тези метали сега зависят ключови отрасли на световната икономика. За сравнение, ако сега годишното производство е 120 000 тона, то само за 2020 година се очаква високотехнологичните производства да поемат не по малко от 200 000 тона. Тези метали са и в основата Китайското чудо, което позволи на държавата от нула да се превърне в световна сила, добивът  им е концентрирано в гигантски размери в провинцията Вътрешна Монголия, а хиляди учени ги изследват в най-съвременни  научни центрове.  Хегемонията на Китай е повече от очевидна - за 2017 година там са произведени 105 000 тона метали, а за последните 20 години САЩ е добила 43 тона. Днес Китай контролира 60 процента от световния пазар на редките метали, затова и ограниченията на китайския експорт със сигурност ще предизвикат покачването на цените. А руснаците се надяват, че това позиционира Москва в нова роля на световния пазар, защото от години те имат мощна програма за разработване на рудите от металите.    ", "date": "2019.06.02", "title": "Смартфоните влязоха във войната САЩ - Китай"}
{"url": "https://standartnews.com/svyat/srbiya-chast-ot-es-nay-rano-prez-2030-g-393779.html", "text": "Докладът на Европейската комисия за Сърбия няма да бъде изненада за никой, защото присъединяването ни към Европейския съюз може да се надяваме да се случи най-рано през 2030 година. Това каза ръководителят на Форума за етнически отношения Душан Янич, съобщава БГНЕС. Според него \"косовският филм\" ще приключи през февруари следващата година от чисто правна гледна точка с ясни задължения. \"След това Сърбия ще трябва да обърне внимание на замърсените си реки, на проблема със свободата на словото, на външната си политика, на социалните и пенсионните фондове, както и на всички останали проблеми, които са посочени в Доклада на ЕК“, каза Янич. \"Или ще стане това нещо, или пък ще трябва да се изправим пред действителността, която много отдавна бе изпята от Джордже Балашевич - \"Отивай си Европа, нас не ни чакат\", каза още известният сръбски експерт пред агенция Фонет.", "date": "2019.06.02", "title": "Сърбия  част от ЕС най-рано през 2030 г."}
{"url": "https://standartnews.com/kultura/robrt-patinsn-shche-stane-batman-393745.html", "text": "Компанията „Уорнър Брадърс“ потвърди, че британският актьор Робърт Патинсън ще влезе в ролята на Батман в новата трилогия филми, посветени на популярния герой от комиксите, съобщава изданието \"Дедлайн\". За същата роля се е разглеждала и кандидатурата на още един британец - Никълъс Холт, но киностудията в крайна сметка се спряла на екранния герой от сагата \"Здрач\". Режисурата на новата филмова трилогия за човека-прилеп ще бъде поверена на Мат Рийвс. Първата й част се очаква да излезе на екран през 2021 г. Образът на Батман през годините е бил пресъздаван от Майкъл Кийтън, Вал Килмър, Джордж Клуни, Крисчън Бейл и Бен Афлек.", "date": "2019.06.02", "title": "Робърт Патинсън ще стане Батман"}
{"url": "https://standartnews.com/svyat/45-mln-dolara-za-obyad-s-bfet-393776.html", "text": "Анонимен участник е предложил 4,5 милиона долара на търг за частен обяд с милиардера и инвеститор Уорън Бъфет. Така бяха подобрени предишните рекорди, когато бяха предложени близо 3,5 милиона долара през 2012 и 2016 г. съответно. \r\nПарите от онлайн търга ще отидат за фондация, която подпомага бездомните хора в Сан Франциско. Той се проведе в eBay, а печелившата оферта възлиза на точно 4 567 888 долара. \r\nЗа 20-та поредна година изпълнителният директор на инвестиционната компания Berkshire Hathaway участва в благотворителния търг, който дава на победителя възможността да почерпи от знанията на инвестиционния гуру. Наддаването започва от 25 хиляди долара. Единствено през 2010 г. той завърши при сума под 2 милиона долара. \r\nБлагодарение на инициативата си Уорън Бъфет е събрал близо 30 милиона долара през годините за благотворителност. /БГНЕС", "date": "2019.06.02", "title": "4,5 млн. долара за обяд с Бъфет"}
{"url": "https://www.standartnews.com/sport/noviyat-shampion-v-boksa-meksikanskata-krv-mi-pomogna-393735.html", "text": "Новият крал в професионалния бокс (тежка категория) Анди Руис-младши (Мексико) не скри радостта си след сензационната победа с технически нокаут над непобедения до този момент Антъни Джошуа на гала вечер в \"Медисън Скуеър Гардън\" в Ню Йорк. \"Искам да благодаря на Господ, че ми даде тази победа, без него това, нямаше да е възможно. Чувствам се много добре, сбъднах мечтата си, работих много за това. Благодаря на всички, на щаба, цялото ми семейство. За пръв път ме свалят в третия рунд, но аз го свалих веднага в нокдаун. Продължих напред, защото има мексиканска кръв в мен, това е мексиканският стил след третия рунд. Исках да го преследвам, атакувам, спазвах тактиката и нещата се получиха. Разбира се, очаквам да имам реванш.\" Победеният Антъни Джошуа за своя съперник: \"Голямо уважение, Анди, добър боксьор си, благодаря на Америка, благодаря на всички, съжалявам, че подведох моите фенове. Това обаче е добре за телевизията, нали така?\".", "date": "2019.06.02", "title": "Новият шампион в бокса: Мексиканската кръв ми помогна"}
{"url": "https://standartnews.com/sport/bostn-povede-vv-finalnata-seriya-za-kupa-stenli-393761.html", "text": "Хокеистите на Бостън разгромиха със 7:2 като гост Сейнт Луис Блус и поведоха с 2:1 победи във финалната серия за хокейната Купа Стенли. Бруинс вкара три шайби в първия период, за да имат пълна доминация над мач номер три, който се проведе в Сейнт Луис. Разписаха се патрис Бержерон, Чарли Койл и Шон Курали. Домакините приемаха мач за Купа Стенли за първи път от 49 години, но нямаше какво да празнуват. Дейвид Пастарнак добави още един гол само 41 секунди след старта на втория период, за да даде на Бостън предимство от 4:0. Иван Барбашев върна поне за малко надеждата на Сейнт Луис, но Тори Круг направи 5:1. След 5:24 минути от третата част Колтън Парейко намали на 2:5. В края на срещата Бостън се възползва от предимството си и вкара още две попадения чрез Ноел Ачари и Маркус Йохансон. Вратарят на Бруинс Туука Раск направи 27 спасявания. Четвъртата среща е в понеделник отново в Сейнт Луис.", "date": "2019.06.02", "title": "Бостън поведе във финалната серия за купа \"Стенли\""}
{"url": "https://www.standartnews.com/sport/voleybolistite-s-prva-zaguba-v-ligata-na-natsiite-393733.html", "text": "Националите по волейбол на България бяха победени за първи път в новото издание на Лигата на нациите. След страхотното начало и победата на Канада с 3:1 в първия си мач, снощи момчетата на Силвано Пранди паднаха от домакините от Аржентина с 0:3 (16, 21, 23) във втората си среща от турнира в Група 2 от първия уикенд в Лигата на нациите, играна в зала \"Аконкагуа Арена\" в град Мендоса. Тази вечер от 22.10 ч. българско време нашите ще срещнат състава на Португалия.", "date": "2019.06.02", "title": "Волейболистите с първа загуба в Лигата на нациите"}
{"url": "https://www.standartnews.com/sport/serina-si-trgna-ss-skandal-ot-rolan-garos-393737.html", "text": "23-кратната шампионка в турнира от Големия шлем Серина Уилямс стана главно действащо лице и извън корта на Ролан Гарос. Американката загуби от 20-годишната София Кенин (САЩ), а след това постави организаторите в патова ситуация и сътвори чутовен скандал. Отивайки за задължителната пресконференция след мача в Париж Серина видя, ча в залата все още говори Доминик Тийм, който малко преди това бе елиминирал Пабло Куевас. В типичния си стил американката обяви, че няма намерение да чака австриеца да приключи с медиите. Поради това организаторите прекъснаха пресконференцията на Тийм му и го помолиха да напусне залата, за да се премести в друга, така че Уилямс да говори с репортерите. Австриецът разбираемо се засегна и обясни, че с него са се отнесли като юноша. Отказа да продължи да говори, а след това отказа и интервюта с телевизиите.", "date": "2019.06.02", "title": "Серина си тръгна със скандал от \"Ролан Гарос\""}
{"url": "https://www.standartnews.com/sport/ministr-kralev-otkri-detskiya-turnir-po-pluvane-zlatoperki-393738.html", "text": "Министърът на младежта и спорта Красен Кралев откри 2-ото издание на детския турнир по плуване „Златоперки“ (1-2 юни) пред препълнените трибуни на столичния басейн „Спартак“. В състезанието участват около 600 състезатели от 46 клуба, разделени в 3 възрастови групи – момчета/момичета, родени през 2007-2008, 2009-2010 и 2011-2012 година. Надпреварата се организира от плувен клуб Левски с подкрепата на Министерството на младежта и спорта (ММС) и Българската федерация по плувни спортове (БФПС). Турнир „Златоперки“ е приемник и продължава традицията на държавното първенство за деца „Златна рибка“. На събитието присъстваха още многократният носител на световната купа по плувен маратон Петър Стойчев, председателят на БФПС Георги Аврамчев и генералният секретар на федерацията Димитър Бобев. „Изключително съм щастлив, че мога да споделя днешния празник – Деня на детето с Вас. Радвам се, че днес виждам толкова много деца, които са бъдещето на българския плувен спорт. Благодаря на плувен клуб Левски, на моя приятел Петър Стойчев и на Българската федерация по плувни спортове за усилията, които полагат в развитието на този прекрасен спорт“, заяви Красен Кралев. Министърът поздрави всички родители за това, че насърчават децата си да практикуват любимия спорт и пожела на малките състезатели да достигнат постиженията на най-големия българския плувец Петър Стойчев. Многократния носител на световната купа по плувен маратон Петър Стойчев благодари на министър Кралев за подкрепата, която ММС оказва на плувния спорт и му връчи почетен плакет от името на ПК Левски. Състезателната програма откриха деца с увреждания от фондация „Воден път“, които по-късно получиха награди от министър Кралев и официалните гости. В двудневния турнир състезателите ще спорят за отличията в дисциплините – св. стил (50, 100, 200, 400 м), гръб (50, 100, 200 м), бруст (50, 100, 200м), бътерфлай (50, 100, 200 м), 200 м съчетано плуване и смесена щафета (6x50 м св. стил).  ", "date": "2019.06.02", "title": "Министър Кралев откри детския турнир по плуване „Златоперки“"}
{"url": "https://www.standartnews.com/sport/bostn-povede-vv-finalnata-seriya-za-kupa-stenli-393761.html", "text": "Хокеистите на Бостън разгромиха със 7:2 като гост Сейнт Луис Блус и поведоха с 2:1 победи във финалната серия за хокейната Купа Стенли. Бруинс вкара три шайби в първия период, за да имат пълна доминация над мач номер три, който се проведе в Сейнт Луис. Разписаха се патрис Бержерон, Чарли Койл и Шон Курали. Домакините приемаха мач за Купа Стенли за първи път от 49 години, но нямаше какво да празнуват. Дейвид Пастарнак добави още един гол само 41 секунди след старта на втория период, за да даде на Бостън предимство от 4:0. Иван Барбашев върна поне за малко надеждата на Сейнт Луис, но Тори Круг направи 5:1. След 5:24 минути от третата част Колтън Парейко намали на 2:5. В края на срещата Бостън се възползва от предимството си и вкара още две попадения чрез Ноел Ачари и Маркус Йохансон. Вратарят на Бруинс Туука Раск направи 27 спасявания. Четвъртата среща е в понеделник отново в Сейнт Луис.", "date": "2019.06.02", "title": "Бостън поведе във финалната серия за купа \"Стенли\""}
{"url": "https://www.standartnews.com/sport/ivan-vasilev-ostava-nachelo-na-loko-sf-393762.html", "text": "Бизнесменът Иван Василев ще продължи да издържа столичния Локомотив, съобщи самия той в официалната страница на клуба. След конфликт с феновете на тима той бе дал срок до 1 юни да му представят концепция, за да им връчи акциите, но такава не постъпи и той потвърди, че остава начело на клуба с декларация: \"Скъпи локомотивци, От мое име и името на акционерите и УС на клуба Валентин Николов, Иво Паргов, Веско Стоянов и Бойчо Величков, благодаря на всички локомотивци за доверието, което ми оказахте през тежките години на изпитание! Респект и уважение към всички вас, които застанахте зад Клуба! В същото време е недопустимо на срещите на велик клуб като Локомотив да ставаме свидетели на грозни сцени и рушене на имущество, в това число и лично! Подобни вандалски прояви не отиват на клуб с 90-годишна история дал на българския футбол легенди като Никола Котков и Начко Михайлов. През последните 4 години заедно с моите колеги инвестирахме толкова средства в базата (терени, помощни игрища, съблекални и други съоръжения) колкото не са били отделяни през последните 35 години, и то само със собствени сили. Ние сме единствените в България, които са вложили такива средства в държавна земя, без да са получили договор или концесия от държавата. Искам да ви уверя, че заедно с колегите ми от ръководството ще продължим да работим със същата енергия, любов и ентусиазъм за Локомотив, доколкото ни позволяват финансовите възможности. Наред с това оставаме на разположение за разговори с потенциални инвеститори, които да надградят направеното от нас, което никак не е малко. Вярваме и призоваваме всяка жена и мъж, в чиито тела туптят локомотивски сърца, да дадат своя принос за обединението на Клуба и по-голяма подкрепа за любимия ни отбор! Локомотив е необикновения отбор за обикновения Човек!\", написа Иван Василев.", "date": "2019.06.02", "title": "Иван Василев остава начело на Локо (Сф)"}
{"url": "https://www.standartnews.com/sport/stoichkov-se-shchrakna-s-milnr-393765.html", "text": "Легендата на родния футбол Христо Стоичков пусна в инстаграм своя снимка с един от новите европейски клубни шампиони. Камата се щракна с Джеймс Милнър от \"Ливърпул\" след финала на Шампионската лига в Мадрид. Стоичков поздрави ветерана, който не започна като титуляр, но се появи в игра през втората част на мача с \"Тотнъм\", спечелен с 2:0 от мърсисайдци. Модерния ляв честити трофея на Милнър и \"Ливърпул\". Самият Стоичков знае какво е чувството да спечелиш Купата с големите уши. Той триумфира през 1992 г. с \"Барселона\", когато надпреварата носеше името Купа на европейските шампиони. На финала каталунците победиха с 1:0 \"Сампдория\".", "date": "2019.06.02", "title": "Стоичков се щракна с Милнър"}
{"url": "https://standartnews.com/kultura/yan-englert-povrshchash-efektno-v-internet-i-veche-si-zvezda-393750.html", "text": "Ян Енглерт, който има 150 роли в театъра и киното, откри своята звезда в Алеята на славата с фиданки пред Операта в Стара Загора, където продължава седмото издание на фестивала за ново европейско кино „Златната липа”.  Изключителният интелектуалец, чиито чар и харизма остават извън календара, раздаде автографи и позира за десетки снимки с фенки от различни генерации. Самият той се пошегува, че неговият отец Ередия от „Осъдени души” на Въло Радев, е сред любимците на майките, но няма съмнение, че Енглерт омая без проблем и младите госпожици в Стара Загора. „Аз съм във възраст, в която ми дават наградите за цялостно творчество. Но най ми е гот, когато мои студенти, които дори не си спомнят, че някога са им бил преподавател, получават отличия. Ако периодично съвсем нескромно си мисля, че има шанс да остана безсмъртен, то това е чрез учениците ми. Безкористно им предавам това, което съм получил от учителите ми, обогатено с моя опит.  А станах актьор съвършено случайно. На 13 играх при Анджей Вайда в „Канал”. След 50 години той ме покани да снимам в „Катин”. Когато го запитах на какво дължа тази чест половин век по-късно, той ми отговори: „На вашите колеги им се струва, че живеят, а вие живеете наистина”. Да, аз непрекъснато се боря за нещо, постоянно съм в битка, за да постигна следващата си цел. Но не съм индивидуалист – аз съм отборен играч. Тренирал съм футбол и волейбол. Разбира се, много е хубаво, когато ти си този, който вкарва головете.  Живея прекалено дълго, за да не си давам сметка, че успехите и неуспехите са твърде относителни понятия. Популярността има твърде къси крачета. Особено днес, когато е достатъчно да повърнеш ефектно в интернет и вече си звезда. Да, сега от време на време, се появяват високохудожествени филми и спектакли, но творците се занимават главно с правене на пари. Това е естественият ход на нещата – не критикувам, давам оценка на реалната ситуация. Аз съм последният жив полски актьор, който не се е появявал в реклама. Имах предложение, но не го приех – а парите, които щях да получа, биха ми осигурили добър живот. Но излязох Дон Кихот и отказах. Но не съжалявам. Може би съм поканен тук точно като сериозен човек”, сподели Ян Енглерт.    ", "date": "2019.06.02", "title": "Ян Енглерт: Повръщаш ефектно в нета и си звезда"}
{"url": "https://www.standartnews.com/sport/ekvadorets-specheli-dzhiroto-393774.html", "text": "Еквадорският колоездач Ричард Карапас от отбора на Мовистар спечели 102-рото издание на обиколка на Италия. В последния 21-ви етап - 17 километра по часовник по улиците на Верона, Карапас завърши на 36-о място с изоставане от 1:12 минути от американеца Чад Хага, който постигна едва втора етапна победа в кариерата си. В генералното класиране на \"Джирото\" Карапас завърши с 1:08 минути пред втория Виченцо Нибали. Карапас е първият еквадорец и едва вторият представител на Южна Америка след колумбиеца Наиро Кинтана през 2014 година, който печели \"Джирото\". Краен победител в класирането за активност е германецът Паскал Акерман, който изпревари с 13 точки французина Арно Демар за \"цилкамената фланелка\". Със \"синята фланелка\" за най-добър катерач завърши италианецът Джулио Чиконе, а \"бялата фланелка\" за най-добър млад състезател до 25 години спечели колумбиецът Мигел Анхел Лопес. В отборното класиране \"Джирото\" бе спечелено от тима на Мовистар, който изпревари тимовете на Астана и Бахрейн Мерида. фото ЕПА/БГНЕС", "date": "2019.06.02", "title": "Еквадорец спечели Джирото"}
{"url": "https://standartnews.com/sport/noviyat-shampion-v-boksa-meksikanskata-krv-mi-pomogna-393735.html", "text": "Новият крал в професионалния бокс (тежка категория) Анди Руис-младши (Мексико) не скри радостта си след сензационната победа с технически нокаут над непобедения до този момент Антъни Джошуа на гала вечер в \"Медисън Скуеър Гардън\" в Ню Йорк. \"Искам да благодаря на Господ, че ми даде тази победа, без него това, нямаше да е възможно. Чувствам се много добре, сбъднах мечтата си, работих много за това. Благодаря на всички, на щаба, цялото ми семейство. За пръв път ме свалят в третия рунд, но аз го свалих веднага в нокдаун. Продължих напред, защото има мексиканска кръв в мен, това е мексиканският стил след третия рунд. Исках да го преследвам, атакувам, спазвах тактиката и нещата се получиха. Разбира се, очаквам да имам реванш.\" Победеният Антъни Джошуа за своя съперник: \"Голямо уважение, Анди, добър боксьор си, благодаря на Америка, благодаря на всички, съжалявам, че подведох моите фенове. Това обаче е добре за телевизията, нали така?\".", "date": "2019.06.02", "title": "Новият шампион в бокса: Мексиканската кръв ми помогна"}
{"url": "https://www.standartnews.com/sport/vavrinka-otkaza-tsitsipas-sled-5-chasa-igra-393784.html", "text": "Стан Вавринка се класира за четвъртфинала на \"Ролан Гарос\". Швейцарецът победи в маратонски 5-часов мач гръцката изгряваща звезда Стефанос Циципас със 7:6 (8), 5:7, 6:4, 3:6, 8:6. Двубоят продължи 5,10 часа. Той обаче е малко преди най-дългият мач на турнира в историята, който е 5,41 минути без почивка. В четвъртфинала след 48 часа Вавринка среща победителя от мача Кей Нишикори (Яп) - Беноа Пер (Фр). \"Винаги съм играл заради тези емоции, които сега изпитвам\", каза Вавринка след мача.", "date": "2019.06.02", "title": "Вавринка отказа Циципас след 5 часа игра"}
{"url": "https://standartnews.com/sport/ivan-vasilev-ostava-nachelo-na-loko-sf-393762.html", "text": "Бизнесменът Иван Василев ще продължи да издържа столичния Локомотив, съобщи самия той в официалната страница на клуба. След конфликт с феновете на тима той бе дал срок до 1 юни да му представят концепция, за да им връчи акциите, но такава не постъпи и той потвърди, че остава начело на клуба с декларация: \"Скъпи локомотивци, От мое име и името на акционерите и УС на клуба Валентин Николов, Иво Паргов, Веско Стоянов и Бойчо Величков, благодаря на всички локомотивци за доверието, което ми оказахте през тежките години на изпитание! Респект и уважение към всички вас, които застанахте зад Клуба! В същото време е недопустимо на срещите на велик клуб като Локомотив да ставаме свидетели на грозни сцени и рушене на имущество, в това число и лично! Подобни вандалски прояви не отиват на клуб с 90-годишна история дал на българския футбол легенди като Никола Котков и Начко Михайлов. През последните 4 години заедно с моите колеги инвестирахме толкова средства в базата (терени, помощни игрища, съблекални и други съоръжения) колкото не са били отделяни през последните 35 години, и то само със собствени сили. Ние сме единствените в България, които са вложили такива средства в държавна земя, без да са получили договор или концесия от държавата. Искам да ви уверя, че заедно с колегите ми от ръководството ще продължим да работим със същата енергия, любов и ентусиазъм за Локомотив, доколкото ни позволяват финансовите възможности. Наред с това оставаме на разположение за разговори с потенциални инвеститори, които да надградят направеното от нас, което никак не е малко. Вярваме и призоваваме всяка жена и мъж, в чиито тела туптят локомотивски сърца, да дадат своя принос за обединението на Клуба и по-голяма подкрепа за любимия ни отбор! Локомотив е необикновения отбор за обикновения Човек!\", написа Иван Василев.", "date": "2019.06.02", "title": "Иван Василев остава начело на Локо (Сф)"}
{"url": "https://standartnews.com/sport/serina-si-trgna-ss-skandal-ot-rolan-garos-393737.html", "text": "23-кратната шампионка в турнира от Големия шлем Серина Уилямс стана главно действащо лице и извън корта на Ролан Гарос. Американката загуби от 20-годишната София Кенин (САЩ), а след това постави организаторите в патова ситуация и сътвори чутовен скандал. Отивайки за задължителната пресконференция след мача в Париж Серина видя, ча в залата все още говори Доминик Тийм, който малко преди това бе елиминирал Пабло Куевас. В типичния си стил американката обяви, че няма намерение да чака австриеца да приключи с медиите. Поради това организаторите прекъснаха пресконференцията на Тийм му и го помолиха да напусне залата, за да се премести в друга, така че Уилямс да говори с репортерите. Австриецът разбираемо се засегна и обясни, че с него са се отнесли като юноша. Отказа да продължи да говори, а след това отказа и интервюта с телевизиите.", "date": "2019.06.02", "title": "Серина си тръгна със скандал от \"Ролан Гарос\""}
{"url": "https://www.standartnews.com/sport/khilyadi-posreshchnakha-shampionite-v-livrpul-393775.html", "text": "Футболистите и треньорският щаб на Ливърпул се прибраха у дома след триумфа във финала на Шампионска лига. В Мадрид \"мърсисайдци\" победиха Тотнъм с 2:0 и взеха трофея за шести път в историята си.  \"Червените\" кацнаха на летището и позираха с трофея и златните медали, а под снимката на профила на клуба в Туитър написаха: \"У дома сме, с още една вещ допълнителен багаж\". След това мърсисайдци направиха и парад с трофея за феновете по улиците на Ливърпул. Десетки хиляди хора се стекоха по улиците на града, за да видят Мохамед Салах и компания да показват купата.", "date": "2019.06.02", "title": "Хиляди посрещнаха шампионите в Ливърпул"}
{"url": "https://standartnews.com/sport/autsayder-nanese-senzatsionna-zaguba-na-antni-dzhoshua-393727.html", "text": "Уникална сензация видяха тази сутрин феновете на бокса. За първи път след знаменития триумф на Бъстър Дъглас над Майк Тайсън през 1990-а, се намери аутсайдер, който да откаже голям шампион. В \"Медисън Скуер Гардън\" Анди Руис-младши прати цели четири пъти в нокдаун Антъни Джошуа и му отне трите шампионски пояса пред изумените зрители в \"меката на спорта\" в Манхатън. Джошуа първоначално прати опонента си в нокдаун в началото на третия рунд и изглеждаше сякаш ще поеме контрол върху събитията, но вместо това веднага последва нокдаун в актива на мексиканеца. Руис-младши засипа с комбинации от леви и десни крошета и регистрира втори нокдаун в рамките на рунда, като сериозно разклати британската суперзвезда. \r\nВ следващите три рунда темпото поспадна, но в седмия отново Руис-младши реши да рискува и се впусна в атака с леви и десни крошета срещу сваления гард на Джошуа, записвайки още два нокдауна. AJ се изправи, но обърна гръб на рефера на ринга Майкъл Грифин и не можа да отговори убедително на въпроса \"Готов ли си да се боксираш\", като изглеждаше съвсем неадекватен. Повторенията с подходящ звук показаха, че всъщност Джошуа е отговорил с \"да\" на въпроса, но след това не протестира срещу решението и не пожела да се оплаче, че битката е спряна преждевременно. \r\nЛогично последва отсъждане за ТКО, а Джошуа дори не протестира, защото явно не знаеше къде се намира, при което Руис-младши започна да празнува, а боксовият свят осъзна изключителната сензация. Мексико вече има своя първи шампион в историята на тежка категория, държащ поясите на WBA, WBO и IBF.  \r\nСледва моментален реванш между Джошуа и Руис, което допълнително ще размести фигурите на шахматната дъска в бокса и ще обърка сериозно плановете на промоутърите на AJ и на него самия. В първия рунд Руис загатна как външния му вид е подвеждащ за способностите му, защото отново демонстрира колко бързо всъщност борави с ръцете си, особено когато противникът опитва ляв прав или комбинация. Мексиканецът отговаряше с комбинации от леви и десни прави и не се свенеше да контрира с опити дори за нокаутираща десница, макар да не записваше чисто попадение. Джошуа се задоволи само с два-три леви прави в целта, като личеше, че е решил да не разкрива картите си в самото начало на битката и да поддържа дистанция. Руис пласира ляво-дясно кроше в началото на втория рунд, което трябваше да служи за аларма, че няма да е просто спаринг партньор в двубоя. Гардът на Джошуа бе нисък и той вероятно бе изненадан от скоростта на ръцете на опонента си, защото не се впускаше в атака и държеше да стои на висока дистанция. Шампионът намери лицето на съперника с ляво кроше и Руис веднага контрира със същото, макар без да има същата успеваемост. \r\nТретият рунд беше забележителен, защото и двамата боксьори записаха нокдауни - първо Джошуа повали съперника си в самото начало и си помисли, че е спечелил двубоя, но не можеше да е по-далече от истината. Руис не само стана, ами и намери сили да върне нокдауна в размените от близка дистанция, когато шампионът търсеше завършващия удар. Джошуа се израви, но изглеждаше по-разклатен от мексиканеца - Джошуа го бе повалил с ляво кроше, но Руис записа два нокдауна след комбинации от леви и десни крошета. Само гонгът спаси шампиона във втория случай, като краката му бяха сериозно нестабилни след \"изядените\" леви и десни крошета. В четвъртия рунд Джошуа предпочиташе просто да оцелее без да получи още от бомбастичните крошета на съперника и не смееше да поеме риск, като Руис опита да вкарва леви прави в тялото, но не стори достатъчно, за да поддържа напрежението. \r\nПетата част бе по-добра за Джошуа, който изглеждаше, че се въззстановява след нокдауните, а и Руис му го бе позволил в предишните спокойни 180 секунди. Британецът мереше дистанция с левия си прав, а Руис опитваше да го ползва за попадения в тялото. 50 секунди преди края на рунда ляво кроше на Джошуа попадна право в целта, но мексиканецът не изглеждаше особено разклатен. Шестата част също беше равностойна, но Руис изглеждаше по-склонен да поема рискове и да опитва да запише попадения, докато Джошуа бе доста пасивен. \r\nВ седмия рунд отново шампионът бе пратен в нокдаун след комбинация от леви и десни крошета, а след това бе тотално изтощен и Руис го засипа отново с канонада от крошета, за да запише четвърти нокдаун! Реферът на ринга Майкъл Грифин отброи и въпреки че британецът се изправи, изглеждаше неадекватен и неспособен да продължи, поради което бе отсъден ТКО. Джошуа дори не протестира, защото не даваше признаци, че разбира какво се случва, а Руис заслужено триумфира пред шокирания боксов свят.  ", "date": "2019.06.02", "title": "Аутсайдер нанесе тежка загуба на Антъни Джошуа"}
{"url": "https://standartnews.com/sport/ministr-kralev-otkri-detskiya-turnir-po-pluvane-zlatoperki-393738.html", "text": "Министърът на младежта и спорта Красен Кралев откри 2-ото издание на детския турнир по плуване „Златоперки“ (1-2 юни) пред препълнените трибуни на столичния басейн „Спартак“. В състезанието участват около 600 състезатели от 46 клуба, разделени в 3 възрастови групи – момчета/момичета, родени през 2007-2008, 2009-2010 и 2011-2012 година. Надпреварата се организира от плувен клуб Левски с подкрепата на Министерството на младежта и спорта (ММС) и Българската федерация по плувни спортове (БФПС). Турнир „Златоперки“ е приемник и продължава традицията на държавното първенство за деца „Златна рибка“. На събитието присъстваха още многократният носител на световната купа по плувен маратон Петър Стойчев, председателят на БФПС Георги Аврамчев и генералният секретар на федерацията Димитър Бобев. „Изключително съм щастлив, че мога да споделя днешния празник – Деня на детето с Вас. Радвам се, че днес виждам толкова много деца, които са бъдещето на българския плувен спорт. Благодаря на плувен клуб Левски, на моя приятел Петър Стойчев и на Българската федерация по плувни спортове за усилията, които полагат в развитието на този прекрасен спорт“, заяви Красен Кралев. Министърът поздрави всички родители за това, че насърчават децата си да практикуват любимия спорт и пожела на малките състезатели да достигнат постиженията на най-големия българския плувец Петър Стойчев. Многократния носител на световната купа по плувен маратон Петър Стойчев благодари на министър Кралев за подкрепата, която ММС оказва на плувния спорт и му връчи почетен плакет от името на ПК Левски. Състезателната програма откриха деца с увреждания от фондация „Воден път“, които по-късно получиха награди от министър Кралев и официалните гости. В двудневния турнир състезателите ще спорят за отличията в дисциплините – св. стил (50, 100, 200, 400 м), гръб (50, 100, 200 м), бруст (50, 100, 200м), бътерфлай (50, 100, 200 м), 200 м съчетано плуване и смесена щафета (6x50 м св. стил).  ", "date": "2019.06.02", "title": "Министър Кралев откри детския турнир по плуване „Златоперки“"}
{"url": "https://www.standartnews.com/sport/tanak-specheli-rali-portugaliya-393781.html", "text": "Естонецът От Танак с \"Тойота Ярис\" спечели рали \"Португалия\", седми кръг от световния рали шампионат. Той завърши с общо време 3:20:22.8 часа и записа общо трети успех за сезона и втори пореден след триумфа му в Чили преди три седмици. Втори на 15,9 секунди остана Тиери Нювил от Белгия с \"Хюндай\", а трети е шесткратният световен шампион Себастиан Ожие (Франция) със \"Ситроен\" на 57,1 секунди. Британецът Крис Мийк с Тойота се движеше втори, но в последния етап катастрофира и отпадна. Себастиан Ожие запази първото място в класирането при пилотите със 142 точки, а От Танак остава на второ място със 140. Тиери Нювил (Белгия) с \"Хюндай\"  е на трета позиция със 132 точки. фото ЕПА/БГНЕС", "date": "2019.06.02", "title": "Танак спечели рали \"Португалия\""}
{"url": "https://standartnews.com/sport/voleybolistite-s-prva-zaguba-v-ligata-na-natsiite-393733.html", "text": "Националите по волейбол на България бяха победени за първи път в новото издание на Лигата на нациите. След страхотното начало и победата на Канада с 3:1 в първия си мач, снощи момчетата на Силвано Пранди паднаха от домакините от Аржентина с 0:3 (16, 21, 23) във втората си среща от турнира в Група 2 от първия уикенд в Лигата на нациите, играна в зала \"Аконкагуа Арена\" в град Мендоса. Тази вечер от 22.10 ч. българско време нашите ще срещнат състава на Португалия.", "date": "2019.06.02", "title": "Волейболистите с първа загуба в Лигата на нациите"}
{"url": "https://standartnews.com/sport/obvinikha-neymar-v-iznasilvane-393732.html", "text": "Бразилският футболен ас Неймар бе обвинен в изнасилване от жена, която подаде жалба срещу него в Сао Пауло. Новината е на бразилския сайт Уол. Според обвинителката насилието е станало в Париж, предаде Франс прес, като се позова на сайта Уол. Самоличността на жената не се съобщава. Редица бразилски сайтове публикуваха пълния текст на жалбата й. Тя обвинява футболиста на Пари Сен Жермен, че е бил агресивен към нея и че прибягнал до сила, за да има сексуални отношения с нея без нейното съгласие. Според сайта Уол жалбоподателката е пребивавала три дни в Париж от 15 до 17 май, но е изчакала едва миналия петък, за да подаде жалбата си, след като се прибрала в Бразилия, защото била емоционално разтърсена от случилото се. Тя влязла в контакт с Неймар чрез социалната мрежа Инстаграм и асистент на футболиста й платил хотела и самолетните билети до Париж. \"Вечерта Неймар е дошъл в хотела видимо пиян. Двамата започнали да разговарят и да разменят ласки. В даден момент обаче той станал агресивен и прибягнал до сила, за да има сексуални отношения с жертвата без нейното съгласие\", пише сайтът Уол, като се позовава на подадената жалба. Бащата на Неймар отрече твърденията и каза, че синът му е попаднал в клопка и че е жертва на шантаж. Неймар бил запазил всички съобщения, които си разменял с жалбоподателката и щял да разкрие истината по случая, за да докаже, че става дума за клопка. Доказателствата били предадени на адвокати, разказва бащата на футболиста. Неймар се прибра в Бразилия на 25 май, за да започне подготовка за Копа Америка в тренировъчен център Терезополис близо до Рио де Жанейро. Шампионатът започва на 14 юни и продължава до 7 юли.", "date": "2019.06.02", "title": "Обвиниха Неймар в изнасилване"}
{"url": "https://standartnews.com/sport/stoichkov-se-shchrakna-s-milnr-393765.html", "text": "Легендата на родния футбол Христо Стоичков пусна в инстаграм своя снимка с един от новите европейски клубни шампиони. Камата се щракна с Джеймс Милнър от \"Ливърпул\" след финала на Шампионската лига в Мадрид. Стоичков поздрави ветерана, който не започна като титуляр, но се появи в игра през втората част на мача с \"Тотнъм\", спечелен с 2:0 от мърсисайдци. Модерния ляв честити трофея на Милнър и \"Ливърпул\". Самият Стоичков знае какво е чувството да спечелиш Купата с големите уши. Той триумфира през 1992 г. с \"Барселона\", когато надпреварата носеше името Купа на европейските шампиони. На финала каталунците победиха с 1:0 \"Сампдория\".", "date": "2019.06.02", "title": "Стоичков се щракна с Милнър"}
{"url": "https://www.standartnews.com/sport/federer-i-nadal-prodlzhavat-bez-greshka-393777.html", "text": "Носителят на рекордните 20 титли от “Големия шлем” в тениса Роджър Федерер е първият 1/4-финалист при мъжете на тазгодишния “Ролан Гарос”. 37-годишният швейцарец, поставен под №3 в схемата, не даде никакъв шанс на аржентинеца Леонардо Майер на осминафиналите и го елиминира от турнира с 6:2, 6:3, 6:3. В първите си 4 мача в Париж тази година Федерер не загуби сет, а на 1/4-финалите той очаква победителя от двубоя между своя приятел и сънародник Стан Вавринка (№24 в схемата) и 20-годишния гръцки талант Стефанос Циципас (№6), които играят в момента. При поредишното си участие на “Ролан Гарос” Федерер бе елиминиран именно от Вавринка на 1/4-финалите. Тогава Стан взе и трофея след успех на финала срещу Новак Джокович. Друг от фаворитите Рафа Надал (Исп) също продължава напред след бърза победа над Хуан Игнасио Лондеро (Арж) с 6:2, 6:3, 6:3. Четвъртфиналист е и Новак Джокович (Сърбия). Световният №1 постигна 24-ата си поредна победа в турнирите от \"Големия шлем\" след като срази с 6:3, 6:3, 6:2 квалификанта Салваторе Карузо (Ит).", "date": "2019.06.02", "title": "Федерер и Надал продължават без грешка"}
{"url": "https://standartnews.com/sport/ekvadorets-specheli-dzhiroto-393774.html", "text": "Еквадорският колоездач Ричард Карапас от отбора на Мовистар спечели 102-рото издание на обиколка на Италия. В последния 21-ви етап - 17 километра по часовник по улиците на Верона, Карапас завърши на 36-о място с изоставане от 1:12 минути от американеца Чад Хага, който постигна едва втора етапна победа в кариерата си. В генералното класиране на \"Джирото\" Карапас завърши с 1:08 минути пред втория Виченцо Нибали. Карапас е първият еквадорец и едва вторият представител на Южна Америка след колумбиеца Наиро Кинтана през 2014 година, който печели \"Джирото\". Краен победител в класирането за активност е германецът Паскал Акерман, който изпревари с 13 точки французина Арно Демар за \"цилкамената фланелка\". Със \"синята фланелка\" за най-добър катерач завърши италианецът Джулио Чиконе, а \"бялата фланелка\" за най-добър млад състезател до 25 години спечели колумбиецът Мигел Анхел Лопес. В отборното класиране \"Джирото\" бе спечелено от тима на Мовистар, който изпревари тимовете на Астана и Бахрейн Мерида. фото ЕПА/БГНЕС", "date": "2019.06.02", "title": "Еквадорец спечели Джирото"}
{"url": "https://standartnews.com/sport/khilyadi-posreshchnakha-shampionite-v-livrpul-393775.html", "text": "Футболистите и треньорският щаб на Ливърпул се прибраха у дома след триумфа във финала на Шампионска лига. В Мадрид \"мърсисайдци\" победиха Тотнъм с 2:0 и взеха трофея за шести път в историята си.  \"Червените\" кацнаха на летището и позираха с трофея и златните медали, а под снимката на профила на клуба в Туитър написаха: \"У дома сме, с още една вещ допълнителен багаж\". След това мърсисайдци направиха и парад с трофея за феновете по улиците на Ливърпул. Десетки хиляди хора се стекоха по улиците на града, за да видят Мохамед Салах и компания да показват купата.", "date": "2019.06.02", "title": "Хиляди посрещнаха шампионите в Ливърпул"}
{"url": "https://standartnews.com/sport/vavrinka-otkaza-tsitsipas-sled-5-chasa-igra-393784.html", "text": "Стан Вавринка се класира за четвъртфинала на \"Ролан Гарос\". Швейцарецът победи в маратонски 5-часов мач гръцката изгряваща звезда Стефанос Циципас със 7:6 (8), 5:7, 6:4, 3:6, 8:6. Двубоят продължи 5,10 часа. Той обаче е малко преди най-дългият мач на турнира в историята, който е 5,41 минути без почивка. В четвъртфинала след 48 часа Вавринка среща победителя от мача Кей Нишикори (Яп) - Беноа Пер (Фр). \"Винаги съм играл заради тези емоции, които сега изпитвам\", каза Вавринка след мача.", "date": "2019.06.02", "title": "Вавринка отказа Циципас след 5 часа игра"}
{"url": "https://standartnews.com/sport/federer-i-nadal-prodlzhavat-bez-greshka-393777.html", "text": "Носителят на рекордните 20 титли от “Големия шлем” в тениса Роджър Федерер е първият 1/4-финалист при мъжете на тазгодишния “Ролан Гарос”. 37-годишният швейцарец, поставен под №3 в схемата, не даде никакъв шанс на аржентинеца Леонардо Майер на осминафиналите и го елиминира от турнира с 6:2, 6:3, 6:3. В първите си 4 мача в Париж тази година Федерер не загуби сет, а на 1/4-финалите той очаква победителя от двубоя между своя приятел и сънародник Стан Вавринка (№24 в схемата) и 20-годишния гръцки талант Стефанос Циципас (№6), които играят в момента. При поредишното си участие на “Ролан Гарос” Федерер бе елиминиран именно от Вавринка на 1/4-финалите. Тогава Стан взе и трофея след успех на финала срещу Новак Джокович. Друг от фаворитите Рафа Надал (Исп) също продължава напред след бърза победа над Хуан Игнасио Лондеро (Арж) с 6:2, 6:3, 6:3. Четвъртфиналист е и Новак Джокович (Сърбия). Световният №1 постигна 24-ата си поредна победа в турнирите от \"Големия шлем\" след като срази с 6:3, 6:3, 6:2 квалификанта Салваторе Карузо (Ит).", "date": "2019.06.02", "title": "Федерер и Надал продължават без грешка"}
{"url": "https://standartnews.com/sport/tanak-specheli-rali-portugaliya-393781.html", "text": "Естонецът От Танак с \"Тойота Ярис\" спечели рали \"Португалия\", седми кръг от световния рали шампионат. Той завърши с общо време 3:20:22.8 часа и записа общо трети успех за сезона и втори пореден след триумфа му в Чили преди три седмици. Втори на 15,9 секунди остана Тиери Нювил от Белгия с \"Хюндай\", а трети е шесткратният световен шампион Себастиан Ожие (Франция) със \"Ситроен\" на 57,1 секунди. Британецът Крис Мийк с Тойота се движеше втори, но в последния етап катастрофира и отпадна. Себастиан Ожие запази първото място в класирането при пилотите със 142 точки, а От Танак остава на второ място със 140. Тиери Нювил (Белгия) с \"Хюндай\"  е на трета позиция със 132 точки. фото ЕПА/БГНЕС", "date": "2019.06.02", "title": "Танак спечели рали \"Португалия\""}
