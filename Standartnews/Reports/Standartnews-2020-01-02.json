{"url": "https://standartnews.com/svyat/101-den-na-svetovnoto-semeystvo-410626.html", "text": "По инициатива на американската фондация „Световно семейство” и с подкрепата на Конгреса на САЩ и на Общото събрание на ООН от 2007 година 1-ви януари започва да се чества като Ден на мира и разбирателството между хората и народите, Ден за обединението на човечеството в една голямо семейство. Идеята е това да не бъде просто един ден, споделен от всички народи, култури и религии, а да се превърне в своеобразен еталон на по-високи стандарти и граници в общуването между хората през ХХI век. Световният ден на глобалното семейство има една идея – единство, сътрудничество и разбирателство да се интегрират в едно цяло.", "date": "2020.01.01", "title": "1.01. - Ден на световното семейство"}
{"url": "https://www.standartnews.com/sport/dzhoshua-se-zakani-i-na-uilder-410640.html", "text": "Световният шампион по бокс в тежка категория на WBA Super, IBF и WBO Антъни Джошуа сподели, че планира да нокаутира Дионтей Уайлдър в първите рундове, ако двамата се изправят един срещу друг през 2020 г. \r\n \r\nАмериканецът държи шампионския колан на WBC, който единствен липсва на Джошуа, за да стане безспорен шампион в дивизията. Анализирайки победата на Уайлдър над Луис Ортис с нокаут в седмия рунд в края на ноември, Джошуа заяви: \r\n \r\n„Срещу мен той няма да може да направи това в седмия рунд, защото мачът ще е свършил. Ще го нокаутирам. Няма да се опитам да го победя в 12 рунда заради силните му удари. Трябва да го сваля, защото е опасен и може да повали опонента си само с един удар. Ако той иска да обединим поясите, знае къде да ни намери. Този мач трябва да се случи и Уайлдър трябва да участва, защото ще взезе в историята“, заяви 30-годишният Джошуа. \r\n \r\nСледващият съперник на британеца най-вероятно ще бъде някой между Александър Усик и Кубрат Пулев, тъй като и двамата са задължителни претенденти за съответните шампионски пояси. Уайлдър, от своя страна, ще срещне Тайсън Фюри на 22 февруари в повторение на техния сблъсък от края на 2018 г. \r\n \r\nПрочети още на:  \r\n ", "date": "2020.01.01", "title": "Джошуа се закани и на Уилдер"}
{"url": "https://standartnews.com/svyat/khrvatiya-ofitsialno-poema-predsedatelstvoto-na-sveta-na-es-410618.html", "text": "Официално от днес Хърватия поема председателството на Съвета на ЕС, макар че заради оставката на финландското правителство се наложи да поеме ръководството още от 3 декември 2019 година. Четири са основните приоритети на хърватското председателство - Европа, която се развива; Европа, която свързва; Европа, която защитава, и Европа, която е влиятелна. По време на хърватското председателство в Брюксел ще се състоят около 1400 срещи на всички равнища. В Хърватия ще има една среща на върха, на която ще се съберат премиерите и президентите на страните членки на ЕС, около 20 срещи и конференции на министерско равнище и около 200 срещи на техническо и експертно равнище. Около 1000 души са ангажирани в организацията на хърватското председателство, а част от тях са обучени със средства от програми на ЕС. По общи оценки председателството ще струва на Хърватия от 50 до 70 милиона евро. За нуждите на хърватското председателство е преустроена Националната и университетска библиотека в Загреб, където са обособени голяма конгресна зала, 8 по-малки зали и пресцентър.", "date": "2020.01.01", "title": "Хърватия официално поема председателството на Съвета на ЕС"}
{"url": "https://www.standartnews.com/sport/ronaldo-ostava-v-yuventus-do-2023-410609.html", "text": "Ювентус възнамерява да предложи нов договор на Кристиано Роналдо до 2023 г., когато португалската звезда ще бъде на 38 години. Носителят на пет \"Златни топки\" имал желание да се обвърже с клуба за още няколко сезона. Той говорил по темата с агента си Жорже Мендеш в Дубай, където преди няколко дни бе на конференция и получи награда. Роналдо нямал намерение скоро да приключва футболната си кариера, тъй като се чувства в отлично физическо състояние. Спортният директор на Юве Фабио Паратичи е наясно с намеренията на Кристиано и клубът приготвя предложение, което включва нов тригодишен договор с опция за още един сезон.", "date": "2020.01.01", "title": "Роналдо остава в Ювентус до 2023"}
{"url": "https://www.standartnews.com/sport/godinata-zapochva-s-derbito-arsenal-manyunayted-410612.html", "text": "Календарната 2020 започва с голямо дерби на Острова. В 21-и кръг днес от 22,00 часа играят Арсенал срещу Манчестър Юнайтед. Преди това от 19,30 часа шампионите от Манчестър Сити са домакини на Евертън. Другите срещи от кръга днес са: 14,30 ч Брайтън - Челси, Бърнли - Астън Вила, 17,00 ч Нюкасъл - Лестър, Саутхемптън - Тотнъм, Уотфорд - Уулвърхемптън, 19,30 ч Норич - Кристъл Палас, Уест Хем - Борнемут. На 2 януари от 22,00 ч е последния мач Ливърпул - Шефилд Юнайтед. В класирането преди кръга води Ливърпул с 55 т (мач по-малко), пред Лестър - 42, Ман. Сити - 41, Челси - 35, Ман. Юнайтед - 31 и др.", "date": "2020.01.01", "title": "Годината започва с дербито Арсенал - Ман.Юнайтед"}
{"url": "https://www.standartnews.com/sport/182-ma-startirakha-v-novogodishniya-kros-s-pravets-410637.html", "text": "Моника Георгиева (Локомотив 2010 Горна Оряховица) и Иво Балабанов (Атлет Мездра)спечелиха 35-то издание на среднощния новогодишен лекоатлетически пробег „Правец“. Участие взеха общо 182-ма атлети от цяла България. Георгиева премина дистанцията от 4000 метра при жените за 14 минути 20 секунди, а при мъжете разстоянието от 6000 метра Балабанов преодоля за 18 минути 15 секунди. В категория „Елит“ при жените подгласнички на победителката са Билсерин Сюлейман (Нови пазар)с време от 15 минути и Елена Димитрова (Локомотив Дряново), която спря хронометрите на 15 минути 24 секунди. При мъжете второто и третото място заеха състезателите на Младост 2012 Благоевград и на Атлет Мездра – Мирослав Спасов (19 минути 31 секунди) и Мартин Балабанов (20 минути и 10 секунди). В масовия старт с дистанция от 505 метра шампиони са представителите на Правец . Цветелина Христова и Георги Колев. По традиция международният лекоатлетически пробег се провежда на навръх Нова година, като 35-то му издание беше в памет на заслужилия гражданин на Правец Златан Чорбанов.", "date": "2020.01.01", "title": "182-ма стартираха в новогодишния крос с Правец"}
{"url": "https://standartnews.com/svyat/rusiya-zabrani-prodazhbata-na-smartfoni-bez-ruski-prilozheniya-410642.html", "text": "От днес в Русия влиза в сила закон, според който се забранява продажбата на смартфони и компютри, които не са оборудвани с предварително инсталирани руски софтуер или приложения, предава Франспрес. Законът беше обнародван от президента Путин още в началото на декември. Актът беше представен от властите като средство за насърчаване на руските технологични компании спрямо чуждата конкуренция. Според текста на закона, потребителят трябва да има възможност да използва определени типове технологични продукти с предварително инсталирани руски програми. Уточнява се, че правителството ще изготви списък на засегнатите от закона устройства, който би трябвало да включва телефони, компютри и смарт телевизори. Правителството ще изготви и списък на приложенията, които трябва да бъдат предварително инсталирани от производителя. Руските власти в последните години непрекъснато затягат контрола върху руския интернет, блокирайки съдържание и сайтове, свързани с опозицията, но също и услуги, които отказват да им сътрудничат, припомня АФП.", "date": "2020.01.01", "title": "Русия забрани смартфони на английски"}
{"url": "https://standartnews.com/svyat/vizhte-zashcho-papa-frantsisk-udari-poklonnichka-410638.html", "text": "Видео с папа Франциск, който едва се измъква от напориста поклонничка, се превърна в хит в социалните медии, съобщи БГНЕС. Не липсваха и куп коментари относно бързата реакция на Светия отец. Действието се развива на площад Свети Петър, където по традиция Франциск поздравява струпалите си хората за Нова година. Една жена обаче отказва да пусне ръката му. И крещейки, го сграбчва още по-силно и започва да го дърпа. 83-годишният глава на католическата църква първоначално прави гримаса, след което се обръща и се освобождава от дамата като я плесва няколко пъти през ръката. След това продължава обиколката си – този път на малко по-голяма дистанция  от посетителите. Повечето коментарите в Twitter подкрепиха папата. \"Той е човек. Папа, който не е имунизиран срещу болка или избягване на реакция на болка\", писаха почитателите му.", "date": "2020.01.01", "title": "Вижте защо папа Франциск удари поклонничка"}
{"url": "https://standartnews.com/svyat/desetki-zhivotni-namerikha-smrtta-si-v-pozhar-v-zoopark-410633.html", "text": "Пожар в новогодишната нощ, избухнал в зоологическата градина Крефелд в Германия, причини смъртта на много животни, предават Асошейтед прес и Ройтерс. От зоопарка, който се намира близо до холандската граница, съобщават, че е изгоряло цялото отделение на човекоподобните маймуни. Загинали са близо 30 обитатели на отделението. Служители, цитирани от ДПА, уточняват, че сред жертвите има шимпанзета, орангутани и две горили, а също и прилепи и птици. Оцелели са две шимпанзета - Бали и Лимбо. Съседната \"Градина на горилите\" също е оцеляла. Горилата Кидодо и нейното семейство са живи и невредими, съобщи зоопаркът във Фейсбук тази сутрин. \"Неизмерима трагедия ни сполетя малко след полунощ. Нашата \"Къща на човекоподобните маймуни\" изгоря до основи\", написа управата на зоопарка. От зоологическата градина, както и от страна на градските власти заявиха, че не знаят причината за пожара и че полицията разследва трагичния инцидент. Те отказаха да коментират твърденията в местни медии, че новогодишни фойерверки може би стоят в основната на пожара, съобщава БНР. Днес зоопаркът остава затворен.", "date": "2020.01.01", "title": "Десетки животни намериха смъртта си в пожар в зоопарк"}
{"url": "https://standartnews.com/svyat/kitayski-morzhove-sreshchat-nova-godina-v-ledeni-vodi-410644.html", "text": "Китайски „моржове”  традиционно посрещат Новата година в ледените води. На река Сунхуа. За тази цел се изрязва дебелият лед в реката и се разчиства място с размерите на средноголям басейн. Мястото е близо до историческия китайски град Харбин в Североизточен Китай, където климатът е подобен на този в Южен Сибир и където температурите често падат до минус 30, минус 40 градуса. Град Харбин е център на провинция Хъйлундзян, населението му е около 9,5 милиона души. Той се намира на южния бряг на река Сунхуа. Въпреки че в града има след от човешко присъствие от ХХII век пр.н.е., съвременният град Харбин е създаден през 1898 година, когато Русия строи КВЖД. След поражението на Русия в Руско-японската война, руското влияние в града отслабва. В града обаче се заселват десетки хиляди чужденци, главно американци, немци и французи. Градът се превръща в най-важния стопански и културен център на Манджурия, пише dir.bg.", "date": "2020.01.01", "title": "Китайски „моржове” срещат Нова година в ледени води"}
{"url": "https://standartnews.com/svyat/traditsiya-nova-godina-doyde-s-foyerverki-na-zapad-410603.html", "text": "Европа и Съединените щати посрещнаха 2020-а година с много емоции, фойерверки и засилени мерки за сигурност. Десетки хиляди французи се събраха на емблематичния булевард \"Шан-з-Елизе\" в Париж, за да посрещнат новата  година. Триумфалната арка стана арена на грандиозно светлинно шоу. В традиционното си новогодишно обръщение френският президент Еманюел Макрон засегна актуални политически теми. Той защити прокарваната от правителството пенсионна реформа, която стана причина за масови протести, които не стихнаха дори и по празниците. Лондончани посрещнаха 2020-а година с камбанния звън на Биг Бен и фойерверки на брега на река Темза. Близо 2000 пиротехнически средства бяха изстреляни от една от най-популярните забележителности - виенското колело \"Лондонско око\". В новогодишното си послание към нацията британският премиер Борис Джонсън заяви, че Обединеното кралство е на прага на нова глава в своята история\". Той обеща „да довърши работата по изпълнението на Брекзит в рамките на седмици“. Стотици хиляди хора посрещнаха 2020-а година на площада при една от най-големите забележителности в Берлин - Бранденбургската врата. Папа Франциск също отправи послание в навечерието на Нова година. Той призова църквата да се доближи отново до хората. В Съединените щати, небето над Ню Йорк беше озарено от фойерверки. Над прочутия \"Таймс скуеър\", където събралото се множество отброи последните секунди на изминалата 2019 г., се посипаха конфети, а празнуващите си честитиха новата година.", "date": "2020.01.01", "title": "Традиция: Нова година дойде с фойерверки на Запад"}
{"url": "https://standartnews.com/svyat/dva-rekorda-v-gines-za-nay-pishchna-zarya-410630.html", "text": "На 1 януари 2020 г. Обединените арабски емирства влязоха в книгата на Гинес с два рекорда за най-пищна заря, съобщи Би Ти ВИ. Емирство Рас ал-Хайма организира 13 минутно шоу с фойерверки. Първият рекорд за Гинес е за най-голям брой пиротехнически дронове, използвани в спектакъла едновременно - общо 173. А вторият рекорд е за най-дълъг водопад от фойерверки - близо 4 километра.", "date": "2020.01.01", "title": "Два рекорда в Гинес за най-пищна заря"}
{"url": "https://standartnews.com/svyat/papata-uvazhi-zhenite-v-novogodishnoto-si-slovo-410656.html", "text": "Папа Франциск осъди като поругаване извършваното на насилие над жени и експлоатирането на телата им чрез порнография. Това стана ясно от първата му проповед за 2020 година, предаде Франс прес. \"Жените са източник на живот. Те обаче постоянно биват обиждани, бити, насилвани и тласкани да проституират и да премахват живота, който носят в утробата си\", заяви папата в словото си в базиликата \"Свети Петър\". Франциск подчерта, че \"възраждането на човечеството е започнало с жената\", и заяви, че \"всяко насилие над жена е поругаване на Господа, който е роден от жена\". \"Разбираме доколко сме човечни по начина, по който се отнасяме към тялото на жената\", продължи той и изрази съжаление, че това тяло \"е жертвано на светските олтари на рекламата, печалбата, порнографията и се експлоатира като някаква повърхност за ползване. То трябва да бъде освободено от консуматорската страст, трябва да бъде уважавано и почитано. Това е най-благородната плът на света, тя е заченала и родила Любовта, която ни спаси\", каза папата. Светият отец, който е силно привързан към съдбата на мигрантите, отбеляза, че много майки \"поемат риска на опасни пътувания в отчаян стремеж да дадат по-добро бъдеще на плода на утробата си\". С пристигането им тези жени и деца често \"са смятани за излишни от хора с пълни стомаси, но празни от любов сърца\". Папата се извини, че е \"загубил търпение\" към азиатска поклонничка снощи. \"Толкова често губим търпение. И на мен ми се случва. Извинявам се за лошия пример, който дадох вчера\", каза папата в част от словото си, в което говореше за \"търпението на любовта\". \r\nСнощи той се срещна с деца, събрали се около коледната ясла на площад \"Свети Петър\". Докато се готвеше да тръгне в друга посока, ръката му внезапно беше сграбчена от азиатка, която щеше да го събори в опит да го дръпне към себе си. Докато тя му викаше нещо, което остана нечуто от видеокадрите, папата с видимо раздразнено и зачервено лице успя да се измъкне от ръкостискането с потупвания по ръката на жената. След това той продължи да обикаля яслата, запазвайки повече разстояние от въодушевените вярващи, отбелязва АФП.", "date": "2020.01.01", "title": "Папата уважи жените в новогодишното си слово"}
{"url": "https://standartnews.com/sport/ronaldo-ostava-v-yuventus-do-2023-410609.html", "text": "Ювентус възнамерява да предложи нов договор на Кристиано Роналдо до 2023 г., когато португалската звезда ще бъде на 38 години. Носителят на пет \"Златни топки\" имал желание да се обвърже с клуба за още няколко сезона. Той говорил по темата с агента си Жорже Мендеш в Дубай, където преди няколко дни бе на конференция и получи награда. Роналдо нямал намерение скоро да приключва футболната си кариера, тъй като се чувства в отлично физическо състояние. Спортният директор на Юве Фабио Паратичи е наясно с намеренията на Кристиано и клубът приготвя предложение, което включва нов тригодишен договор с опция за още един сезон.", "date": "2020.01.01", "title": "Роналдо остава в Ювентус до 2023"}
{"url": "https://standartnews.com/sport/godinata-zapochva-s-derbito-arsenal-manyunayted-410612.html", "text": "Календарната 2020 започва с голямо дерби на Острова. В 21-и кръг днес от 22,00 часа играят Арсенал срещу Манчестър Юнайтед. Преди това от 19,30 часа шампионите от Манчестър Сити са домакини на Евертън. Другите срещи от кръга днес са: 14,30 ч Брайтън - Челси, Бърнли - Астън Вила, 17,00 ч Нюкасъл - Лестър, Саутхемптън - Тотнъм, Уотфорд - Уулвърхемптън, 19,30 ч Норич - Кристъл Палас, Уест Хем - Борнемут. На 2 януари от 22,00 ч е последния мач Ливърпул - Шефилд Юнайтед. В класирането преди кръга води Ливърпул с 55 т (мач по-малко), пред Лестър - 42, Ман. Сити - 41, Челси - 35, Ман. Юнайтед - 31 и др.", "date": "2020.01.01", "title": "Годината започва с дербито Арсенал - Ман.Юнайтед"}
{"url": "https://standartnews.com/svyat/sksakha-kartina-na-pikaso-410658.html", "text": "Мъж повреди картина на Пикасо за 20 милиона паунда, изложена в Галерията за модерно изкуство „Тейт“ в Лондон, съобщава Би Би Си. Картината от 1944 г., наречена \"Бюст на жена\", е била скъсана. Извършителят е 20-годишният Шакийл Маси. Той е от Северен Лондон. Задържан е и ще остане в ареста до изслушването на 30 януари преди делото. Според \"Тейт\" произведението на изкуството изобразява любимата на Пикасо Дора Маар. Картината е нарисувана в Париж по време на последните месеци от нацистката окупация. От галерията не дават подробности за състоянието на картината. Неин говорител заяви: \"Произведението на изкуството е при нашия екип за консервация за експертна оценка. Галерия \"Тейт\" остава отворена\". От полицията съобщават, че тече разследване на случилото се.", "date": "2020.01.01", "title": "Скъсаха картина на Пикасо"}
{"url": "https://standartnews.com/sport/182-ma-startirakha-v-novogodishniya-kros-s-pravets-410637.html", "text": "Моника Георгиева (Локомотив 2010 Горна Оряховица) и Иво Балабанов (Атлет Мездра)спечелиха 35-то издание на среднощния новогодишен лекоатлетически пробег „Правец“. Участие взеха общо 182-ма атлети от цяла България. Георгиева премина дистанцията от 4000 метра при жените за 14 минути 20 секунди, а при мъжете разстоянието от 6000 метра Балабанов преодоля за 18 минути 15 секунди. В категория „Елит“ при жените подгласнички на победителката са Билсерин Сюлейман (Нови пазар)с време от 15 минути и Елена Димитрова (Локомотив Дряново), която спря хронометрите на 15 минути 24 секунди. При мъжете второто и третото място заеха състезателите на Младост 2012 Благоевград и на Атлет Мездра – Мирослав Спасов (19 минути 31 секунди) и Мартин Балабанов (20 минути и 10 секунди). В масовия старт с дистанция от 505 метра шампиони са представителите на Правец . Цветелина Христова и Георги Колев. По традиция международният лекоатлетически пробег се провежда на навръх Нова година, като 35-то му издание беше в памет на заслужилия гражданин на Правец Златан Чорбанов.", "date": "2020.01.01", "title": "182-ма стартираха в новогодишния крос с Правец"}
{"url": "https://standartnews.com/svyat/v-strasburg-palyat-koli-vmesto-piratki-za-chng-410661.html", "text": "Полицията в Страсбург задържа 40 души, заподозрени в мащабни палежи в западните райони на града в новогодишната нощ. По предварителни данни 220 автомобила са били унищожени от пожари, съобщи в сряда вестник Dernieres Nouvelles d'Alsace. \"Никога не сме имали подобна ситуация\", призна заместник-кметът по сигурността на Страсбург Робърт Ерман. \"Никога не съм виждал това да се прави: автомобили са подпалени под прозорците на къщите. Всички квартали на Страсбург бяха засегнати по някакъв начин.\" Потребителите на социалните мрежи публикуват кадри от нощните палежи, на които се виждат коли, обърнати наопаки и горящи точно в средата на улиците. Вестникът отбелязва, че въпреки че префектурата на Департамента в Долен Рейн не посочи точния брой на унищожените автомобили, вече можем да кажем, че ситуацията е поне два пъти по-лоша, отколкото година по-рано. В процеса на потушаване на безредиците, продължили почти до сутринта, няколко служители на реда са били ранени. Съобщава се и за най-малко един пострадал гражданин от взрив на запален автомобил. Подобни инциденти се случиха в градовете Мюлюз, Мютциг, Оберне, Баре и Селестат.", "date": "2020.01.01", "title": "В Страсбург палят коли вместо пиратки за ЧНГ"}
{"url": "https://standartnews.com/kultura/victoria-veche-imam-pesenta-za-evroviziya-410624.html", "text": "Victoria, която ще представи България на Евровизия 2020 в Ротердам, направи своята равносметка за изминалата 2019-а и сподели със своите последователи в социалните мрежи най-големите си цели за предстоящата година - да бъде достойна за важната мисия през май, да завърши своя първи самостоятелен албум и да отдели повече време за семейството си. Ето какво написа тя в страницата си във Фейсбук и в профила си в Инстаграм: „Честита Нова година! Преди няколко дни намерих стария си тефтер, в който на 1.01.2019 бях записала какво искам да ми се случи. Оказва се, че да представя България на Евровизия е била една от мечтите и целите ми! Освен това си бях пожелала да напиша своята първа песен, да започна да работя по самостоятелен албум и да записвам в Америка! Тази година реших да споделя с вас моите 5 пожелания и цели за следващите 366 дни. Правя го, защото вашата подкрепа е решаваща за това те да се превърнат в реалност. Ето ги и тях: 1. Да представя достойно #България на #Евровизия 2020.Това изисква много отдаденост - усилени репетиции и подготовка, за които ще дам всичко от себе си. Страхотна отговорност е, но имам страхотен екип зад себе си, който много вярва в мен! Ключово е да намеря песента, която ще ме представи най-добре като артист и ще докосне всички. И мисля, че вече я имам! 2. Да реализирам първия си EP/албум, зад който стои изключително много работа и любов, както и, разбира се, голям екип. 3. Музиката да ме среща с все повече хора и възможности в целия свят. 4. Да мога да отделя повече време за семейството си, което може би ще се случи едва след Евровизия, защото ме очаква много работа, но най-важното – семейството ми ще е в Ротердам и ще ме подкрепя в залата с цялата си същност! 5. Да продължавам да популяризирам каузата за намиране на нов дом на бездомни кучета и котки в България. Благодаря ви за подкрепата през 2019-а! Пожелавам ви страхотна 2020-а!“ БГ песента за Евровизия 2020 ще прозвучи в началото на март. До тогава изпълнителката ще работи по нея с някои от най-успешните европейски продуценти и композитори. БНТ1 ще излъчи на живо от Ротердам двата полуфинала и големия финал на Евровизия на 12, 14 и 16 май. На 28 януари ще се изтегли жребий, на който ще стане ясно в кой от двата полуфинала ще участва България.", "date": "2020.01.01", "title": "Victoria: Вече имам песента за Евровизия"}
{"url": "https://standartnews.com/sport/dzhoshua-se-zakani-i-na-uilder-410640.html", "text": "Световният шампион по бокс в тежка категория на WBA Super, IBF и WBO Антъни Джошуа сподели, че планира да нокаутира Дионтей Уайлдър в първите рундове, ако двамата се изправят един срещу друг през 2020 г. \r\n \r\nАмериканецът държи шампионския колан на WBC, който единствен липсва на Джошуа, за да стане безспорен шампион в дивизията. Анализирайки победата на Уайлдър над Луис Ортис с нокаут в седмия рунд в края на ноември, Джошуа заяви: \r\n \r\n„Срещу мен той няма да може да направи това в седмия рунд, защото мачът ще е свършил. Ще го нокаутирам. Няма да се опитам да го победя в 12 рунда заради силните му удари. Трябва да го сваля, защото е опасен и може да повали опонента си само с един удар. Ако той иска да обединим поясите, знае къде да ни намери. Този мач трябва да се случи и Уайлдър трябва да участва, защото ще взезе в историята“, заяви 30-годишният Джошуа. \r\n \r\nСледващият съперник на британеца най-вероятно ще бъде някой между Александър Усик и Кубрат Пулев, тъй като и двамата са задължителни претенденти за съответните шампионски пояси. Уайлдър, от своя страна, ще срещне Тайсън Фюри на 22 февруари в повторение на техния сблъсък от края на 2018 г. \r\n \r\nПрочети още на:  \r\n ", "date": "2020.01.01", "title": "Джошуа се закани и на Уилдер"}
{"url": "https://standartnews.com/sport/chaykite-izklvakha-tochka-ot-chelsi-za-start-na-godinata-410650.html", "text": "Отборите на Брайтън и Челси поставиха началото на новата 2020 година, както и на новото десетилетие на острова. Двата тима завършиха при резултат 1:1 в двубой от 21-ви кръг на Висшата лига. В 10-ата минута точен бе Сесар Аспиликуета, който записа своя мач №100 като капитан на \"сините\". В 84-ата минута Алиреза Джаханбахш възстанови равенството в двубоя с гол-шедьовър за \"чайките\". Той се разписа с ефектна задна ножица. \r\n \r\nТака тимът на Брайтън успя да спечели първа точка срещу Челси, които досега бяха печелили всичките си 9 двубоя срещу този съперник във Висшата лига. В другия двубой от Висшата лига по това време Бърнли посрещна Астън Вила, като срещата на \"Търф Мур\" завърши . Автор на откриващото попадение бе Уесли, а за 0:2 покачи Джак Грийлиш. В 80-ата минута Крис Ууд върна едно попадение за домакините. ", "date": "2020.01.01", "title": "\"Чайките\" изкълваха точка от Челси за старт на годината (ВИДЕО)"}
{"url": "https://standartnews.com/sport/david-viya-priklyuchi-s-kupata-na-imperatova-410652.html", "text": "Световните шампиони Андрес Иниеста, Давид Вия и Лукас Подолски спечелиха Купата на Императора с екипа на Висел Кобе. Тимът постигна успех с 2:0 над Кашима, а двубоят беше първият на новия олимпийски стадион в Токио. Първият гол на новото съоръжение бе автогол, който падна в 18-ата минута. В 38-ата минута Нориаки Фуджимото се възползва от грешка в отбраната и оформи крайното 2:0. Това е първи трофей за Висел Кобе. Двубоят бе последният в кариерата на Давид Вия, който преди месеци обяви, че ще сложи край. Той се появи в последните минути на срещата и обра аплодисментите на феновете по трибуните. Вия отбеляза 13 гола в 28 мача този сезон.", "date": "2020.01.01", "title": "Давид Вия приключи с Купата на Императора (ВИДЕО)"}
{"url": "https://standartnews.com/sport/prandi-gotovi-sme-za-borba-sreshchu-vseki-protivnik-410653.html", "text": "Селекционерът на волейболния ни национален отбор Силвано Пранди коментира победата над Египет с 3:1 в първата контрола преди олимпийската квалификация в Берлин. Наставникът заяви, че тимът е готов да се бори срещу всеки. \"Според мен отборът е готов. Истината обаче е, че имаме общо взето само 2 тренировки оттук нататък и не очаквам нещо да се промени коренно. Това, което знаем е, че отборът ни е готов да се бори срещу всеки. Тези две контроли, които играем, ще ни послужат за това да видя всички състезатели в какво състояние се намират и вече с тях да настроем някои по-дребни неща. Като цяло съм доволен\", коментира Пранди след проверката. \r\n \r\n\"Контузията на Георги Братоев не е безобидна. Той от доста време има проблеми с гърба, но съм уверен от медицинският ни щаб ще направят всичко възможно, за да се възстанови бързо и да бъде на разположение\", сподели още Професора. \r\n \r\n\"Трудно е да се правят генерални изводи от подобни тренировъчни мачове, в които основната цел е да се изтренират, да се пробват определени ситуации и системи. Със сигурност мога да кажа, че тези отбори, които предстои да ги срещнем на квалификацията - Франция, Сърбия и Холандия, са на по-високо ниво от Египет, но вярвам, че към момента на започване на мачовете ще бъдем в състояние да дадем най-доброто от себе си\", завърши Пранди.", "date": "2020.01.01", "title": "Пранди: Готови сме за борба срещу всеки противник"}
{"url": "https://standartnews.com/regionalni/novogodishen-kukerski-praznik-v-bansko-410616.html", "text": "Традиционният Новогодишен кукерски празник в Банско събра жители и гости на града. На площад „Никола Вапцаров“ веселбата започна с концерт на читалищни самодейци и сурвакане на кмета Иван Кадев. Дългоочакваният Кукерски празник е кулминацията на новогодишните тържества в града. И тази година махалите „Вионово блато“, „Костеви блата“ и „Улевиница“ ще се надиграват и ще покажат най-красиви бабугерски костюми и най-сладкогласни звънци.", "date": "2020.01.01", "title": "Новогодишен Кукерски празник в Банско"}
{"url": "https://standartnews.com/sport/svettsite-pretsakakha-mourino-410663.html", "text": "Саутхемптън постигна изключително авторитетна победа с 1:0 срещу състава на Тотнъм в двубой от 21-вия, новогодишен кръг от Висшата лига. \"Светците\" бяха по-добрият отбор през целия двубой, като решителното попадение беше дело на Дани Ингс в 17-та минута, за да даде първа победа за състава през новата 2020-та година. Така воденият от Жозе Моуриньо тим на Тотнъм стартира годината с поражение.", "date": "2020.01.01", "title": "\"Светците\" прецакаха Моуриньо"}
{"url": "https://standartnews.com/sport/man-siti-potreperi-no-bi-evertn-na-karleto-410666.html", "text": "Отборът на Манчестър Сити надигра Евертън с 2:1 в среща от 21-я кръг на Висшата лига. Габриел Жезус даде аванс на домакините в 51-ата, а 58-ата минута удвои. Ричарлисон върна едно попадение в 71-ата минута, но за повече играчите на Карло Анчелоти нямаха сили. Първото полувреме не донесе попадения, но през втората част двата тима се разиграха. Играчите на Пеп Гуардиола играха страхотно и заслужено поведоха с два гола. Една грешка на вратаря Клаудио Браво обаче даде импулс на \"карамелите\", които се опитаха да стигнат до равенството, но \"гражданите\" не оставиха шанс за това. Това бе и първа загуба за Карло Анчелоти начело на Евертън след двете победи в първите си два мача. Въпреки поражението ливърпулци остават на десетата позиция с 25 точки. Сити са трети с 44 точки, на 11 от лидера Ливърпул, който обаче е с два мача по-малко. В следващия кръг футболистите на Гуардиола гостуват на Астън Вила, но преди това имат среща с Порт Вейл за ФА Къп и първата полуфинална среща с Манчестър Юнайтед в Купата на лигата. Евертън също ще имат градско дерби през уикенда - срещу Ливърпул в ФА Къп, а в следващия кръг приемат Брайтън.", "date": "2020.01.01", "title": "Ман Сити потрепери, но би Евертън на Карлето (ВИДЕО)"}
{"url": "https://standartnews.com/regionalni/tsarevets-posreshchna-prviya-turist-za-tazi-godina-410631.html", "text": "Единственият музей на открито, който винаги работи на 1 януари, посрещна първите си туристи. Става дума за крепостта „Царевец” във Велико Търново, съобщава Нова тв. Крепостта отвори врати точно в 12 часа на 1 януари. От 12 години това е единственият туристически обект, който работи на Нова година. Първият турист, посетил крепостта през 2020 година първият турист е 26-годишната д-р Елица Бодурова от Велико Търново. „Аз имам моя собствена традиция в последните 3 години -  на 1 януари да посещавам крепостта „Царевец”. Това е много специално място за мен. За първи път съм с екскурзовод”, споделя д-р Бодурова.", "date": "2020.01.01", "title": "Млада лекарка първи турист на Царевец"}
{"url": "https://standartnews.com/regionalni/kmett-na-simitli-za-meleto-napadnal-go-star-vrag-410648.html", "text": "„Не е имало масово меле в Симитли, имаше агресия, проявена спрямо мен и жителите на града, които се веселяха на площада в новогодишната нощ. Аз бях обект на атака от собственик на заведение, подал съм жалба, извадил съм си медицинско и съм се обадил на тел. 112 за инцидента“, заяви кметът на Симитли Апостол Апостолов, цитиран от „Труд”. Той разказа, че в 0 часа е произнесъл приветствие към гражданите на Симитли на площада и е започнала заря и веселие. Хората са извили новогодишно хоро, на което се е хванали и той, и синът му Стефан Апостолов, който е депутат от ГЕРБ. В един момент към хорото и хората полетели пиратки с мощен заряд, което ги е изплашило и притеснило. Бомбите се хвърляли от терасата на кафене, което се намира до площада, от собственика – Методи Бачев, който има стара вражда с кмета Апостолов. Бачев е известен бизнесмен, чиято фирма „Агромах“ беше прекръстена на Громахолд. Кметът Апостолов заяви, че е отишъл да му направи забележка, разменили си реплики. „Методи Бачев ме удари, удари ме и сестра му. Не е имало въргал, както се твърди, нито пък че аз и синът ми сме се били. Обадих се на телефон 112, извадих си и медицинско за нанесените ми удари“, каза Апостолов. От другата страна твърдят пък, че кметът нахлул в заведението и станал масов бой. Хората от площада обаче поддържат версията на кмета. И казват, че Методи Бачев и приятелите му били агресивни и пречели на веселбата на площада. В полицията има жалби, подадени и от двете страни, случаят се разследва.", "date": "2020.01.01", "title": "Кметът на Симитли за мелето-нападнал го стар враг"}
{"url": "https://www.standartnews.com/sport/david-viya-priklyuchi-s-kupata-na-imperatova-410652.html", "text": "Световните шампиони Андрес Иниеста, Давид Вия и Лукас Подолски спечелиха Купата на Императора с екипа на Висел Кобе. Тимът постигна успех с 2:0 над Кашима, а двубоят беше първият на новия олимпийски стадион в Токио. Първият гол на новото съоръжение бе автогол, който падна в 18-ата минута. В 38-ата минута Нориаки Фуджимото се възползва от грешка в отбраната и оформи крайното 2:0. Това е първи трофей за Висел Кобе. Двубоят бе последният в кариерата на Давид Вия, който преди месеци обяви, че ще сложи край. Той се появи в последните минути на срещата и обра аплодисментите на феновете по трибуните. Вия отбеляза 13 гола в 28 мача този сезон.", "date": "2020.01.01", "title": "Давид Вия приключи с Купата на Императора (ВИДЕО)"}
{"url": "https://standartnews.com/regionalni/plovdiv-i-varna-sporyat-za-prvo-bebe-na-novata-godina-410660.html", "text": "За първото бебе на новата година битката е между Пловдив и Варна. Малкият Райчо е проплакал точно една минута след настъпването на новата 2020 г. в родилното отделение на пловдивската университетска болница \"Свети Георги\". Новата година донася на 20-годишната Анка най-хубавия подарък. Новороденият Райчо се появява на бял свят пет седмици по-рано от очакваното. „Първо детенце ми е, добре се роди, без никакви усложенния, аз просто искам да е изучен и да има средно образование”, споделя майката Анка Ангелова. Бебето е кръстено на свекъра, а бабите казват, че ще помагат в грижите. В първата минута след полунощ проплаква и Елиса, но във Варна. Момиченцето е трета дъщеря на 25-годишната Антоанета. \"Щастие, радост и да не се разболява. Все щастлива да бъде\", пожелава си майката Антоанета Илиева. А малко преди полунощ се роди и последното бебе за 2019 г. – в „Майчин дом”. Малката Даная тежи 2 килограма и 800 грама и е дълга 48 сантиметра. И тя е избързала - по план е трябвало да се роди на 9 януари. В последния ден на 31 декември в „Майчин дом” са проплакали 7 бебета. Момче е първото бебе, родено през 2020 г. в УМБАЛ \"Св. Анна\"-София. Това съобщиха от пресцентъра на болницата. Момченцето е родено по нормален начин в 0.34 ч. на 1 януари. Теглото му е 3850 г. Второто бебе за 2020 г., което е проплакало в болницата, също е момченце, родено е в 1.43 ч. чрез секцио, с тегло 2600 г. С 1019 бебета изпрати миналата година Отделението по акушерство и гинекология на Великотърновската болница. Първото бебе за тази година е родено 35 минути след полунощ. Момченцето е с размери 3700 грама и 52 см, предаде БНР. Първото новородено на 1 януари в Търговище е момче, родило се е в 12:55 часа днес, тежи 3600 грама, 51 см и е второ дете на майката Дениса Денева от Търговище. Малкият юнак ще носи името Тома. В 22:30 часа на 31 декември се е родило последното бебе за 2019 година в Търговище. То е момиченце, тежи 3150 грама, 50 см е и е първо дете за Екатерина Величкова от София, съобщиха от родилното отделение в болницата. В Шумен първото бебе за тази година е момиченце, родило се е в 13:15 часа на 1 януари, тежи 3580 грама и е първо за 28-годишната майка от Шумен. Последното бебе, родено в шуменската болница през 2019-а, е момче. То се е родило малко преди 16:30 часа вчера, тежи 2620 грама и е второ дете за 33-годишна майка от Шумен. Раждаемостта в България през последните години намалява. Данните на Националната статистика сочат, че през 2018 г. у нас са проплакали 62 000 бебета. Момчетата са с над 2000 повече от момичетата. Най-много са новородените в София - 13 000. През последните години тенденцията е твърдо надолу. Спадът за осем години е от над 10 000 бебета. През 2010 г. на бял свят са се появили над 75 000 бебета, информира bTV.", "date": "2020.01.01", "title": "Пловдив и Варна спорят за първо бебе на новата година"}
{"url": "https://standartnews.com/biznes/byudzhet-2020-vliza-v-sila-s-optimizm-i-balans-410600.html", "text": "Бюджетът за 2020 година влиза в сила от днес. За първи път от много години насам салдото е балансирано, като хазната ще разполага с близо 47 милиарда лева. Приоритетни в него са образованието, здравеопазването, социалните дейности и отбраната. Държавата може да поеме 2,2 милиарда лева нов дълг. За разлика от предходните няколко години, новите задължения може да са и от външните пазари. Още при представянето на фискалната рамка финансовият министър Владислав Горанов определи текстовете за дълга като \"буфер\". \"Естествено, ние ще се стремим да не го използваме. Но, аз винаги съм казвал, че наличието на ликвидни буфери е предпоставка за създаване на цялостно усещане за предвидимост и устойчивост\". За тази година партийната субсидия ще бъде по 8 лева на спечелен глас от последните парламентарни избори, въпреки че от финансовото министерство бяха предложили запазване на текстовете от 1 лев. Това предизвика и скандал в пленарната зала при второто четене на бюджета и дори постави на кратна приемането му.", "date": "2020.01.01", "title": "Бюджет 2020 влиза в сила с оптимизъм и баланс"}
{"url": "https://standartnews.com/biznes/vizhte-kolko-e-novata-minimalna-zaplata-ot-1-yanuari-410602.html", "text": "Минималната работна заплата нараства до 610 лв. от 1 януари 2020 г. Размерът й ще се повиши с 50 лева или с 8,9% в сравнение с 2019 година. Мотивите за повишението са икономическото развитие на страната, устойчивите темпове на ръст на БВП, увеличаване броя на заетите и отчетеното повишаване на средната работна заплата за страната. От 1 януари минималната работна часова заплата ще бъде 3,66 лв. От днес продължава и увеличението на възрастта и осигурителния стаж за пенсиониране. За жените от най-масовата, трета категория труд, възрастта се увеличава с два месеца спрямо 2019-а и вече е 61 години и 6 месеца. За мъжете увеличението е с един месец и става 64 години и 3 месеца. За да се пенсионират, жените вече трябва да има 35 години и 10 месеца осигурителен стаж. За мъжете той вече е 38 години и 10 месеца. И за двата пола това е с два месеца повече, в сравнение с миналата година. Ако хората нямат право на пенсия, защото не изпълняват посочените условия за възраст и стаж, те могат да се пенсионират на възраст 66 и половина години при поне 15 години действителен стаж. Крайната цел на плавното повишение на пенсионната възраст и тя да се изравни и за мъжете и за жените да стане 65 години през 2037 г. Таванът на пенсиите остава 1200 лева. До 1 юли минималната пенсия ще бъде 219,43 лв., след което ще стане 250 лв. Също от 1 юли пенсиите, отпуснати до 31 декември 2019 година ще се увеличат с 6,7 на сто . Запазва се периодът на изплащане на обезщетението за бременност и раждане - 410 дни, както обезщетението за отглеждане на дете до 2-годишна възраст - 380 лв. Минималните осигурителни доходи също остават без промяна спрямо 2019 година, с изключение на случаите, за които минималният доход е по-нисък от минималната работна заплата за страната. Тогава той се приравнява на новия размер на минимална заплата - 610 лв. Минималният осигурителен доход за самоосигуряващите се нараства от 560 до 610 лв, а за регистрираните земеделски стопани и тютюнопроизводители - от 400 на 420 лв. Запазват се и миналогодишните размери на обезщетенията за безработица - минималното е 9 лева на ден, а максималното - 74,29 лева. През 2020-а се запазва и режимът на изплащане на болничните - първите три дни от работодателя, а след това от Държавното обществено осигуряване. Запазват се също периодът и обезщетенията при раждане и отглеждане на дете до 2-годишна възраст. Остават непроменени и осигурителните вноски и разпределението им в съотношение 40 към 60 процента.", "date": "2020.01.01", "title": "Вижте колко е новата минимална заплата от 1 януари"}
{"url": "https://www.standartnews.com/sport/prandi-gotovi-sme-za-borba-sreshchu-vseki-protivnik-410653.html", "text": "Селекционерът на волейболния ни национален отбор Силвано Пранди коментира победата над Египет с 3:1 в първата контрола преди олимпийската квалификация в Берлин. Наставникът заяви, че тимът е готов да се бори срещу всеки. \"Според мен отборът е готов. Истината обаче е, че имаме общо взето само 2 тренировки оттук нататък и не очаквам нещо да се промени коренно. Това, което знаем е, че отборът ни е готов да се бори срещу всеки. Тези две контроли, които играем, ще ни послужат за това да видя всички състезатели в какво състояние се намират и вече с тях да настроем някои по-дребни неща. Като цяло съм доволен\", коментира Пранди след проверката. \r\n \r\n\"Контузията на Георги Братоев не е безобидна. Той от доста време има проблеми с гърба, но съм уверен от медицинският ни щаб ще направят всичко възможно, за да се възстанови бързо и да бъде на разположение\", сподели още Професора. \r\n \r\n\"Трудно е да се правят генерални изводи от подобни тренировъчни мачове, в които основната цел е да се изтренират, да се пробват определени ситуации и системи. Със сигурност мога да кажа, че тези отбори, които предстои да ги срещнем на квалификацията - Франция, Сърбия и Холандия, са на по-високо ниво от Египет, но вярвам, че към момента на започване на мачовете ще бъдем в състояние да дадем най-доброто от себе си\", завърши Пранди.", "date": "2020.01.01", "title": "Пранди: Готови сме за борба срещу всеки противник"}
{"url": "https://www.standartnews.com/sport/svettsite-pretsakakha-mourino-410663.html", "text": "Саутхемптън постигна изключително авторитетна победа с 1:0 срещу състава на Тотнъм в двубой от 21-вия, новогодишен кръг от Висшата лига. \"Светците\" бяха по-добрият отбор през целия двубой, като решителното попадение беше дело на Дани Ингс в 17-та минута, за да даде първа победа за състава през новата 2020-та година. Така воденият от Жозе Моуриньо тим на Тотнъм стартира годината с поражение.", "date": "2020.01.01", "title": "\"Светците\" прецакаха Моуриньо"}
{"url": "https://standartnews.com/biznes/goranov-do-april-vlizame-v-chakalnyata-za-evroto-410617.html", "text": "Очаква се до април България да влезе във валутно-курсовия механизъм ERM II, известен като \"чакалнята за еврозоната\". Заедно с това страната ни трябва да влезе в тясно сътрудничество с единния банков надзор.  Това са две от най-важните стъпки по пътя на България към приемането на еврото, които ще бъдат емблематични за 2020 година. Според финансовия министър е напълно реалистично точно след три години да започнем да плащаме с евро. За да се присъедини към ERM II, България трябва да изпълни всички критерии от договора от Маастрихт, които поставят ограничения на дълга и дефицита на всяка от държавите. Също така има критерий, свързан с инфлацията. Страната ни отговаря на всички тях от години. Финансовият министър Владислав Горанов обясни: \"Единственото условие, което остава, е изпълнението на плановете за увеличаване на капиталовите буфери на две от българските банки\". Мерките се очаква да бъдат изпълнени, включително и чрез набиране на капитал през борсата. Те бяха предписани от Европейската централна банка, която миналата година провери качеството на активите и направи стрес - тестове на шест банки. Петър Андронов, председател на банковата асоциация, каза: \"Българските банки се представиха достойно. Проверката постанови и постави въпроси за решаване, но добрата новина е, че тези въпроси са в обхвата на възможностите на институциите\". Тъй като българският лев е обвързан с еврото чрез валутния борд, най-важната функция от престоя в т.нар. чакалня за еврозоната е изпълнена: \"За нас това е религиозен въпрос, така че няма нещо, което можем да кажем с по-голяма сигурност от това: никаква промяна в паричния режим. Единствен изход от това, което имаме в момента като режим на фиксиран валутен курс ще бъде приемането на еврото\" - заяви гуверньорът на БНБ Димитър Радев. България е първата държава, на която бе поставено изискването, за да влезе в ERM II, да се обвърже и с единния банков надзорен механизъм. То бе поставено и пред Хърватия, която също заяви намерение за присъединяване. За да се получи одобрение, трябва да има одобрението на всички държави - членки на валутно - курсовия механизъм - т.е. държавите от еврозоната и Дания, както и от Европейската централна банка.", "date": "2020.01.01", "title": "До април влизаме в „чакалнята“ за еврото"}
{"url": "https://standartnews.com/biznes/poluchavame-gaz-veche-ot-turski-potok-410620.html", "text": "България получи достъп до руски газ от \"Турски поток\", съобщава \"Булгаргаз\". \r\nСпоред компанията на 30 декември беше подписано допълнително споразумение с \"Газпром експорт\". Документът предполага промяна в пункта на доставка на газ за България - не през Негру Вода в Румъния, а през Странджа. Газът ще идва от Турция. \r\nФинансовите ползи от промяната на точката за доставка се оценяват на приблизително 81 милиона лева. Тази икономия се дължи на елиминирането на разходите за достъп и транзит през територията на Румъния в размер на около 76 милиона лева, които няма да бъдат изплатени от компанията \"Булгаргаз\" и българският потребител на природен газ. \r\nОсвен това допълнителните ползи ще възлизат на 4.6 милиона лева поради по-ниските тарифи, обявени от оператора „Булгартрансгаз“ на входа Странджа в сравнение с Негру Вода. \r\nКомпанията обеща да намали цените на природния газ за потребителите през първото тримесечие на 2020 година.", "date": "2020.01.01", "title": "Получаваме газ вече от „Турски поток”"}
{"url": "https://standartnews.com/biznes/podavame-danchni-deklaratsii-ot-10-yanuari-410607.html", "text": "Данъчната кампания за 2020 г. ще започне на 10 януари заради промени в законодателството, съобщиха от Националната агенция за приходите (НАП). Декларациите за доходите на физическите лица и тези за облагане с корпоративни данъци могат да бъдат подадени най-рано на тази дата - както по електронен път, така и на място в офисите на НАП. Срокът за ползване на 5-процента отстъпка за ранно деклариране и плащане през 2020 година е 31 март, а крайният срок за обявяване на доходите е 30 април, напомнят от приходната администрация. През март 2020 година ще е достъпна и предварително попълнена декларация за доходите на гражданите, които имат персонален код на НАП или електронен подпис. Годишното приключване на данъчно осигурителните сметки на фирми и граждани ще бъде извършено от НАП от 1 до 9 януари. Допълнителна информация за данъчните и осигурителните изисквания може да се получи на телефона на Информационния център на НАП 0700 18 700.", "date": "2020.01.01", "title": "Подаваме данъчни декларации от 10 януари"}
{"url": "https://standartnews.com/biznes/gazt-poevtinya-s-181-410641.html", "text": "В деня, в който България започна да получава руски газ от „Турски поток”, цената на горивото падна. Природният газ поевтинява с 1,81%, реши КЕВР. Комисията за енергийно и водно регулиране днес проведе заседание, на което прие решение във връзка с подаденото от „Булгаргаз” ЕАД заявление за утвърждаване на цени за І тримесечие на 2020 г., по които общественият доставчик продава природен газ на крайните снабдители и на лицата с издадена лицензия за производство и пренос на топлинна енергия, съобщиха от регулатора. Приетото решение е съобразено с последните промени в Закона за енергетиката, с които от субектите, купуващи природен газ от обществения доставчик по регулирани цени, отпадат клиентите, присъединени към газопреносната мрежа, с изключение на лицата, на които е издадена лицензия за производство и пренос на топлинна енергия. Отчетени са и други законови промени, с които се въвежда задължението на обществения доставчик да предлага за продажба на организирания борсов пазар количества природен газ на годишна база за периода 2020 г. – 2024 г., в съответствие със споразумение за изпълнение на програма за освобождаване на природен газ. \r\n \r\nУтвърдената от Комисията цена за I тримесечие на 2020 г. за продажба на природен газ на крайните снабдители на природен газ и и на лицата, на които е издадена лицензия за производство и пренос на топлинна енергия, е в размер на 44,04 лв./MWh (без цени за достъп, пренос, акциз и ДДС), което в сравнение с действащата цена за ІV тримесечие на 2019 г. е намаление с 0,81 лв./MWh или с 1,81%. В утвърдената цена на природния газ от 44,04 лв./MWh са включени компонента „цена на природния газ на входа на газопреносните мрежи“ в размер на 43,34 лв./MWh лв./MWh, компонента за дейността „обществена доставка“ по чл. 17, ал. 6 от НРЦПГ в размер на 0,56 лв./MWh и компонента за компенсиране на разходи, произтичащи от наложени задължения към обществото по чл. 11а, ал. 2 от НРЦПГ от 0,14 лв./MWh, покриваща разходите на \"Булгаргаз\" ЕАД за съхранение на количества в газохранилището Чирен в изпълнение на задължения по Плана за действие при извънредни ситуации. В цената на природния газ не са включени цени за достъп и пренос през газопреносната мрежа и клиентите следва да ги заплащат на крайните снабдители по реда на Методиката за определяне на цени за достъп и пренос на природен газ през газопреносните мрежи, собственост на \"Булгартрансгаз\" ЕАД. \r\n \r\nКомпонентата „цена на природния газ на входа на газопреносните мрежи“ се образува от обществения доставчик като среднопретеглена стойност при отчитане на последно заявените прогнозни количества природен газ от внос за вътрешния пазар, от местни добивни предприятия и от запаси природен газ с цел продажба през следващия период, условията по договорите за доставка и за достъп и пренос на природен газ до българската граница. Отчита се и движението на цената на петрола и на алтернативните на природния газ горива на световните пазари за последните 9 месеца, както и промяната в осреднения валутен курс на БНБ на лева спрямо чуждестранната валута, в която се заплаща внасяният в страната природен газ, за период от четиридесет и пет дни, предхождащи месеца на внасяне на предложението за утвърждаване на цени. В правомощията на КЕВР е да установи единствено дали заявлението на обществения доставчик \"Булгаргаз\" ЕАД отговаря на изискванията на Наредба № 2 за определяне цените на природния газ и на договора за доставка между \"Булгаргаз\" ЕАД и ООО \"Газпром Експорт\". С утвърдената цена на природния газ за първото тримесечие на 2020 г. цените на топлинната енергия остават непроменени до края на отоплителния сезон. Без промяна остават и цените на електрическата енергия за битовите и небитовите потребители на регулиран пазар. \r\nПреди утвърждаването на решението за цената на природния газ за първото тримесечие, в съответствие с нормативните изисквания на 19.12.2019 г. КЕВР проведе открито заседание за обсъждане на изготвения доклад във връзка със заявлението на „Булгаргаз“ ЕАД. В съответствие с изискванията за публичност и прозрачност на институциите откритото заседание беше излъчено онлайн на интернет страницата на регулатора. \r\n \r\nРешението на КЕВР за утвърждаване на цената на природния газ за І-то тримесечие на 2020 г. е публикувано на интернет страницата на регулатора.  ", "date": "2020.01.01", "title": "Газът поевтиня с 1,81%"}
{"url": "https://www.standartnews.com/sport/man-siti-potreperi-no-bi-evertn-na-karleto-410666.html", "text": "Отборът на Манчестър Сити надигра Евертън с 2:1 в среща от 21-я кръг на Висшата лига. Габриел Жезус даде аванс на домакините в 51-ата, а 58-ата минута удвои. Ричарлисон върна едно попадение в 71-ата минута, но за повече играчите на Карло Анчелоти нямаха сили. Първото полувреме не донесе попадения, но през втората част двата тима се разиграха. Играчите на Пеп Гуардиола играха страхотно и заслужено поведоха с два гола. Една грешка на вратаря Клаудио Браво обаче даде импулс на \"карамелите\", които се опитаха да стигнат до равенството, но \"гражданите\" не оставиха шанс за това. Това бе и първа загуба за Карло Анчелоти начело на Евертън след двете победи в първите си два мача. Въпреки поражението ливърпулци остават на десетата позиция с 25 точки. Сити са трети с 44 точки, на 11 от лидера Ливърпул, който обаче е с два мача по-малко. В следващия кръг футболистите на Гуардиола гостуват на Астън Вила, но преди това имат среща с Порт Вейл за ФА Къп и първата полуфинална среща с Манчестър Юнайтед в Купата на лигата. Евертън също ще имат градско дерби през уикенда - срещу Ливърпул в ФА Къп, а в следващия кръг приемат Брайтън.", "date": "2020.01.01", "title": "Ман Сити потрепери, но би Евертън на Карлето (ВИДЕО)"}
{"url": "https://standartnews.com/biznes/po-evtin-rouming-na-zapadnite-balkani-410657.html", "text": "Телефонните разговори в роуминг между страните от Западните Балкани поевтиняват от 1 януари. Намалението е с между 9% до 35%, като без промяна остават цените само в Черна гора и Босна и Херцеговина, съобщи БНР. Това е втората фаза от изпълнението на подписания миналата година договор между Сърбия, Черна гора, Босна и Херцеговина, Северна Македония, Албания и Косово. Роумингът между тях трябва постепенно да поевтинява до 30 юни 2021 година, след което да отпадне. Споразумението е част от Цифровата програма за Западните Балкани, предложена от нашия еврокомисар Мария Габриел по време на българското председателство на Съвета на Европейския съюз.", "date": "2020.01.01", "title": "По-евтин роуминг на Западните Балкани"}
{"url": "https://standartnews.com/svyat/dzhakarta-se-navodni-410664.html", "text": "Тежки наводнения сполетяха столицата на Индонезия Джакарта. Докато жителите празнуваха настъпването на новата година, те причиниха смъртта на четирима души, принудиха хиляди да напуснат домовете си и затвориха местното летище за вътрешни полети, блокирайки 19 000 пътници. Десетки хиляди празнуващи подгизнаха под проливния дъжд, докато чакаха празничните фойерверки. Националната агенция за бедствията и миграцията съобщи, че мусонни дъждове и придошли реки са наводнили поне 90 квартала. Над 19 000 души са потърсили подслон във временни убежища, след като водата на няколко места се е покачила до 3 метра. Губернаторът на Джакарта съобщи пред репортери, след като направи обиколка над наводнения град с хеликоптер, че през нощта е регистрирано над три пъти повече от обичайното количество дъжд в Джакарта и Западна Ява, което е довело до прииждането на реките Чиливунг и Чисадане. 120 000 спасители са изпратени, за да евакуират засегнатите райони и да монтират подвижни помпи, защото се очакват още валежи. Губернаторът обеща, че администрацията ще довърши проектите, включително язовир и шлюз, по двете реки, за да предотврати наводненията. В Джакарта живеят близо 10 милиона души, или общо 30 милиона заедно с околностите. Столицата страда често от наводнения и бързо потъва заради безконтролното извличане на подпочвени води. Задръстванията причиняват загуби на икономиката от 6,5 милиарда годишно по официални оценки. Президентът Джоко Видодо обяви през август, че столицата ще се премести в рядко населената провинция Източен Калимантан на остров Борнео, прочут с орангутаните и дъждовните си гори.", "date": "2020.01.01", "title": "Джакарта се наводни"}
{"url": "https://www.standartnews.com/sport/chaykite-izklvakha-tochka-ot-chelsi-za-start-na-godinata-410650.html", "text": "Отборите на Брайтън и Челси поставиха началото на новата 2020 година, както и на новото десетилетие на острова. Двата тима завършиха при резултат 1:1 в двубой от 21-ви кръг на Висшата лига. В 10-ата минута точен бе Сесар Аспиликуета, който записа своя мач №100 като капитан на \"сините\". В 84-ата минута Алиреза Джаханбахш възстанови равенството в двубоя с гол-шедьовър за \"чайките\". Той се разписа с ефектна задна ножица. \r\n \r\nТака тимът на Брайтън успя да спечели първа точка срещу Челси, които досега бяха печелили всичките си 9 двубоя срещу този съперник във Висшата лига. В другия двубой от Висшата лига по това време Бърнли посрещна Астън Вила, като срещата на \"Търф Мур\" завърши . Автор на откриващото попадение бе Уесли, а за 0:2 покачи Джак Грийлиш. В 80-ата минута Крис Ууд върна едно попадение за домакините. ", "date": "2020.01.01", "title": "\"Чайките\" изкълваха точка от Челси за старт на годината (ВИДЕО)"}
