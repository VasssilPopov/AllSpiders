{"url": "https://standartnews.com/sport/levski-zapochna-bez-tri-ot-zvezdite-si-411387.html", "text": "Отборът на Левски стартира зимната си подготовка. „Сините“ проведоха своята първа тренировка за 2020 година на едно от помощните игрища на „Герена“ малко преди 16:00 часа. Наставникът Петър Хубчев изведе 22 играча, като преди основната група излезе таланта Станислав Иванов, който въртеше обиколки. \r\n \r\nЗа първото занимание отсъстваха Холмар Ейолфсон, Паулиньо и Франко Мазурек. Първият заминава на лагер с националния отбор на Исландия, а останалите двама имат разрешение да се присъединят на 11 януари към подготовката. Ейолфсон ще се включи за лагера в Турция. \r\n \r\nВ тренировката участие взеха и двете нови попълнения до момента Симеон Славчев и Деян Лозев. Капитанът Живко Миланов тренира на облекчен режим, но още от утре се очаква да бъде наравно с останалите в заниманията. Тренировката бе наблюдавана от около 150 привърженици на клуба. \r\n \r\nПрочети още на:  \r\n ", "date": "2020.01.09", "title": "Левски започна без три от звездите си"}
{"url": "https://www.standartnews.com/sport/bftenis-domakinite-plashchat-prestoya-v-atp-cup-411359.html", "text": "Във връзка с разпространяваща се грозна фалшива новина във фейсбук за участието на българския отбор на ATP Cup Българската федерация по тенис изказва крайното си възмущение, че авторите на този fake news уронват престижа на българския тенис. Крайно разочароващо е и лековерното споделяне на фалшивата новина, при положение, че всички факти са напълно достъпни и лесни за проверяване, което веднага изобличава откровените лъжи.   Предлагаме на вашето внимание регламента на ATP за провеждането на ATP Cup: ATP Cup е нов формат, който се провежда за първи път през 2020 г., и е състезанието на ATP с най-голям бюджет - 15 милиона щатски долара, от които 6 милиона са гарантирани суми за участие и 9 милиона премии при победа. Във формата вземат участие 24 отбора от 24 страни, които са разделени в шест групи по четири отбора. До финалните осем достигат победителите в групите и двата отбора на второ място с най-добри показатели. Страна може да се класира за участие в ATP Cup, ако има минимум трима играчи с точки в ранглистата на ATP, като поне двама от тях трябва да имат ATP точки в ранглистата по единично. Ако страна има повече от петима играчи с АТР точки, тогава поне трима от тях трябва да имат АТР точки от ранглистата по единично. Всеки отбор има капитан, който трябва да се избере от играч №1 в отбора в консултация с останалите членове на отбора. Ако играчът №1 е капитан, тогава друг не се избира. Играчите от всеки отбор получават част от наградния фонд и според изиграните мачове от тях печелят точки респективно за ранглистата на АТР по единично и на двойки съгласно регламента на ATP Cup. ATP провежда събитието в партньорство с Австралийската тенис федерация (Тенис Австралия), която реално има лиценза за ATP Cup, и поема хотела, храната и транспорта по време на състезанието. Играчите се записват в системата на ATP директно и като на всеки турнир на ATP си поемат транспортните разходи до мястото на провеждане.", "date": "2020.01.09", "title": "БФТенис: Домакините плащат престоя в ATP Cup"}
{"url": "https://standartnews.com/sport/zhalko-golyama-bitka-i-sbogom-tokio-411396.html", "text": "Националният ни волейболен тим се прости с надеждите си класиране на Олимпиадата в Токио. В полуфинален мач на турнира в Берлин нашите състезатели загубиха от домакина Германия с 1:3 гейма - 20:25, 23:25, 25:20 и 23:25. След победата над Сърбия вчера треньорът на българите Силвано Пранди анализира : \"Вървим възходящо, въпросът е кога това ще спре\". Тази интересна сентенция за жалост намери отрицателния си отговор в полуфиналната битка с немците. Домакините бяха бурно подкрепяни от трибуните, но в залата имаше и немалка българска агитка, която опита максимално да даде сили на нашите волейболисти. След слабо начало, опит за стабилизиране на играта  ни и силен финал за германците, загубихме първия гейм с 20:25. Вторият гейм бе драматичен във втората си част, когато стигахме и на точка от съперниците. В крайна сметка, за съжаление пропуснахме важния момент в мача и отново загубихме - 23:25.   Нашите момчета най-накрая показаха възможностите си и изиграха отличен трети гейм. Водени от капитана си Виктор Йосифов, те спечелиха с 25:20 и оставиха живи шансовете си в мача - 1:2 гейма. Голяма битка имаше в четвъртия гейм. Липса на концентрация в решитерни моменти обаче попречи на момчетата на Силвано Пранди. След евтино изгубени точки отстъпихме с 23:25. Така немците отиват на финала, където утре ще играят с Франция за заветната виза на Олимпиадата в Токио.", "date": "2020.01.09", "title": "Жалко! Голяма битка и сбогом, Токио"}
{"url": "https://www.standartnews.com/sport/kuzmanov-zashcho-iskate-da-ni-otnemete-vsichko-tova-411364.html", "text": "Втората ракета на България в тениса Димитър Кузманов използва профила си във Фейсбук, за да коментира нажежената обстановка в тенис средите след публикация в социалните мрежи, която твърди, че родната федерация е отказала да помогне на тима ни за ATP Cup. \r\n \r\nСамият Мико, както винаги, е емоционален и призовава за обединение. Ето какво сподели тенисистът ни в профила си във Фейсбук. \r\n \r\n„Хора! Преди ден написахме с главни букви името си в историята на българския тенис и спорт! Завършихме на 9то място на Световното първенство,като само малшанса ни лиши да излезем от групата,въпреки че завършихме с 2 победи от 3 мача! През тези 14 дни цяла България беше обединена!Такава каквато винаги съм искал да бъде! Хората не спяха,плакаха и изживяваха успеха като техен личен! Защо искате да ни отнемете всичко това?? Не само на нас,но на всички Българи!! Бъдете горди от това,което направихме! Това беше за всички вас..... ❤️♾", "date": "2020.01.09", "title": "Кузманов: Защо искате да ни отнемете всичко това?"}
{"url": "https://www.standartnews.com/sport/tomas-bakh-sledim-situatsiyata-v-shchangite-411372.html", "text": "Президентът на МОК Томас Бах заяви, че засега ни вижда причина за изключването на вдигането на тежести от олимпийската програма за Игрите в Париж през 2024 година. \r\n \r\nДумите на Бах са по повод филм на германския телевизионен канал ARD на журналиста Хайо Зепелт, в който той обвинява шефът на щангите Тамаш Аян в корупционни схеми и покровителстване на определени спортисти, уличени в употреба на допинг. \r\n \r\n\"Продължаваме да следим ситуацията във вдигането на тежести. В международната федерация бяха извършени реформи, които удовлетвориха Световната антидопингова агенция. Беше направено много, в това число и по въпроса за антидопинговите тестове\", подчерта Томас Бах на пресконференция в Лозана след среща на Борда на олимпийския комитет.. \r\n \r\nЗаради многобройните допинг нарушения вдигането на тежести рискуваше изключване от олимпийската програма, но след реформите МОК и УАДА решиха да не предприемат крайни мерк", "date": "2020.01.09", "title": "Томас Бах: Следим ситуацията в щангите"}
{"url": "https://www.standartnews.com/sport/blgariya-germaniya-v-bitka-za-tokio-2020-411379.html", "text": "Мъжкият национален отбор на България излиза днес срещу домакина Германия в полуфиналите на континенталната олимпийска квалификация в Берлин. Двубоят е от 21.10 часа и ще бъде излъчен по БНТ 3. В другата полуфинална среща играят Словения и Франция. \r\n \r\nДо този развой се стигна, след като Бундестимът остана на втора позиция в класирането в група А на турнира. От своя страна, родните състезатели победиха вчера драматично европейския шампион Сърбия с 3:2 гейма в група В и станаха лидери. \r\n \r\nТака България е само на две крачки от заветната цел - класиране на Олимпиадата. За да продължат да мечтаят \"трикольорите\", обаче ще трябва да преминават през Бундестима, който ще бъде подкрепян от своите фенове. \r\n \r\nКато цяло нашите волейболисти имат предимство до момента в срещите си с Германия със 17:10 победи, като спечелиха и последния мач - 3:2 в Лигата на нациите през миналото лято.  Победителят в турнира ще се класира за олимпийските игри в Токио. \r\n \r\n ", "date": "2020.01.09", "title": "България - Германия в битка за Токио 2020"}
{"url": "https://www.standartnews.com/sport/i-rusiya-prodlzhava-napred-za-atp-cup-411366.html", "text": "Отборът на Русия е вторият полуфиналист на турнира ATP Cup. Съставът с капитан Марат Сафин поведе с 2-0 срещу Аржентина в Сидни и предсрочно си осигури победата. В първата среща Карен Хачанов спечели с 6:2, 7:6(4) срещу Гуидо Пеля. В откриващата част руснакът поведе с 4:1. Съперникът му върна единия брейк, но Хачанов тутакси направи нов и след това взе сета. Във втория нямаше брейкове, а в тайбрека след 3:3 точки доминираше напълно и така взе двубоя. След това Даниил Медведев надигра Диего Шварцман в мача на първите ракети с 6:4, 4:6, 6:3 след почти два часа и половина игра. В решаващата трета част Медведев успя да пробие за 5:3 и след това приключи мача. Съперникът на Русия на полуфинала ще се определи от утрешната среща Сърбия – Канада. По-рано днес Австралия отстрани Великобритания трудно с 2-1 и очаква победителя от мача Испания - Белгия.", "date": "2020.01.09", "title": "И Русия продължава напред за ATP Cup"}
{"url": "https://www.standartnews.com/sport/khubchev-osven-titla-ili-kupa-drugoto-ne-se-broi-411358.html", "text": "Треньорът на Левски Петър Хубчев даде своята първа пресконференция преди старта на зимната подготовка. „Двама човека отсъстват с мое позволение и ще дойдат по-късно. Холмар няма да бъде на първия лагер в Сандански, защото ще бъде на лагер с националния на Исландия след това пътува с отбора за Турция. Той е професионалист и съм сигурен, че на лагера на националния си отбор ще бъде максимално съвестен и ще тренира на пълни обороти. Надявам се само здрав да се върне. Няма спокойна подготовка. Селекцията е отворен процес. Възможно е някой да бъде отдаден под наем. Надявам се до два дни максимум да имаме резултат за още нови. Всичко друго освен шампион и купа не се брои в отбори като Левски. Не съжаляваме за нищо - тези играчи, които сме искали са в съблекалнята или ще бъдат там”, коментира Хубчев. Отборът на Левски ще изиграе четири контроли по време на зимния си подготвителен лагер в Алания, Турция. „Сините“ ще бъдат край брега на Средиземно море от 27 януари до 7 февруари 2020 г. Първата проверка е насрочена за 30 януари срещу арменския „Пюник“. На 3 февруари „Левски“ излиза срещу Македония Гьорче Петров (Северна Македония). На 4 февруари „сините“ играят срещу националния отбор на Узбекистан до 19 години. Последната контрола е на 6 февруари срещу украинския „Олександрия“. „Сините“ стартират подготовката си на 9 януари, четвъртък в 15:30 часа. Първата тренировка е открита за привърженици и журналисти. Старши треньорът Петър Хубчев ще говори пред медиите в 14:00 часа в залата за пресконференции в сектор В на стадион „Виваком Арена – Георги Аспарухов“. От 13-ти до 23-ти януари Левски ще се подготвя в Сандански. : 30 януари, 16:30 часа Левски – Пюник (Армения) – \"Голд Сити\", Алания 3 февруари, 16:30 часа Левски – Македония Гьорче Петров (Северна Македония) – „Голд Сити“, Алания 4 февруари, 16:30 часа Левски – Узбекистан U19 – „Голд Сити“, Алания 6 февруари, 16:00 часа Левски – Олександрия (Украйна) – Сиде Часовете на мачовете са в българско време. Първата тренировка на „сините“ стартира днес от 15.45 ч.", "date": "2020.01.09", "title": "Хубчев: Освен титла или купа другото не се брои"}
{"url": "https://www.standartnews.com/sport/sportni-giganti-napravikha-klubove-bogatashi-411374.html", "text": "Ролята на спортните концерни за екипировки става все по-значима в гигантската бизнесмашина, каквато е съвременния футбол. Както конкуренцията между топклубовете в Европа е жестока, същото важи и за най-известните производители. А парите се увеличават непрекъснато. \r\n                                                                   \r\nЕто пресен пример.Новият спонсорски договор на Ливърпул с американския гигант \"Найки\" изстрелва мърсисайдци на първо място сред английските клубове и на трето в Европа по приходи, които идват от екипировка. Както е известно, \"Найки\" ще облича европейския и световен клубен шампион Ливърпул от лятото, плащайки по 80 милиона паунда годишно. \r\nСпоред данните на сайта 90min.com само два клуба на Стария континент получават по-високи приходи от компаниите, които обличат футболистите им - Барселона и Реал Мадрид. Каталунците също имат договор с \"Найки\", според който прибират цели 100 милиона паунда годишно, а \"Адидас\" налива 98 милиона евро в касите на \"белия балет\". \r\nВ престижната класация следват Манчестър Юнайтед, Манчестър Сити, Арсенал, Челси, Ювентус и Байерн Мюнхен. Клиенти на \"Найки\" са и \"сините\" от Лондон, докато \"гражданите\" защитават честта на \"Пума\". Интересна е ситуацията с \"Адидас\", който от дълги години е акционер в Байерн Мюнхен, но плаща най-малко пари за спонсорски договор на баварците, в сравнение с останалите си топ-партньори (Реал Мадрид, Манчестър Юнайтед, Арсенал и Ювентус). \r\n                                                  Реал Мадрид винаги и в челото на класациите за най-богат клуб, а сега вестник „Марка“ съобщава, че Белите ще стана още по-богати, след като подписаха поредния си впечатляващ спонсорски договор.  \r\nСтоличани направиха това с германския гигант „Адидас“ и след края на миналата кампанияпарафираха споразумение, според което в касата на мадридчани вече влязат първите суми от 1,6 милиарда евро през следващите 12 години. \r\nРеал е най-високо платеният клиент на компанията за спортни стоки, като ще прибира всяка година по около 120 милиона от нея. Договорът ще включва различни клаузи в зависимост от спечелените трофеи, а „Адидас“ ще има свое специално място на Новия „Сантяго Бернабеу“.                                                                                                                                 \r\nЛондонският Арсенал смени един немски спортен гигант с друг. \"Топчиите\" от тази година вече ще са с екипи на \"Адидас\", след като в последните години работиха с \"Пума\". \r\nСпоред „Дейли Мейл” „Адидас” ще налива в клуба от Северен Лондон по над 40 милиона паунда на сезон, след като споразумението бе подписано. \r\nДоговорът с \"Пума\" осигуряваше на \"Артилеристите\" по 30 милиона паунда на година, докато новият ще бъде доста по-изгоден. От „Пума” имаха възможност да изравнят конкурентната оферта, за да останат спонсори, но очевидно не са го направили. Въпреки това обаче, Арсенал ще продължи да получава доста по-малко от някои от големите си конкуренти, след като Манчестър Юнайтед има договор с „Адидас” за 75 милиона на година, докато Челси прибира от „Найки” по 60 милиона. Новото споразумение обаче ще е по-добро от това на Тотнъм и много близо до договора на Манчестър Сити.", "date": "2020.01.09", "title": "Спортни гиганти направиха клубове богаташи"}
{"url": "https://www.standartnews.com/sport/kiril-despodov-blagodarya-za-podkrepata-411375.html", "text": "Кирил Десподов благодари на всички, които са го подкрепили в анкетата за най-добър нападател.  Голмайсторът на Щурм (Грац) бе лидер в тази категория в своя клуб за първия полусезон. Българският нападател спечели наградата, изпреварвайки колегите си Беким Балай и Маркус Пинк. \"За мен е чест да бъда избран за най-добър нападател на полусезона в Щурм. Искам да благодаря на всички фенове и журналисти в Австрия, които ме оцениха и демонстрират уважeние към мен от ден първи тук. Благодаря!\", написа в социалните мрежи Футболист №1 на България за 2018 година.", "date": "2020.01.09", "title": "Кирил Десподов : Благодаря за подкрепата!"}
{"url": "https://standartnews.com/svyat/obvinyavat-iran-che-svalil-ukrainskiya-samolet-s-raketa-411317.html", "text": "Боинг на украинска авиолиния вероятно е свален със стрелба от преносим зенитно-ракетен комплекс от вида \"Игла\" с попадение в единия от двигателите, смятат експерти от аналитичния център The Institute for Global Threats and Democracies Studies (IGTDS). Изводът е направен въз основа на анализ на свързани с катастрофата радиолокационни данни, снимки и видеоматериали. \"Самолетът е изчезнал от радарите в 02:48 ч. според Координираното универсално време (времето по Гринуич - бел.ред.) след излитане от летище \"Хомейни\", на височина около над 2500 метра. Радиолокационните данни от полета свидетелстват, че след излитането самолетът е набирал височина и не е имало признаци на понижаване\", гласи анализът на експертите, цитиран от агенция \"Укринформ\". \"Анализът на снимките показва, че лайнерът най-вероятно е бил свален от преносим зенитно-ракетен комплекс в района на летището. За това свидетелстват както пораженията върху двигателя, така и височината - типична за използването на преносим зенитно-ракетен комплекс\", подчертава експертите. Те посочват, че на снимките от мястото на катастрофата се вижда, че върху крилата на самолета има поражения от шрапнели. В анализа се отбелязва, че пораженията върху фюзелажа са аналогични на тези по самолета от полет МН17, свален над Източна Украйна с руска ракета, изстреляна от комплекс \"Бук\" през 2014 г. \"Разликата в мащабите на пораженията се обяснява с различните боеприпаси. В случая с MH17 е използван зенитно-ракетен комплекс \"Бук\". В Техеран самолетът е бил поразен от преносим зенитно-ракетен комплекс от вида \"Игла\" с бойна глава с висока взривна способност.\" - поясняват експертите. Посочва се още, че точно такива поражения е имало по военно-транспортния самолет Ан-26 на украинските ВВС, свален с помощта на преносим зенитно-ракетен комплекс над Донбас на 2 юли 2014 г. На снимките с останките от единия двигател на самолета от полет PS752 също се виждат поражения, които не може да бъдат нанесени от пожар или физически сблъсък със земята\". Експертите от аналитичния център обръщат внимание и на това, че на видеокадри с падащия лайнер на украинските авиолинии се вижда, че той гори: \"На самолета е имало огън още по време на полета. Това противоречи на изявленията на Иран, че екипажът не е свързвал с диспечерите и не е съобщавал за технически проблеми. Наред с това Иран не съобщава о SOS-сигнали от страна на екипажа на самолета.\" Боингът е паднал на 28 км от края на пистата, на място с координати 35.501609, 50.925865. Съдейки по видеото, от момента в който е започнал записът, той е прелетял между 5 и 7 километра преди сблъсъка със земята. Т. е. екипажът, съставен от опитни пилоти, е \"имал достатъчно време, за да съобщи за огъня в двигателя и за извънредната ситуация\". Освен това, самолетите Боинг 737 са оборудвани със система за погасяване на пожар в двигателите и индикатори за наднормено покачване на температурата в двигателите. \"Затова екипажът е имал възможност в случай на пожар да включи системата за пожарогасене (ако тя не се е задействала автоматично), както и да съобщи на управлението на въздушното движение, че има инцидент\", допълват анализаторите. Експертите от IGTDS са убедени, че Техеран \"укрива информация за причините за катастрофа и за сигналите за помощ от страна на екипажа до службата за контрол на въздушното движение\". От IGTDS отделно акцентират върху факта, че Иран отказа да предаде \"черните кутии\" на Боинг или на САЩ, като изрази готовност да ги предостави на \"определена\" страна - вероятно това е Русия. Ако е така обаче има голяма вероятност данните от \"черните кутии\" да бъдат унищожени или манипулирани, предупреждават експертите. Те подчертава, че Москва вече започна информационна и психологическа атака за налагане на версията на Техеран за катастрофата и за дискредитиране на САЩ.", "date": "2020.01.09", "title": "Винят Иран, че свалил украинския самолет с ракета"}
{"url": "https://standartnews.com/svyat/totalna-stachka-blokira-frantsiya-411310.html", "text": "Обща стачка ще блокира Франция днес. Тя е четвъртата от началото на конфликта около пенсионната реформа в страната. Днес е и 36-ият ден на транспортната стачка. Всички опити за постигане на компромис между управляващи и синдикати до този момент се оказаха неуспешни. Най-спорният въпрос остава средната пенсионна възраст. Правителството не отстъпва и настоява да има такава. Протестиращите пък отказват да се върнат на работа, ако тя не отпадне от реформата. Така се стигна до безпрецедентно дълга транспортна стачка. Загубите за френските железници вече надминават 600 млн. евро, а Париж продължава да живее вече 36 дни без метро. За четвърти път в рамките на месец, днес синдикатите призовават за генерална стачка. Масовите улични шествия ще започнат в ранния следобед. Броят на участниците в тях ще е показателен и за двете страни на спора. За управляващите, които се надяват умората от дългия конфликт да намали подкрепата за стачкуващите, но и за протестиращите, които пък разчитат, че френското общество няма да отстъпи, щом са застрашени социалните му придобивки.", "date": "2020.01.09", "title": "Тотална стачка блокира Франция"}
{"url": "https://www.standartnews.com/sport/voleybolistkite-ni-s-prva-pobeda-v-olimpiyskata-kvalifikatsiya-411383.html", "text": "Волейболистките на България спечелиха първа победа на оломпийския квалификационен турнир в Апелдоорн /Холандия/. Те се наложиха над Азербайджан с 3:1 гейма. Момичетата на Иван Петков водеха през целия първи гейм и въпреки, че в края съперничките ни се опитаха да направят обрат,победихме в частта с 25-23. Началото на втората част беше равнстойна и с в постоянна смяна на водачеството. След 16-а точка нашите момичета бяха по-концентрирани и с мощна игра се възползваха от греките на съперничките. В крайна сметка взехме и втория гейм, този  път с 25:19. Българките не можаха да се възползват от шанса за чиста победа, след като Азербайджан спечели третия гейм с 25:21 и намали резултата на 1:2.  Така нашият състав е с 3 точки, колкото има и Полша. Лидер в групата са домакините от Нидерландия с 6 точки. Все пак нашите момичета надделяха в четвъртата част с 25:22 и спечелиха срещата с 3:1.    ", "date": "2020.01.09", "title": "Волейболистките ни с първа победа в олимпийската квалификация"}
{"url": "https://standartnews.com/svyat/mediyna-voyna-ubila-general-kasim-soleymani-411320.html", "text": "Иранският генерал Касем Солеймани стана жертва на собствената си медийна пропаганда. Иранският генерал си помисли, че след като докара руския президент Владимир Путин в Сирия, ще може да се намеси в американската вътрешна политика. Солеймани беше конструкторът на войната в Сирия, обясни арабистът проф. Владимир Чуков пред бТВ. Експертът изтъкна, че след вчерашната пресконференция на американския държавен глава Доналд Тръмп е станало ясно, че няма да има повече военни удари в Близкия изток, но санкциите към Техеран ще продължат и ще бъдат затегнати. Чуков смята, че настроенията в Иран са разнопосочни – от една страна духовният водач Аятолах Али Хаменей и неговите близки не искат промяна, докато президентът Хасан Рохани и външният министър Мохамед Зариф са готови да седнат на масата за преговори. „Очевидно в Иран се чудят какво да правят. Трябва да се отбележи, че Солеймани и Зариф бяха персонални опоненти. Те изпитваха лична нетърпимост един към друг“, допълни арабистът. По думите на Чуков Иран са направили крачка назад с оглед на вътрешното настроение и опозиция в лицето на външния министър. В същото време не искат да рискуват присъствието си в ръководната роля, която формира Али Хаменей, обясни още той. „Миналата година Мохамед Зариф си подаде оставката, защото Сулеймани буквално взе Башар Асад и го заведе на посещение в Техеран и всички разбраха за това от медиите. Именно иранският генерал създаде всички „проксита“ извън неговата страна“, подчерта Чуков. Освен това експертът обясни, че „разкрачената“ ситуация в Близкия изток продължава заради позицията на Европа, която стои зад ядреното споразумение и дори е създала механизъм да компенсира иранците. По думите му при евентуален военен конфликт между САЩ и Иран е ясно какъв ще е изходът.", "date": "2020.01.09", "title": "Медийна война убила генерал Касем Солеймани"}
{"url": "https://www.standartnews.com/sport/svetovna-kupa-po-ski-orientirane-v-chepelare-411354.html", "text": "Чепеларе ще бъде домакин на Световна купа по ски ориентиране през 2021 година. На свое заседание през декември 2019 Съветът на Международната федерация по ориентиране (IOF) присъди на България домакинството на Европейско първенство и кръг от Световната купа по ски ориентиране, както и Световно първенство по ски ориентиране за ветерани. Организационният комитет на състезанията единодушно реши те да бъдат проведени в Родопите с център град Чепеларе от 6 до 12 февруари 2021 година. Районите, в които ще се провеждат състезанията, са Роженски поляни и Хайдушки поляни. Очаква се в състезанията да вземат участие 250-300 състезатели от 20 държави. Основен партньор в организацията на състезанията ще бъде община Чепеларе. В края на месец януари т.г. предстои среща на Организационния комитет с кмета на Община Чепеларе г-н Боран Хаджиев за изграждане на стратегия и план по организацията на състезанията.", "date": "2020.01.09", "title": "Световна купа по ски ориентиране в Чепеларе"}
{"url": "https://www.standartnews.com/sport/golyam-udar-za-totnm-i-khari-keyn-411390.html", "text": "Много неприятна новина за Тотнъм. Головата машина на тима Хари Кейн ще отсъства дълго време от терените. От клуба обявиха в официалния си сайт, че нападателят ще трябва да се подложи на операция за разкъсване на сухожилие, на лявото бедро. \r\n \r\nИмаше наченки, че травмата му е по-сериозна, но първоначално се предполагаше, че той ще се завърне в игра през следващия месец. \r\n \r\nОтборът обаче ще загуби за дълго своя лидер. По предварителни информации Кейн ще поднови тренировки през април месец, което е само два месеца по-рано от Евро 2020. \r\n \r\nПрез настоящата кампания той има записани за тима си и за Англия 27 гола в 31 мача. \r\n \r\nВ събота от 19,30 часа Тотнъм приема Ливърпул в дербито от кръга във Висшата лига. \r\n \r\n ", "date": "2020.01.09", "title": "Голям удар за Тотнъм и Хари Кейн"}
{"url": "https://www.standartnews.com/sport/levski-zapochna-bez-tri-ot-zvezdite-si-411387.html", "text": "Отборът на Левски стартира зимната си подготовка. „Сините“ проведоха своята първа тренировка за 2020 година на едно от помощните игрища на „Герена“ малко преди 16:00 часа. Наставникът Петър Хубчев изведе 22 играча, като преди основната група излезе таланта Станислав Иванов, който въртеше обиколки. \r\n \r\nЗа първото занимание отсъстваха Холмар Ейолфсон, Паулиньо и Франко Мазурек. Първият заминава на лагер с националния отбор на Исландия, а останалите двама имат разрешение да се присъединят на 11 януари към подготовката. Ейолфсон ще се включи за лагера в Турция. \r\n \r\nВ тренировката участие взеха и двете нови попълнения до момента Симеон Славчев и Деян Лозев. Капитанът Живко Миланов тренира на облекчен режим, но още от утре се очаква да бъде наравно с останалите в заниманията. Тренировката бе наблюдавана от около 150 привърженици на клуба. \r\n \r\nПрочети още на:  \r\n ", "date": "2020.01.09", "title": "Левски започна без три от звездите си"}
{"url": "https://www.standartnews.com/sport/sport-i-futbol-po-televiziyata-na-9-yanuari-411330.html", "text": "Спортът и мачовете по телевизията днес, четвъртък, 09 януари 2020 година: \r\n \r\n08.30 Тенис, АТР Къп МАХ Sport 1 \r\n \r\n12.00 Голф, Европейски тур МАХ Sport 2 \r\n \r\n15.20 Биатлон: СК, спринт, жени Евроспорт 1 \r\n \r\n17.00 Волейбол, България - Азербайджан (жени) БНТ 3 \r\n \r\n21.00 Футбол, „Барселона“ - „Атлетико“ bTV action \r\n \r\n21.00 Волейбол, България – Германия БНТ 3 \r\n \r\n21.45 Баскетбол, Евролига: „Олимпия Милано“ - „Панатинайкос\" МАХ Sport 2 \r\n \r\n22.00 Баскетбол, Евролига: „Реал“ - „Жалгирис\" МАХ Sport 4 \r\n \r\n01.00 Тенис, АТР Къп МАХ Sport 1 \r\n \r\nПрочети още на:  \r\n ", "date": "2020.01.09", "title": "Спорт и футбол по телевизията на 9 януари"}
{"url": "https://standartnews.com/svyat/62-po-rikhter-raztrsi-chukotka-411348.html", "text": "Земетресение с магнитуд 6,2 бе регистрирано днес на полуостров Чукотка, в руския Далечен Изток, предаде ТАСС, позовавайки се на Европейско-средиземноморския сеизмологичен център. Трусът е станал на дълбочина от 10 километра, с епицентър на 424 километра югозападно от град Анадир. Засега няма данни за пострадали хора и материални щети.  ", "date": "2020.01.09", "title": "6,2 по Рихтер разтърси Чукотка"}
{"url": "https://standartnews.com/svyat/drvena-konstruktsiya-za-pokriva-na-notr-dam-411344.html", "text": "Възстановяването на дървената конструкция на покрива на \"Нотр Дам\" е най-екологичното решение, което би гарантирало солидността на структурата, заяви френският архитект Ерик Вирт, цитиран от Франс прес и БТА. \r\n \r\nДали конструкцията да е от дърво, стомана или бетон? Въпросът вълнува експертите, които имат свое мнение за въстановяването на опустошената от пожар в средата на април м.г. емблематична парижка катедрала. \r\n \r\nСпециалният представител на президента Макрон за реконструкцията генерал Жан-Луи Жоржлен обори информациите, че опцията новата конструкция да е от дъбов материал вече е била предпочетена пред алтернативата, свързана с използване на метал или бетон. \"Ще бъдат проучени всички възможни опции\", увери той, признавайки, че е възможно да има лобиране в полза на използването на дървен материал. \r\n \r\n\"Най-екологичният съвременен материал е дървеният. Дърветата складират въглероден диоксид. Няма противопаказания въпреки някои слухове. Колкото до финансовата страна на въпроса, нужните средства са налице. Катедралата съществува от 800 години. Ако бе построена от стомана, нямаше да оцелее. Дори с всички предпазни мерки срещу пожари желязото издържа половин или един час, но след това се усуква и стените биха се сгромолясали. Трябва да сме предпазливи към някои опции, които предлагат да се използват метални конструкции, защото са по-леки\".", "date": "2020.01.09", "title": "Дървена конструкция за покрива на Нотр Дам"}
{"url": "https://www.standartnews.com/sport/zhalko-golyama-bitka-i-sbogom-tokio-411396.html", "text": "Националният ни волейболен тим се прости с надеждите си класиране на Олимпиадата в Токио. В полуфинален мач на турнира в Берлин нашите състезатели загубиха от домакина Германия с 1:3 гейма - 20:25, 23:25, 25:20 и 23:25. След победата над Сърбия вчера треньорът на българите Силвано Пранди анализира : \"Вървим възходящо, въпросът е кога това ще спре\". Тази интересна сентенция за жалост намери отрицателния си отговор в полуфиналната битка с немците. Домакините бяха бурно подкрепяни от трибуните, но в залата имаше и немалка българска агитка, която опита максимално да даде сили на нашите волейболисти. След слабо начало, опит за стабилизиране на играта  ни и силен финал за германците, загубихме първия гейм с 20:25. Вторият гейм бе драматичен във втората си част, когато стигахме и на точка от съперниците. В крайна сметка, за съжаление пропуснахме важния момент в мача и отново загубихме - 23:25.   Нашите момчета най-накрая показаха възможностите си и изиграха отличен трети гейм. Водени от капитана си Виктор Йосифов, те спечелиха с 25:20 и оставиха живи шансовете си в мача - 1:2 гейма. Голяма битка имаше в четвъртия гейм. Липса на концентрация в решитерни моменти обаче попречи на момчетата на Силвано Пранди. След евтино изгубени точки отстъпихме с 23:25. Така немците отиват на финала, където утре ще играят с Франция за заветната виза на Олимпиадата в Токио.", "date": "2020.01.09", "title": "Жалко! Голяма битка и сбогом, Токио"}
{"url": "https://standartnews.com/svyat/ukrainskiyat-samolet-se-zapalil-oshche-na-zemyata-411334.html", "text": "Разбилият се в Техеран украински самолет Боинг 737-800 се е запалил още преди да падне на земята, пише в отчета на организацията за гражданска авиация на Иран, цитиран от РИА Новости. \"Самолетът се е запалил във въздуха. По информация на очевидци, огънят е бил видим в самолета и се е разпространил по фюзелажа\", се казва в документа. От организацията за гражданска авиация на Иран допълват, че след удара в земята в самолета е избухнал взрив. В сряда рано сутринта самолет Боинг 737-800 на \"Международни авиолинии на Украйна\", изпълняващ полет от Техеран за Киев, се разби малко след излитането си от летище \"Имам Хомейни\". Загинаха всички 176 пътници на борда, включително 11-членния екипаж. По предварителна информация, самолетът се е разбил заради проблеми в двигателя. Разбилият се украински пътнически самолет не е подавал сигнал за проблем, но се е опитал да се върне на летището в Техеран, предаде Асошиейтед прес, като се позова на публикувания днес предварителен доклад.  Източник: БГНЕС Президентът на Украйна Владимир Зеленски обяви днешния ден, 9 януари, за ден на национален траур заради инцидента, съобщават от пресслужбата на държавния глава. Знамената ще бъдат спуснати на половин мачта. Отменени са и развлекателните мероприятия. Източник: БГНЕС Иранските власти обявиха, че няма да предадат черните кутии от самолета на компания \"Боинг\" и на Съединените щати. Канадският премиер Джъстин Трюдо заяви, че министърът на външните работи на Канада Франсоа-Филип Шампан и иранският му колега Мохамед Джавад Зариф ще обсъдят разследването на катастрофата. ", "date": "2020.01.09", "title": "Украинският самолет се запалил още на земята"}
{"url": "https://standartnews.com/svyat/koe-e-lyubimoto-chetivo-na-iztochnogermantsite-411331.html", "text": "Повече от 56 000 души са внесли миналата година молби да разгледат досиетата си от тайната полиция Щази, която е шпионирала гражданите на бившата Германска демократична република (ГДР), предаде ДПА. Според службата за архива на Щази властите са получили 11 200 молби повече, отколкото през 2018 г. Около 35 500 души са подали такава молба за пръв път, предаде БТА. От създаването на службата в края на 1990 г. са подадени общо около 3,3 милиона молби от физически лица за разглеждане на досиета на Щази. Още 3,4 милиона молби са били подадени от държавни и недържавни организации. Около 37 000 молби са били подадени от изследователи или медии. От учредяването си службата е получила общо около 7,3 милиона молби за разглеждане на досиета. Тайната източногерманска полиция Щази е имала мрежа от десетки хиляди агенти и около 170 000 информатори, които са следели жителите на ГДР и отделни хора в чужбина.", "date": "2020.01.09", "title": "Кое е любимото четиво на източногерманците?"}
{"url": "https://standartnews.com/svyat/v-obedinenoto-kralstvo-dadokha-pt-na-brekzit-411392.html", "text": "Британският парламент   на Европейския съюз (Брекзит). Това стана ясно след гласуване в Камарата на общините, на трето четене, съобщиха световните информационни агенции. Сделката мина   но без нито един глас \"за\" от лейбъристите.  на новия законопроект за оттегляне, а 231 гласуваха \"против\". Сега документът  Главният преговарящ на ЕС за Брекзит Мишел Барние обяви, че   на Великобритания от Общността без сделка в края на 2020 година. ЕС ще продължи да се подготвя за евентуален Брекзит без сделка в края на 2020 г., подчерта той. Това може да се случи, ако Великобритания и ЕС не успят да постигнат търговско споразумение до края на годината.", "date": "2020.01.09", "title": "Обединеното кралство даде път на Брекзит"}
{"url": "https://standartnews.com/regionalni/varna-e-nachelo-po-priemni-semeystva-411363.html", "text": "Най-много приемни семейства има в морската ни столица Варна. Градът е на първо място по брой на приемни семейства в страната. Към края на 2019 година техният брой е 142, а броят на децата, преминали през услугата, е 171, съобщават от дирекция \"Социални дейности\" в общината. В подкрепа на процеса за деинституционализация на социалните услуги за деца и младежи се реализират два проекта, чието изпълнение ще продължи и през настоящата година, пише Петел. От началото на януари 2015 година Община Варна е партньор на  Министерството на труда и социалната политика и Агенцията за социално подпомагане в изпълнението на проект „Приеми ме 2015“, финансиран от ОП “Развитие на човешките ресурси”. Целта е създаване на устойчив модел за развитие на заместваща семейна грижа за деца, настанени в специализирани институции, и на деца в риск от изоставяне. При предоставянето на социалната услуга „Приемна грижа”, общината осигурява финансова подкрепа на децата, настанени в приемни семейства на нейната територия, чрез изплащане на месечни средства. Те се определят спрямо гарантирания минимален доход, определен за страната и в зависимост от възрастта на конкретното дете. Вторият проект „Общностен център за деца и семейства“, който  е със срок на изпълнение до 31.12.2020 г., финансира изпълнението на 6 услуги за деца с и без увреждания. Основната цел е превенция на социалното изключване, чрез предоставяне на интегрирани услуги за подкрепа на деца от 0 до 7 години и техните семейства, а до настоящия момент услугите са ползвани от  2637 деца.", "date": "2020.01.09", "title": "Варна е начело по приемни семейства"}
{"url": "https://standartnews.com/regionalni/spryakha-prodazhbata-na-avtobusni-bileti-v-silistra-411369.html", "text": "Пътуването с автобус в понеделник с начална спирка Силистра се оказва под въпрос.  Гишетата на автогарата в крайдунавския град спряха продажбата на билети за междуградските линии заради очакваната стачка на  превозвачите. Това съобщи председателят на браншовия съюз на транспортните фирми в града Пламен Николов. Превозвачите са изпратили до местните медии  съобщение, в което обясняват причините за бойкота. „Действията на държавата и общините и липсата на адекватна и дългосрочна политика за развитие на автобусния бранш в България водят до бавно и сигурно загиване на цял един сектор в икономиката. Липсва законодателна инициатива от страна на държавните институции за решаване на проблемите в бранша“, заявяват в декларацията си браншовиците. Силистра е един от най-отдалечените от София градове в България и до момента автобусният транспорт бе основната връзка на крайдунавска Добруджа с останалите региони в страната.  ", "date": "2020.01.09", "title": "Спряха продажбата на автобусни билети в Силистра"}
{"url": "https://standartnews.com/lifestyle-lyubopitno/sled-brekzit-na-ostrova-se-gotvyat-i-za-megzit-411339.html", "text": "Водеща тема за британските издания беше неочакваната новина, че британският принц Хари и неговата съпруга Меган имат намерение да се откажат от ролята си на висши членове на британското кралско семейство и да станат финансово независими, продължавайки обаче да поддържат кралицата. \r\n \r\nМладото семейство обяви това вчера и Бъкингамският дворец публикува в отговор кратко изявление. Това решение обаче изненада кралското семейство, отбелязват изданията. \r\n \r\nКралицата Елизабет Втора е разочарована от решението на принц Хари да се откаже от пълномощията си, пише британският в. \"Таймс\". Разочарованието на кралицата било още по-голямо, защото принцът и съпругата му са обявили намеренията си, без да говорят за това предварително с Бъкингамският дворец. Те не се били консултирали нито с кралицата, нито с принц Чарлз. \r\n \r\nВ резултат на това реакцията на британското кралско семейство беше доста рязка и в кратко съобщение се казваше, че се проявява разбиране, но това е сложен въпрос и ще отнеме време да се финализира, а сега дискусиите били в ранен стадий, посочва \"Таймс\". \r\n  \r\nВ. \"Дейли телеграф\" също говори за дълбокото разочарование и обида на кралското семейство от намеренията на принц Хари и Меган, които не са консултирали с кралицата и с други знатни роднини. В коментар по темата вестникът пише: \"Добре дошли в хубавия нов свят на Меган и Хари, избрали финансовата независимост, с изключение на това, че те ще запазят имението си Фрогмор хаус, което струва на британските данъкоплатци 2,4 млн. британски лири\". \r\n \r\nСпоред изданието херцозите на Съсекс са взели това решение по време на 6-седмичната си почивка в Канада в края на миналата година. \r\n \r\nТе дори не предупредиха кралицата, пише в. \"Дейли мирър\" и допуска, че става дума за егоистично решение на принц Хари. \r\n \r\nВ. \"Сън\" пък въведе нов термин - Мегзит, игра на думи между Меган и Брекзит. \r\n \r\nВ. \"Гардиън\" допълва пикантната тема с това, че в отделно изявление в страницата си в интернет херцозите на Съсекс са поставили под въпрос надеждността на утвърдените кралски кореспонденти и са дали индикации, че имат желание да работят вместо това с \"млади и очертаващи се като успешни журналисти\". \r\n \r\nПред в. \"Индипендът\" писателката и коментаторка по кралските въпроси Клаудия Джоузеф заяви, че до известна степен това е можело да се очаква. Тя допълни, че социалните медии трябва да бъдат упреквани за случилото се, защото ако човек прочете какви са в тях коментарите за Меган, то той ще може да разбере, защо тя иска да избяга от всичко това. \r\n \r\nКралският коментатор Ричард Фицуилямс пък заяви, че стъпката на херцозите на Съсекс несъмнено ще бъде възприета от някои като знак, че монархията не може да се адаптира към 21 век.", "date": "2020.01.09", "title": "След Брекзит на Острова се готвят и за Мегзит"}
{"url": "https://standartnews.com/sport/sport-i-futbol-po-televiziyata-na-9-yanuari-411330.html", "text": "Спортът и мачовете по телевизията днес, четвъртък, 09 януари 2020 година: \r\n \r\n08.30 Тенис, АТР Къп МАХ Sport 1 \r\n \r\n12.00 Голф, Европейски тур МАХ Sport 2 \r\n \r\n15.20 Биатлон: СК, спринт, жени Евроспорт 1 \r\n \r\n17.00 Волейбол, България - Азербайджан (жени) БНТ 3 \r\n \r\n21.00 Футбол, „Барселона“ - „Атлетико“ bTV action \r\n \r\n21.00 Волейбол, България – Германия БНТ 3 \r\n \r\n21.45 Баскетбол, Евролига: „Олимпия Милано“ - „Панатинайкос\" МАХ Sport 2 \r\n \r\n22.00 Баскетбол, Евролига: „Реал“ - „Жалгирис\" МАХ Sport 4 \r\n \r\n01.00 Тенис, АТР Къп МАХ Sport 1 \r\n \r\nПрочети още на:  \r\n ", "date": "2020.01.09", "title": "Спорт и футбол по телевизията на 9 януари"}
{"url": "https://standartnews.com/regionalni/tretoklasnik-predade-v-politsiyata-portmone-s-nad-2000-leva-411371.html", "text": "Сердар Мехмед, ученик в трети клас в ОУ „Д-р Петър Берон“ в Момчилград, получи днес почетна грамота за доблестно поведение, връчена му от директора на ОДМВР-Кърджали старши комисар Атанас Илков, съобщиха от пресцентъра на Дирекцията. \r\n    \r\nМомчето заслужи признанието за достойна постъпка – преди дни намерил на пешеходна пътека в Момчилград портмоне с 950 евро, 275 лв., 130 турски лири, лични и банкови документи и незабавно го предал в полицейското управление. Полицаи се свързали със собственичката на изгубените пари и документи, която се върнала от пътуване за Германия. На събитието днес в РУ-Момчилград присъстваха майката на момчето – Шенгюл Мехмед, Севгюл Вели, помощник-директор в училището, в което учи Сердар и полицейски служители. Много се надяваме този добър пример да намери своите последователи сред съучениците на Сердар, а и сред всички граждани в обществото ни, каза старши комисар Илков при връчването на почетната грамота. Той поздрави майката и учителите за чудесния резултат във възпитанието на детето и отбеляза, че честността, почтеността и добрите дела винаги имат смисъл и представляват стойностен модел на поведение. Освен добър ученик, Сердар е и активен спортист – намерил портмонето на връщане от тренировка по тенис и заедно с майка му го отнесли в полицейското управление.  ", "date": "2020.01.09", "title": "Третокласник предаде портмоне с над 2000 лева"}
{"url": "https://standartnews.com/sport/svetovna-kupa-po-ski-orientirane-v-chepelare-411354.html", "text": "Чепеларе ще бъде домакин на Световна купа по ски ориентиране през 2021 година. На свое заседание през декември 2019 Съветът на Международната федерация по ориентиране (IOF) присъди на България домакинството на Европейско първенство и кръг от Световната купа по ски ориентиране, както и Световно първенство по ски ориентиране за ветерани. Организационният комитет на състезанията единодушно реши те да бъдат проведени в Родопите с център град Чепеларе от 6 до 12 февруари 2021 година. Районите, в които ще се провеждат състезанията, са Роженски поляни и Хайдушки поляни. Очаква се в състезанията да вземат участие 250-300 състезатели от 20 държави. Основен партньор в организацията на състезанията ще бъде община Чепеларе. В края на месец януари т.г. предстои среща на Организационния комитет с кмета на Община Чепеларе г-н Боран Хаджиев за изграждане на стратегия и план по организацията на състезанията.", "date": "2020.01.09", "title": "Световна купа по ски ориентиране в Чепеларе"}
{"url": "https://standartnews.com/sport/avstraliya-e-v-top-4-na-atp-cup-411355.html", "text": "Тенисистите на Австралия са първият полуфиналист в дебютния турнир АТП Къп. Те надделяха драматично над състава на Великобритания с 2-1 победи в Сидни. Всичко се реши в мача на двойките. Ник Кириос и Алекс де Минор спасиха четири мачбола преди да сломят съпротивата на победените и от България Джейми Мъри и Джо Солсбъри с 3:6, 6:3, 18-16. Солсбъри изпрати ретура си в аут при петия мачпойнт на домакините, последва обжалване, че сервисът е бил в аут, което не успя. Веднага настъпи еуфория на корта и по трибуните на „Кен Розуол Арина“. В изблик на радост Кириос нарами партньора си и го понесе в почетна обиколка. „Беше нереално. След като адреналинът ме напусна, се чувствам толкова изтощен. Днес беше вероятно един от най-хубавите моменти в моята кариера. Да стигнем полуфинал в първото издание на АТП Къп беше много специално“, призна Ник Кириос. Преди това той победи Камерън Нори с 6:2, 6:2, а Де Минор отстъпи на Дан Евънс с  6:7(4), 6:4, 6:7(2). Капитанът на Австралия Лейтън Хюит взе трудното решение да смени досегашната си двойка Джон Пиърс и Крис Гучоне с Кириос и Де Минор, но рискът се оправда. Домакините очакват на полуфиналите победителя от мача Испания – Белгия.", "date": "2020.01.09", "title": "Австралия е в топ 4 на ATP Cup"}
{"url": "https://standartnews.com/sport/toni-dechev-zastava-nachelo-na-yambol-411356.html", "text": "Тони Дечев е новият старши треньор на баскетболния отбор на Ямбол. Това реши новоизбраният УС на своето първо заседание. \r\nТреньорската кариера на 49-годишния специалист започва през 2007 година като асистент в мъжкия национален отбор на България. Като помощник на Пини Гаршон участва на европейското първенство през 2009 година в Полша. \r\nПрез 2012-а е асистент треньор на Любомир Минчев в националния отбор до 20 години. През 2013 е асистент треньор на Константин Папазов в националния отбор за мъже, като съчетава работата си с тази в Левски, където също е помощник на Папазов. Тандемът печели шампионската титла на България през 2014 година. През същата година печели Купата на България и Балканската лига. \r\nС Левски още два пъти печели Купата на България Ц през 2009 и 2010 година. \r\nТри сезона Тони Дечев е старши треньор на Лукойл Академик. И през трите сезона отборът му е шампион на страната (2015-17). \r\nПрез миналия сезон 2018/19 бе за кратко асистент треньор на Любомир Минчев в Берое. Освен треньорски сертификат, с който да води отбор в НБЛ, Тони Дечев има и ФИБА треньорски лиценз. Помощник-треньор на Тони Дечев в Ямбол ще бъде Стойо Чолаков.", "date": "2020.01.09", "title": "Тони Дечев застава начело на Ямбол"}
{"url": "https://standartnews.com/sport/bftenis-domakinite-plashchat-prestoya-v-atp-cup-411359.html", "text": "Във връзка с разпространяваща се грозна фалшива новина във фейсбук за участието на българския отбор на ATP Cup Българската федерация по тенис изказва крайното си възмущение, че авторите на този fake news уронват престижа на българския тенис. Крайно разочароващо е и лековерното споделяне на фалшивата новина, при положение, че всички факти са напълно достъпни и лесни за проверяване, което веднага изобличава откровените лъжи.   Предлагаме на вашето внимание регламента на ATP за провеждането на ATP Cup: ATP Cup е нов формат, който се провежда за първи път през 2020 г., и е състезанието на ATP с най-голям бюджет - 15 милиона щатски долара, от които 6 милиона са гарантирани суми за участие и 9 милиона премии при победа. Във формата вземат участие 24 отбора от 24 страни, които са разделени в шест групи по четири отбора. До финалните осем достигат победителите в групите и двата отбора на второ място с най-добри показатели. Страна може да се класира за участие в ATP Cup, ако има минимум трима играчи с точки в ранглистата на ATP, като поне двама от тях трябва да имат ATP точки в ранглистата по единично. Ако страна има повече от петима играчи с АТР точки, тогава поне трима от тях трябва да имат АТР точки от ранглистата по единично. Всеки отбор има капитан, който трябва да се избере от играч №1 в отбора в консултация с останалите членове на отбора. Ако играчът №1 е капитан, тогава друг не се избира. Играчите от всеки отбор получават част от наградния фонд и според изиграните мачове от тях печелят точки респективно за ранглистата на АТР по единично и на двойки съгласно регламента на ATP Cup. ATP провежда събитието в партньорство с Австралийската тенис федерация (Тенис Австралия), която реално има лиценза за ATP Cup, и поема хотела, храната и транспорта по време на състезанието. Играчите се записват в системата на ATP директно и като на всеки турнир на ATP си поемат транспортните разходи до мястото на провеждане.", "date": "2020.01.09", "title": "БФТенис: Домакините плащат престоя в ATP Cup"}
{"url": "https://standartnews.com/sport/khubchev-osven-titla-ili-kupa-drugoto-ne-se-broi-411358.html", "text": "Треньорът на Левски Петър Хубчев даде своята първа пресконференция преди старта на зимната подготовка. „Двама човека отсъстват с мое позволение и ще дойдат по-късно. Холмар няма да бъде на първия лагер в Сандански, защото ще бъде на лагер с националния на Исландия след това пътува с отбора за Турция. Той е професионалист и съм сигурен, че на лагера на националния си отбор ще бъде максимално съвестен и ще тренира на пълни обороти. Надявам се само здрав да се върне. Няма спокойна подготовка. Селекцията е отворен процес. Възможно е някой да бъде отдаден под наем. Надявам се до два дни максимум да имаме резултат за още нови. Всичко друго освен шампион и купа не се брои в отбори като Левски. Не съжаляваме за нищо - тези играчи, които сме искали са в съблекалнята или ще бъдат там”, коментира Хубчев. Отборът на Левски ще изиграе четири контроли по време на зимния си подготвителен лагер в Алания, Турция. „Сините“ ще бъдат край брега на Средиземно море от 27 януари до 7 февруари 2020 г. Първата проверка е насрочена за 30 януари срещу арменския „Пюник“. На 3 февруари „Левски“ излиза срещу Македония Гьорче Петров (Северна Македония). На 4 февруари „сините“ играят срещу националния отбор на Узбекистан до 19 години. Последната контрола е на 6 февруари срещу украинския „Олександрия“. „Сините“ стартират подготовката си на 9 януари, четвъртък в 15:30 часа. Първата тренировка е открита за привърженици и журналисти. Старши треньорът Петър Хубчев ще говори пред медиите в 14:00 часа в залата за пресконференции в сектор В на стадион „Виваком Арена – Георги Аспарухов“. От 13-ти до 23-ти януари Левски ще се подготвя в Сандански. : 30 януари, 16:30 часа Левски – Пюник (Армения) – \"Голд Сити\", Алания 3 февруари, 16:30 часа Левски – Македония Гьорче Петров (Северна Македония) – „Голд Сити“, Алания 4 февруари, 16:30 часа Левски – Узбекистан U19 – „Голд Сити“, Алания 6 февруари, 16:00 часа Левски – Олександрия (Украйна) – Сиде Часовете на мачовете са в българско време. Първата тренировка на „сините“ стартира днес от 15.45 ч.", "date": "2020.01.09", "title": "Хубчев: Освен титла или купа другото не се брои"}
{"url": "https://standartnews.com/sport/kuzmanov-zashcho-iskate-da-ni-otnemete-vsichko-tova-411364.html", "text": "Втората ракета на България в тениса Димитър Кузманов използва профила си във Фейсбук, за да коментира нажежената обстановка в тенис средите след публикация в социалните мрежи, която твърди, че родната федерация е отказала да помогне на тима ни за ATP Cup. \r\n \r\nСамият Мико, както винаги, е емоционален и призовава за обединение. Ето какво сподели тенисистът ни в профила си във Фейсбук. \r\n \r\n„Хора! Преди ден написахме с главни букви името си в историята на българския тенис и спорт! Завършихме на 9то място на Световното първенство,като само малшанса ни лиши да излезем от групата,въпреки че завършихме с 2 победи от 3 мача! През тези 14 дни цяла България беше обединена!Такава каквато винаги съм искал да бъде! Хората не спяха,плакаха и изживяваха успеха като техен личен! Защо искате да ни отнемете всичко това?? Не само на нас,но на всички Българи!! Бъдете горди от това,което направихме! Това беше за всички вас..... ❤️♾", "date": "2020.01.09", "title": "Кузманов: Защо искате да ни отнемете всичко това?"}
{"url": "https://standartnews.com/sport/kiril-despodov-blagodarya-za-podkrepata-411375.html", "text": "Кирил Десподов благодари на всички, които са го подкрепили в анкетата за най-добър нападател.  Голмайсторът на Щурм (Грац) бе лидер в тази категория в своя клуб за първия полусезон. Българският нападател спечели наградата, изпреварвайки колегите си Беким Балай и Маркус Пинк. \"За мен е чест да бъда избран за най-добър нападател на полусезона в Щурм. Искам да благодаря на всички фенове и журналисти в Австрия, които ме оцениха и демонстрират уважeние към мен от ден първи тук. Благодаря!\", написа в социалните мрежи Футболист №1 на България за 2018 година.", "date": "2020.01.09", "title": "Кирил Десподов : Благодаря за подкрепата!"}
{"url": "https://standartnews.com/sport/tomas-bakh-sledim-situatsiyata-v-shchangite-411372.html", "text": "Президентът на МОК Томас Бах заяви, че засега ни вижда причина за изключването на вдигането на тежести от олимпийската програма за Игрите в Париж през 2024 година. \r\n \r\nДумите на Бах са по повод филм на германския телевизионен канал ARD на журналиста Хайо Зепелт, в който той обвинява шефът на щангите Тамаш Аян в корупционни схеми и покровителстване на определени спортисти, уличени в употреба на допинг. \r\n \r\n\"Продължаваме да следим ситуацията във вдигането на тежести. В международната федерация бяха извършени реформи, които удовлетвориха Световната антидопингова агенция. Беше направено много, в това число и по въпроса за антидопинговите тестове\", подчерта Томас Бах на пресконференция в Лозана след среща на Борда на олимпийския комитет.. \r\n \r\nЗаради многобройните допинг нарушения вдигането на тежести рискуваше изключване от олимпийската програма, но след реформите МОК и УАДА решиха да не предприемат крайни мерк", "date": "2020.01.09", "title": "Томас Бах: Следим ситуацията в щангите"}
{"url": "https://standartnews.com/sport/sportni-giganti-napravikha-klubove-bogatashi-411374.html", "text": "Ролята на спортните концерни за екипировки става все по-значима в гигантската бизнесмашина, каквато е съвременния футбол. Както конкуренцията между топклубовете в Европа е жестока, същото важи и за най-известните производители. А парите се увеличават непрекъснато. \r\n                                                                   \r\nЕто пресен пример.Новият спонсорски договор на Ливърпул с американския гигант \"Найки\" изстрелва мърсисайдци на първо място сред английските клубове и на трето в Европа по приходи, които идват от екипировка. Както е известно, \"Найки\" ще облича европейския и световен клубен шампион Ливърпул от лятото, плащайки по 80 милиона паунда годишно. \r\nСпоред данните на сайта 90min.com само два клуба на Стария континент получават по-високи приходи от компаниите, които обличат футболистите им - Барселона и Реал Мадрид. Каталунците също имат договор с \"Найки\", според който прибират цели 100 милиона паунда годишно, а \"Адидас\" налива 98 милиона евро в касите на \"белия балет\". \r\nВ престижната класация следват Манчестър Юнайтед, Манчестър Сити, Арсенал, Челси, Ювентус и Байерн Мюнхен. Клиенти на \"Найки\" са и \"сините\" от Лондон, докато \"гражданите\" защитават честта на \"Пума\". Интересна е ситуацията с \"Адидас\", който от дълги години е акционер в Байерн Мюнхен, но плаща най-малко пари за спонсорски договор на баварците, в сравнение с останалите си топ-партньори (Реал Мадрид, Манчестър Юнайтед, Арсенал и Ювентус). \r\n                                                  Реал Мадрид винаги и в челото на класациите за най-богат клуб, а сега вестник „Марка“ съобщава, че Белите ще стана още по-богати, след като подписаха поредния си впечатляващ спонсорски договор.  \r\nСтоличани направиха това с германския гигант „Адидас“ и след края на миналата кампанияпарафираха споразумение, според което в касата на мадридчани вече влязат първите суми от 1,6 милиарда евро през следващите 12 години. \r\nРеал е най-високо платеният клиент на компанията за спортни стоки, като ще прибира всяка година по около 120 милиона от нея. Договорът ще включва различни клаузи в зависимост от спечелените трофеи, а „Адидас“ ще има свое специално място на Новия „Сантяго Бернабеу“.                                                                                                                                 \r\nЛондонският Арсенал смени един немски спортен гигант с друг. \"Топчиите\" от тази година вече ще са с екипи на \"Адидас\", след като в последните години работиха с \"Пума\". \r\nСпоред „Дейли Мейл” „Адидас” ще налива в клуба от Северен Лондон по над 40 милиона паунда на сезон, след като споразумението бе подписано. \r\nДоговорът с \"Пума\" осигуряваше на \"Артилеристите\" по 30 милиона паунда на година, докато новият ще бъде доста по-изгоден. От „Пума” имаха възможност да изравнят конкурентната оферта, за да останат спонсори, но очевидно не са го направили. Въпреки това обаче, Арсенал ще продължи да получава доста по-малко от някои от големите си конкуренти, след като Манчестър Юнайтед има договор с „Адидас” за 75 милиона на година, докато Челси прибира от „Найки” по 60 милиона. Новото споразумение обаче ще е по-добро от това на Тотнъм и много близо до договора на Манчестър Сити.", "date": "2020.01.09", "title": "Спортни гиганти направиха клубове богаташи"}
{"url": "https://standartnews.com/svyat/si-bi-es-iran-e-svalil-ukrainskiya-samolet-411393.html", "text": "Иран е свалил погрешка украинския самолет, който се разби близо до Техеран със 176 пътници на борда. Американски официални лица са заявили пред телевизия Си Би Ес, че украинският „Боинг 737 - 800“ е бил ударен от ракета. По-рано през деня Украйна заяви, че разследва дали ракетен удар е свалил самолета, но Иран отрече. Катастрофата се случи само час след като Иран извърши ракетни удари по две авиобази в Ирак, където са позиционирани американски сили. Медията цитира източници от американското разузнаване, които казват, че сателит е засякъл инфрачервени следи от изстрелването на две ракети, последвани от инфрачервена следа от експлозия. \"Нюзуик\" пък цитира Пентагона и висши представители на американското разузнаване, както и официални лица на иракските разузнавателни служби, които вярват, че украинския самолет е ударен от произведена в Русия ракета \"Тор\". Американският президент Доналд Тръмп е заявил, че е \"имал подозрения\" относно самолета и че \"някой може да е допуснал грешка\".", "date": "2020.01.09", "title": "Си Би Ес: Иран е свалил украинския самолет"}
{"url": "https://standartnews.com/kultura/oskar-ite-bez-vodeshch-i-tazi-godina-411311.html", "text": "Церемонията за връчване на наградите „Оскар” и тази година ще бъде без водещ, както се случи и миналата година, предадоха световните агенции. Новината съобщиха нейните организатори, след като са констатирали, че миналата година шоуто без основен водещ протекло много добре, предаде БТА. Връчването на наградите „Оскар” ще бъде на 9 февруари и ще се излъчва по телевизия Ей Би Си. Липсата на основен водещ на събитието ще позволи да се даде ритъм на спектакъла и да се запази максимална продължителност от 3 часа. Първоначално миналата година шоуто трябваше да бъде водено от Кевин Харт, но той се отказа, след като на яве излязоха негови туитове, възприети като хомофобски. Така шоуто прочете с различни водещи, обявяващи всяка награда и приключи за три часа, което се изрази в определено повишаване на телевизионните зрители.", "date": "2020.01.09", "title": "\"Оскар\"-ите без водещ и тази година"}
{"url": "https://standartnews.com/kultura/kristo-i-zhan-klod-v-tsentra-pompidu-411370.html", "text": "Идеята да опаковат Триумфалната арка възниква в плановете на Кристо и Жан-Клод, докато те живеят под наем в малък апартамент наблизо. Мечтата им ще се сбъдне през есента на 2020-а, когато известният паметник ще бъде обвит в сребристосин плат и завързан с червено въже с дължина 7 хиляди метра. Публиката ще се диви на поредния проекта на Кристо от 19 септември до 4 октомври. Преди това обаче Център Помпиду ще бъде домакин на първата за дуета програмна изложба във Франция. В нея ще бъдат включени непоказвани досега творби като поредицата „Кратери“ (1959–1961), създадена под влиянието на Жан Дюбюфе, както и проектът с парижкия Нов мост, една от най-известните забележителности, опакована от художниците. След смъртта на Жан-Клод през 2009-а Кристо Явашев продължава да работи сам, но тя все още остава негов постоянен спътник. В скорошно интервю той споделя: „Тя беше много убедителна, много критична и много ми липсва. Винаги е задавала въпроси, а аз тъжа за нея през цялото време. Сега, в трудна ситуация, си задавам въпроса: Какво би казала Жан-Клод?\"", "date": "2020.01.09", "title": "Кристо и Жан-Клод в Центъра Помпиду"}
{"url": "https://www.standartnews.com/sport/avstraliya-e-v-top-4-na-atp-cup-411355.html", "text": "Тенисистите на Австралия са първият полуфиналист в дебютния турнир АТП Къп. Те надделяха драматично над състава на Великобритания с 2-1 победи в Сидни. Всичко се реши в мача на двойките. Ник Кириос и Алекс де Минор спасиха четири мачбола преди да сломят съпротивата на победените и от България Джейми Мъри и Джо Солсбъри с 3:6, 6:3, 18-16. Солсбъри изпрати ретура си в аут при петия мачпойнт на домакините, последва обжалване, че сервисът е бил в аут, което не успя. Веднага настъпи еуфория на корта и по трибуните на „Кен Розуол Арина“. В изблик на радост Кириос нарами партньора си и го понесе в почетна обиколка. „Беше нереално. След като адреналинът ме напусна, се чувствам толкова изтощен. Днес беше вероятно един от най-хубавите моменти в моята кариера. Да стигнем полуфинал в първото издание на АТП Къп беше много специално“, призна Ник Кириос. Преди това той победи Камерън Нори с 6:2, 6:2, а Де Минор отстъпи на Дан Евънс с  6:7(4), 6:4, 6:7(2). Капитанът на Австралия Лейтън Хюит взе трудното решение да смени досегашната си двойка Джон Пиърс и Крис Гучоне с Кириос и Де Минор, но рискът се оправда. Домакините очакват на полуфиналите победителя от мача Испания – Белгия.", "date": "2020.01.09", "title": "Австралия е в топ 4 на ATP Cup"}
{"url": "https://standartnews.com/sport/blgariya-germaniya-v-bitka-za-tokio-2020-411379.html", "text": "Мъжкият национален отбор на България излиза днес срещу домакина Германия в полуфиналите на континенталната олимпийска квалификация в Берлин. Двубоят е от 21.10 часа и ще бъде излъчен по БНТ 3. В другата полуфинална среща играят Словения и Франция. \r\n \r\nДо този развой се стигна, след като Бундестимът остана на втора позиция в класирането в група А на турнира. От своя страна, родните състезатели победиха вчера драматично европейския шампион Сърбия с 3:2 гейма в група В и станаха лидери. \r\n \r\nТака България е само на две крачки от заветната цел - класиране на Олимпиадата. За да продължат да мечтаят \"трикольорите\", обаче ще трябва да преминават през Бундестима, който ще бъде подкрепян от своите фенове. \r\n \r\nКато цяло нашите волейболисти имат предимство до момента в срещите си с Германия със 17:10 победи, като спечелиха и последния мач - 3:2 в Лигата на нациите през миналото лято.  Победителят в турнира ще се класира за олимпийските игри в Токио. \r\n \r\n ", "date": "2020.01.09", "title": "България - Германия в битка за Токио 2020"}
{"url": "https://standartnews.com/sport/golyam-udar-za-totnm-i-khari-keyn-411390.html", "text": "Много неприятна новина за Тотнъм. Головата машина на тима Хари Кейн ще отсъства дълго време от терените. От клуба обявиха в официалния си сайт, че нападателят ще трябва да се подложи на операция за разкъсване на сухожилие, на лявото бедро. \r\n \r\nИмаше наченки, че травмата му е по-сериозна, но първоначално се предполагаше, че той ще се завърне в игра през следващия месец. \r\n \r\nОтборът обаче ще загуби за дълго своя лидер. По предварителни информации Кейн ще поднови тренировки през април месец, което е само два месеца по-рано от Евро 2020. \r\n \r\nПрез настоящата кампания той има записани за тима си и за Англия 27 гола в 31 мача. \r\n \r\nВ събота от 19,30 часа Тотнъм приема Ливърпул в дербито от кръга във Висшата лига. \r\n \r\n ", "date": "2020.01.09", "title": "Голям удар за Тотнъм и Хари Кейн"}
{"url": "https://standartnews.com/sport/voleybolistkite-ni-s-prva-pobeda-v-olimpiyskata-kvalifikatsiya-411383.html", "text": "Волейболистките на България спечелиха първа победа на оломпийския квалификационен турнир в Апелдоорн /Холандия/. Те се наложиха над Азербайджан с 3:1 гейма. Момичетата на Иван Петков водеха през целия първи гейм и въпреки, че в края съперничките ни се опитаха да направят обрат,победихме в частта с 25-23. Началото на втората част беше равнстойна и с в постоянна смяна на водачеството. След 16-а точка нашите момичета бяха по-концентрирани и с мощна игра се възползваха от греките на съперничките. В крайна сметка взехме и втория гейм, този  път с 25:19. Българките не можаха да се възползват от шанса за чиста победа, след като Азербайджан спечели третия гейм с 25:21 и намали резултата на 1:2.  Така нашият състав е с 3 точки, колкото има и Полша. Лидер в групата са домакините от Нидерландия с 6 точки. Все пак нашите момичета надделяха в четвъртата част с 25:22 и спечелиха срещата с 3:1.    ", "date": "2020.01.09", "title": "Волейболистките ни с първа победа в олимпийската квалификация"}
{"url": "https://standartnews.com/kultura/martina-apostolova-vodi-top-10-na-berlinale-411377.html", "text": "Програмата за млади таланти сред актьорите на European Film Promotion с гордост представя топ 10 пред филмовата индустрия, публиката и международната преса на 70-ия кинофестивал в Берлин. Много трудно е било за журито да избере  10 от 28 номинирани. Първа в списъка е Мартина Апостолова, която „пресъздава своята героиня с архетипна сила, поразяваща публиката навсякъде по света“ – за ролята си в „Ирина“. Ето какво добавя журито: „От нейните изпълнения струи дълбочина и невероятен усет за добрите и лошите моменти в човешкото съществуване. Талантът й разполага с безброй проявления – огорчение, яростно отчаяние, сърцераздирателна нежност… Благодарение на своята мъдрост и зрялост тя дарява на героите си автентичност и те се превръщат в универсални образи.“ Мартина Апостолова учи актьорско майсторство в Нов български университет, играе в повече от 20 постановки на съвременни пиеси в различни градове на България. Дебютът й в киното е като Ирина в едноименния филм на Надежда Косева – за това изпълнение Мартина получава осем награди „най-добра актриса“ от различни международни филмови фестивали. Тя участва в няколко телевизионни продукции, както и в късометражния филм „Брак“ на Слава Дойчева и в пълнометражния „Lament for the Silent Fool“ на Димитър Кутманов.  „Европейски изгряващи звезди“ е най-старата и ефективна пан-европейска инициатива за промотиране на талантливи млади актьори и актриси от континента. От първото издание през 1989 година до момента на Берлинале са представени 312 изгряващи звезди, като сред тях са Кери Мълиган, Алба Рорвахер, носителката на „Оскар“ Алисия Викандер, Риз Ахмед, Мерван Кензари, Джордж МакКей, българите Весела Казакова и Иван Бърнев и други.", "date": "2020.01.09", "title": "Мартина Апостолова води топ 10 на Берлинале"}
{"url": "https://www.standartnews.com/sport/toni-dechev-zastava-nachelo-na-yambol-411356.html", "text": "Тони Дечев е новият старши треньор на баскетболния отбор на Ямбол. Това реши новоизбраният УС на своето първо заседание. \r\nТреньорската кариера на 49-годишния специалист започва през 2007 година като асистент в мъжкия национален отбор на България. Като помощник на Пини Гаршон участва на европейското първенство през 2009 година в Полша. \r\nПрез 2012-а е асистент треньор на Любомир Минчев в националния отбор до 20 години. През 2013 е асистент треньор на Константин Папазов в националния отбор за мъже, като съчетава работата си с тази в Левски, където също е помощник на Папазов. Тандемът печели шампионската титла на България през 2014 година. През същата година печели Купата на България и Балканската лига. \r\nС Левски още два пъти печели Купата на България Ц през 2009 и 2010 година. \r\nТри сезона Тони Дечев е старши треньор на Лукойл Академик. И през трите сезона отборът му е шампион на страната (2015-17). \r\nПрез миналия сезон 2018/19 бе за кратко асистент треньор на Любомир Минчев в Берое. Освен треньорски сертификат, с който да води отбор в НБЛ, Тони Дечев има и ФИБА треньорски лиценз. Помощник-треньор на Тони Дечев в Ямбол ще бъде Стойо Чолаков.", "date": "2020.01.09", "title": "Тони Дечев застава начело на Ямбол"}
{"url": "https://standartnews.com/sport/i-rusiya-prodlzhava-napred-za-atp-cup-411366.html", "text": "Отборът на Русия е вторият полуфиналист на турнира ATP Cup. Съставът с капитан Марат Сафин поведе с 2-0 срещу Аржентина в Сидни и предсрочно си осигури победата. В първата среща Карен Хачанов спечели с 6:2, 7:6(4) срещу Гуидо Пеля. В откриващата част руснакът поведе с 4:1. Съперникът му върна единия брейк, но Хачанов тутакси направи нов и след това взе сета. Във втория нямаше брейкове, а в тайбрека след 3:3 точки доминираше напълно и така взе двубоя. След това Даниил Медведев надигра Диего Шварцман в мача на първите ракети с 6:4, 4:6, 6:3 след почти два часа и половина игра. В решаващата трета част Медведев успя да пробие за 5:3 и след това приключи мача. Съперникът на Русия на полуфинала ще се определи от утрешната среща Сърбия – Канада. По-рано днес Австралия отстрани Великобритания трудно с 2-1 и очаква победителя от мача Испания - Белгия.", "date": "2020.01.09", "title": "И Русия продължава напред за ATP Cup"}
{"url": "https://standartnews.com/biznes/khorata-drzhat-poveche-na-smartfona-otkolkoto-na-portfeyla-411352.html", "text": "Според проучване* на А1, ако излизат навън за до 30 минути и трябва да изберат между портфейл и смартфон, 60% от участниците в изследването ще предпочетат да вземат със себе си смартфона. Анкетата е проведена през месец декември 2019 година сред над 1 600 човека в активна възраст от цялата страната. Тя показва също, че 91% от респондентите избягват да напускат дома си без да вземат своя смартфон, а 43% са искали да могат да платят през мобилен телефон. Привързаността на хората към мобилните им устройства се потвърждава от факта, че за 50% от анкетираните смартфонът е последното нещо, което поглеждат преди да си легнат да спят, а 21% го ползват, когато остават по-малко от 15 минути преди лягане. Резултатите показват сходни навици и при ставане от сън, като 45% първо поглеждат смартфона, а други 29% взимат мобилното си устройство до 15 минути след събуждане. \r\n         \r\nФактът, че смартфоните заемат толкова важна част от ежедневието ни обяснява стремежа към интегриране на все повече функции в тях. След като възможностите за прецизна фотография почти се изравниха с тези на любителските фотоапарати, сега започва навлизането на мобилните финансови услуги и дигиталните портфейли. Приложението А1 Wallet например позволява на потребителите да си спестят не само носенето на пари в брой, но и на банкови карти, както и на карти за лоялност. \r\nБългарите в активна възраст вече разпознават плащането през смартфон като опция \r\nНа база на проведеното изследване се долавя положителна нагласа към използването на дигитални портфейли. Над 50% от анкетираните заявяват, че биха заменили традиционния си портфейл с дигитален. Около 43% споделят, че в случай че забравят своя традиционен портфейл у дома, но носят със себе си своя смартфон, биха направили плащане с него. Приложението А1 Wallet е отговорът на компанията на вече съществуващите нужди на потребителите. С негова помощ потребителите могат да елиминират нуждата от носене на пари в брой или банкови карти в себе си. То позволява безконтактно плащане със смартфон на POS терминал както с мобилни устройства с Android, поддържащи NFC, така и с iOS устройства чрез Apple Pay. С дигиталния портфейл на А1 могат бързо да се изпращат и получават пари без такси между потребителите както на А1 Wallet, така и на phyre, чрез мобилен номер. Също така потребителите могат да поискат пари безплатно чрез QR код или чрез линк, който да изпратят чрез SMS, имейл или друга платформа за съобщения. Платежните услуги в рамките на А1 Wallet се предоставят от Пейнетикс АД. Високата степен на защита прави А1 Wallet значително по-сигурен от традиционния портфейл. За да се извърши каквото и да е действие в дигиталния портфейл трябва да бъде премината оторизация от ползвателя, като въвеждане на ПИН код, пръстов отпечатък или лицево разпознаване. Парите не са единственото нещо, което потребителите могат да приберат в своя дигитален портфейл. Картите за лоялност, които иначе заемат много място в портфейлите на хората, могат лесно да бъдат сканирани и запазени в приложението. Под тази форма те могат да бъдат използвани във водещите търговски вериги и магазини в страната. \r\n  \r\nЕлектронните портфейли имат бъдеще сред активните хора \r\nПоглеждайки към демографията на проучването, прави впечатление, че в него са се включили основно хора в активна трудова възраст. Две трети от участниците попадат в интервала от 25 до 54 години, което означава, че технологията не е ограничена до най-младите, а може да се използва от широк кръг хора. Именно затова А1 Wallet е достъпен за всички потребители, независимо дали са клиенти на други услуги от А1 или не. Приложението е съвместимо както с Android, така и с iOS устройства. Бележки за редактора \r\n*Проучването е проведено чрез онлайн анкета на сайта A1.bg, в която са взели участие 1633 български граждани на възраст между 18 и 65 години. Изследването е извършено в периода 16-31 декември 2019 г. \r\n  \r\nА1, част от A1 Group, е водещ доставчик на дигитални услуги и телекомуникационни решения в България. Компанията предоставя мобилни и фиксирани услуги, високоскоростен интернет, цифрова и сателитна телевизия, включително четири собствени спортни канала – MAX Sport 1, MAX Sport 2, MAX Sport 3 и MAX Sport 4, платежни услуги, собствена платформа за музикален стрийминг, cloud и IoT решения на 5 милиона клиенти. През 2018 г. A1 България отчита приходи от 446,2 милиона евро, а сравнимата EBITDA e 138 милиона евро. A1 Group е водещ телекомуникационен доставчик в Централна и Източна Европа с повече от 24 млн. клиенти. A1 Group оперира в седем държави: Австрия (А1), България (A1), Беларус (А1), Хърватия (A1), Словения (A1), Сърбия (Vip mobile) и Северна Македония (А1). Приходите на A1 Group за 2018 година са 4,47 милиарда евро, а сравнимата EBITDA e 1,38 милиарда евро. Портфолиото на A1 Group включва гласова телефония, високоскоростен интернет и мултимедийни услуги, както и решения в областта на високите технологии, преноса на данни и онлайн разплащанията. Групата разполага със стабилен акционер в лицето на América Móvil – третият по големина доставчик на мобилни услуги в света. Файър АД е първият български дигитален портфейл, създаден през 2015. Пионер в дигиталните разплащания и карти за лоялност, Файър изграждат най-голямата финтех платформа за разплащания в България. Пейнетикс АД е лицензирано от БНБ дружество за електронни пари, паспортизирано да осъществява дейност в рамките на Европейския съюз и член на международните картови схеми VISA & MasterCard в Европа.", "date": "2020.01.09", "title": "Хората държат повече на смартфона, отколкото на портфейла"}
{"url": "https://standartnews.com/biznes/taksisti-nastoyavat-za-po-visoki-tseni-411318.html", "text": "Повишаване на тарифите и законодателни промени искат таксиметрови компании в цялата страна. Те настояват и за обновяване на тарифите, а размерът на първоначалната такса да е три пъти цената за един километър пробег. Райна Петрова, председател на УС на Националния таксиметров синдикат, заяви пред БНТ, че промяната се налага, защото повече от 8 години доходите на таксиметровите шофьори са стационарни. \"Това не е справедливо. Доходите стоят на едно ниво, а разходите се повишават\", категорична бе Петрова. Намерихме вариант за плавно повишаване на таксите, който предложихме на министъра - става въпрос за повишаване първоначалната такса на такситата, допълни Димитрова. По думите й, така ще се преодолее практиката с отказването на късите курсове от такситата. В София например, първоначалната такса би била около 2,40 лв., което е изгодно и за двете страни. Ще има и една предвидимост за клиента, а \"не когато се качат в таксито да се чудят каква е първоначалната такса\".", "date": "2020.01.09", "title": "Таксисти настояват за по-високи цени"}
{"url": "https://standartnews.com/biznes/sofiya-proizvezhda-40-ot-bvp-u-nas-411388.html", "text": " Това съобщават от Столичната община, позовавайки се на новия Доклад \"Икономически и инвестиционен профил на София 2019\" на Общинската агенция за инвестиции. Икономиката на столицата се отличава и със значително по-висока от средната за страната инвестиционна активност. По последни данни около 40% от разходите за дълготрайни материални активи и половината от преките чуждестранни инвестиции са направени именно в София. Към края на 2018 г.  , или около 9 800 евро на човек от населението. Това е близо три пъти повече от средната стойност за страната. Основната част от инвестициите в София се насочват към услугите, които са и отраслите с най-голям принос в добавената стойност на местната икономика - 37% от всички ПЧИ до 2018 г. са се влели в него. Причините са както  Останалите атрактивни сектори за чужди инвестиции в София са  Европейските средства са основен източник на публични инвестиции в столицата. До края на юни 2019 г. ", "date": "2020.01.09", "title": "София произвежда 40% от БВП у нас"}
{"url": "https://standartnews.com/biznes/petrolt-se-namesti-sled-sriva-na-tsenata-411335.html", "text": "Петролните цени леко се покачиха тази сутрин след като в сряда рязко паднаха- с над 4 на сто. Нивата са вече като от средата на декември, информира MarketWatch, цитирана от money.бг. Инвеститорите оценяват рисковете от по нататъшно засилване на конфронтацията между САЩ и Иран, която обаче не оказва никакво влияние на добива и експорта на суровината в Близкия изток. Мартенските фючърси за сорта Brent на лондонската борса ICE Futures леко се повишиха до $65,52 за барел. Президентът на САЩ Доналд Тръмп в сряда реши да въведе нови икономически санкции срещу Иран, но не уточни какви ще точно бъдат ограниченията. В същото време инвеститорите оценяват данните, публикувани в сряда от енергийното министерство на САЩ (EIA), които показват увеличение на запасите от нефт в страната с 1,16 милиона барела, което е изненада на фона на очакваното намаление на резервите с 3,57 милиона барела. Междувременно експерти от JP Morgan Bank потвърдиха предходната си прогноза за средна цена на Brent от $64,50 за барел през текущата година.", "date": "2020.01.09", "title": "Петролът се намести след срива на цената"}
{"url": "https://standartnews.com/kultura/svett-pochita-rafaelo-411386.html", "text": "През 2020-а  ще се случат няколко изложби, посветени на 500 години от смъртта на Рафаело. Грандиозна експозиция ще има в Папските конюшни в Рим (3 март - 2 юни). Може би най-значителното събитие за юбилея ще бъде в Националната галерия в Лондон. За него се очакват ключови творби от Лувъра, Ватикана и Уфици. Сред обещаните са „Мадона с младенеца и Йоан Кръстител“ (1508) от Музея на изящните изкуства в Будапеща, известна още като „Мадона Естерхази“, и „Мадона Теранова“ (1504–1505) от държавните сбирки в Берлин. И двете картини ще бъдат изложени заедно с шедьоври от собствената колекция на Националната галерия като „Мадона с карамфили“ (1506–1507). Край Темза се надяват да съберат 30 картини на Рафаело, като 20 от тях ще бъдат предоставени от други институции. Публиката ще види важни рисунки на художника, включително скицата „Главата на апостола“ за „Преображение Господне“ (1518–1520), попаднала в Англия през 16 век и включена в колекцията на замъка Чатсуърт. През 2012-а тя беше продадена на търг на Сотбис за рекордните 29,7 милиона лири. Скицата ще дойде от меценат в Ню Йорк. Експозицията в Лондон ще обхване творчеството на Рафаело в цялото му многообразие: освен живопис и рисунки, ще бъдат представени и неговите  преживявания в областта на археологията, архитектурата и поезията, както и печатни графики, скулптури и декоративно изкуство.+", "date": "2020.01.09", "title": "Светът почита Рафаело"}
