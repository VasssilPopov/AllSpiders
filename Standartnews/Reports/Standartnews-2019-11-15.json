{"url": "https://standartnews.com/regionalni/otnovo-trsyat-kontsesioner-za-letishche-plovdiv-406726.html", "text": "Краят на 2019 г. бе посочен като срок да стартира процедурата за концесия на летище Пловдив. Интересът вече е сериозен. Очакват се повече туристи през настъпващата зима – там се прогнозира ръст от над 14 на сто при полетите от чужбина спрямо миналия ски сезон. Това заяви министърът на туризма Николина Ангелкова при откриването на XI Международна среща по туризъм в Пловдив. Със съвместните усилия на държавата, местната власт и бизнеса и отчитайки огромния потенциал на Пловдив, съм убедена, че съвсем скоро туризмът ще е структуроопределящ отрасъл за икономиката на града и региона, каза Николина Ангелкова при откриването на срещата. Тя поздрави новия кмет на общината Здравко Димитров, че форумът за туризма с участието на представители от над 10 държави е сред първите събития в началото на мандата му. На Националния съвет по туризъм, който ще се проведе на 19 ноември, предлагаме форумът за туризъм в Пловдив да се впише в календара на Годишната програма за национална туристическа реклама и така ще насърчим устойчивото му надграждане, увери тя. Министърът изказа задоволството си от Стратегията за интегриран и устойчив туризъм в област Пловдив до 2027 г. Тя благодари и на ръководството на фондация \"Америка за България\" за подкрепата при реставрацията на редица културно-исторически паметници у нас. Пловдив е важна част от културно-историческите дестинации, които Министерството на туризма създаде през 2015 г. скоро след обособяването си като отделна институция. Интересът към тях постоянно расте. Общината има изключителен потенциал също като маршрут за балнео- и СПА туризъм и пред него се откриват отлични перспективи, след като заедно с Българския съюз по балнеология и СПА туризъм и Германо-българската индустриално-търговска камара направихме исторически пробив и подписахме споразумение с германски здравноосигурителни каси, поясни министърът. Те ще изпращат в България свои граждани, които искат да ползват услугите на нашия здравен туризъм, включително и в частни хотели. Вярвам, че Пловдив ще направи необходимото както чрез стратегията си за туризма, така и чрез маркетинговите инструменти, за да повишава интереса към региона като балнео- и уелнес дестинация, посочи още министърът и анонсира, че подкрепата за този вид туризъм ще продължи. Пловдив участва и във винено-кулинарните дестинации, които министерството разработи. Сред съпътстващите събития на международния форум е Дефилето на младото вино в Стария град, което привлича много туристи от страната и чужбина. Успехите на Пловдив в туризма хармонират и с постигнатите добри резултати в сектора за цялата страна. Независимо от трудната година и негативната кампания в началото й, статистиката говори за успешно развитие спрямо рекордната за туризма 2018 г. От януари до септември 2019 г. чуждестранните визити у нас са над 7,8 млн., като спадът спрямо същия период на 2018 г. е едва 0,8%. По данни на НСИ 1,374 млрд. лв. са приходите от нощувки в местата за настаняване с 10 и повече легла за периода януари-септември 2019 г., ръстът е 4,2% спрямо същия период на 2018 г. Пренощувалите лица в местата за настаняване с 10 и повече легла са над 6,8 млн., което е увеличение с 4,9% в сравнение със същите месеци на 2018 г., информира още министърът. Тя благодари на премиера Борисов и колегите си от правителството за подкрепата за сектора като икономически приоритет, както и за анонсираната нова мярка за насърчаване на организирания туризъм чрез маркетинга и рекламата към генериращи пазари. Става дума за 15 млн. лв. и тези средства ще са от изключителна полза за крилата на сезоните, посочи още министър Ангелкова. В най-близко време ще бъде обявена обществената поръчка за реализацията на финансовия механизъм за лотове по пазари, за да може пилотно да се види ефектът му. Той изцяло ще спазва Закона за обществените поръчки и европейските директиви в тази област. Ако тази инициатива е добра и работи, ще бъде устойчива в политиките на министерството, стана ясно от думите й. Данните от летище Пловдив очертават към момента повече туристи през настъпващата зима – там се прогнозира ръст от над 14 на сто при полетите от чужбина спрямо миналия ски сезон. До края на годината се очаква да стартира процедурата за концесия на летище Пловдив и има сериозен интерес. За нас е важно с общи усилия да стимулираме всички водещи проекти за градовете, а транспортните връзки и достъпността са ключови за туризма, акцентира още тя. Министърът подчерта също голямото значение на европроектите за привличане на допълнителни средства за устойчиво развитие на сектора. За следващия програмен период убедихме партньорите колко е важен интегрираният териториален подход и това ще е решаващо, затова разчитаме на Вашите предложения, обърна се тя към участниците в срещата. Бизнесът и конкретно туроператорите са с изключителен принос за гарантиране на по-дългия престой на туристите, за което вече се прилагат и нетрадиционни форми на реклама, включително и за Пловдив. Важни са също срещите с блогъри, влогъри и инфлуенсъри, за да увеличим още интереса към страната, посочи министър Ангелкова. Тя увери, че екипът й и правителството ще продължат да работят активно за улесняване работата на бизнеса с цел България да бъде привлекателна туристическа дестинация и добро място за повече инвестиции. През последните две години министерството направи успешна реклама на Пловдив като европейска столица на културата по паневропейски и други медийни канали и тази политика ще бъде надграждана и в бъдеще. На форума в Пловдив имаше сериозно присъствие на чуждестранни медии, които представят в страните си визията за развитие на българския туризъм. Кметът на Пловдив Здравко Димитров информира, че общината се превръща във все по-търсено туристическо средище и една от горещите точки за градски туризъм в Източна Европа. Продуктът „европейска столица на културата“ ще продължи да работи, за да направи не само региона, но и страната ни още по-популярни, обобщи той.", "date": "2019.11.14", "title": "Отново търсят концесионер за летище Пловдив"}
{"url": "https://standartnews.com/balgariya/ima-li-nadezhda-za-po-malko-koli-i-chist-vzdukh-v-sofiya-406739.html", "text": "Ще има ли надежда за успокояване на трафика в София, както и за по-чист нъздух - това е въпросът, който трябва да намери отговор в българо-швейцарска програма с огромен бюджет до 2035 година. Тук  се включват продължението на метрото, нови булеварди и обновяване на градския транспорт. Това заяви по време на отчета на Българо-швейцарската програма \"Хора за хора\" зам.-кметът по транспорта на столицата Дончо Барбалов.  Досега чрез програмата София се сдоби с 28 зелени трамвая, които могат да возят по 215 души всеки ден. \"Целта на плана е постепенно промяна на навиците на начина на придвижване в града, като се набляга на екологичните начини на придвижване, на пешеходно движение, велосипеди и алтернативни начини на придвижване, за да намалим трафика и замърсяването\", обясни Барбалов. В този план ще бъдат включени и тротинетките  Стратегията за намаляване на трафика в София набляга на няколко неща - развитие на градския транспорт, метрото, кръговите кръстовища - вътрешен и външен ринг. Основната цел - да се извадят колите от центъра, където са най-големите задръствания.  За целта трябва да се разработят алтернативни маршрути, за да не се получи обратният ефект.,Очаква се това да стане до няколко месеца.", "date": "2019.11.14", "title": "Има ли надежда за малко коли и чист въздух в София?"}
{"url": "https://standartnews.com/biznes/chez-triyd-sdeystva-na-kvs-grup-da-postiga-ekologichnite-si-tseli-406695.html", "text": "ЧЕЗ Трейд България, най-големият търговец на свободния пазар в България, продава зелена енергия на българските дружества на КВС Груп.  През 2018 г. компаниите Обединена българска банка АД и ДЗИ Общо застраховане ЕАД и ДЗИ Животозастраховане ЕАД, част от отнай-голямата финансова група в България – КВС Груп, прибавиха още една мярка, чрез която да усъвършенстват системата си за управление на околната среда, а именно закупуването на зелена енергия, произведена от възобновяеми енергийни източници. Благодарение на целенасоченото прилагане на тази политика досега групата ще допринесе за намаляване на екологичния отпечатък от ежедневната си дейност, равняващ се на 8 500 тона по-малко въглеродни емисии.   „Все повече компании се обръщат към нас да им доставяме зелена енергия, осъзнавайки своя дълг към опазването на околната среда. Това е доказателство за етапа на зрялост на българския бизнес. Ние в ЧЕЗ Трейд с готовност им съдействаме да постигат корпоративните цели“, каза Владимир Дичев, изпълнителен директор на „ЧЕЗ Трейд България“ ЕАД.   „КВС Груп подпомага своите клиенти с редица механизми, чрез които създава възможности за намаляване на енергийното им потребление. В наше лице те намират пълноценен партньор, който работи с тях не само оперативно, но и по отношение на тактически подход и стратегия, така че, заедно да носим положително влияние върху нашата среда и обществата, в които се развиваме. Съвсем естествено е и самите ние да засвидетелстваме нашия собствен ангажимент към околната среда като закупуваме зелена енергия, произведена от възобновяеми енергийни източници.“, коментира Кристоф Де Мил, изпълнителен директор „Финанси“ на ОББ и иновационен лидер на КВС Груп в България.   „За нас е важно не само да бъдем отговорни и надеждни финансови компании, но и да бъдем отговорни корпоративни граждани. Партньорството с ЧЕЗ Трейд подкрепя нашето екологично поведение и гарантира зелено захранване при ежедневни операции“, каза Борис Паличев, изпълнителен директор „Финанси“ и „Риск“ на ДЗИ.   ЧЕЗ Трейд България е 100% дъщерно дружество на ЧЕЗ, а. с. и част от ЧЕЗ Груп, водеща интегрирана енергийна компания, част от топ 10 енергийни фирми в Европа. В България компанията е водещ доставчик на електроенергия за индустрията и бизнеса. Дружеството има 15 години опит на свободния пазар, като е доставило 27 тераватчаса електроенергия и е реализирала 2,5 млрд. лева общи проходи от продажби.  ", "date": "2019.11.14", "title": "ЧЕЗ Трийд съдейства на КВС Груп да постига екологичните си цели"}
{"url": "https://standartnews.com/kultura/monolozi-v-satirata-406738.html", "text": "„Бил съм баскетболист, художник, сценичен работник, пиар на футболен отбор, директор на театър - дори на два, баща съм на две деца и дядо на четири внучета. Но винаги съм бил артист, който е играл на няколко континента“, казва Славчо Пеев. Един от доайените в храма на смеха се изповядва в моноспектакъла си „Сатирични истории“.  В етюдите му оживяват колеги и приятели – от Георги Георгиев от русенския театър, който категорично му обяснява, че трябва да зареже баскетбола и да се отдаде на актьорлъка, до чукащия на хотелската врата в 5 часа заранта Калоянчев, и Парцалев, който слиза от Мини купъра и казва: „Абе, все едно, че се пързалях по гъз на асфалта“. Герои в монолозите са му още Кольо Анастасов, Константин Коцев... Супер интересен е разказът за мачовските младини на Славчо в компанията на композитора Ангел Михайлов и бъдещия киногений Милош Форман. Тримата са заедно на нашенското Черноморие, когато идва вестта за нахлуването на съветските войски в Прага през 1968-а. „Милош млъкна и не проговори 10 дни“, връща лентата Пеев. След време получава интифа от Форман, който вече е в Щатите, че трябва да работят заедно, но добри хора го привикват и го отказват от всякакви мечти за пробив в международното кино. Славчо изпълнява и страхотни песни по стихове на Валери Петров и Радой Ралин в дует с Мартин Каров на пианото, който е и режисьор на шоуто. Има още двама партньори – Любо и Ачо Розата. Всичко това се случва на новата, трета поред, наречена Хепи сцена в Сатирата, която е на мястото на някогашния клуб.        Кирил Бояджиев, който се прослави като Йосиф от „Откраднат живот“, пък предлага история за всеки, който е, ще бъде, имал е или има баща. Неговото моно се казва „Помощ, имам две деца“ по Здрава Каменова. Това е истерично смешна и сърдечна среща с мъж, който остава вкъщи с отрочетата си, за да даде възможност на жена си да прави кариера. Следва тежка битка между мъжкото начало и дълга към семейството. Дали ще оцелее, дали ще се пречупи? Дали ще намери начин да се наспи, да се изкъпе, да остане насаме с нея – неизживяната си страст. Какво го прави щастлив? Ироничен и затрогващ поглед към бащинството. „Тъп оптимист“ е авторската стендъп комедия на Явор Борисов, режисиран от шефа си Калин Сърменов. „И така, потопен и опиянен от изкуството изведнъж се опомних на 35. Не ме разбирайте погрешно - съвсем не се оплаквам, но реших, че е време да променя малко лайфстайла (тази стара българска дума) и да започна да се държа като зрял човек. И се хванах за главата... Откъде да започна? Тепърва! Кариера? Да градя семейство, бъдеще? Мамка му – 35, бял, артист, хетеро и ям месо! Замислих се и си дадох сметка, че преди 15 години съм бил на 20, след 15 ще съм на 50! Евентуално!“, лее се Явор.          ", "date": "2019.11.14", "title": "Монолози в Сатирата"}
{"url": "https://standartnews.com/kultura/felini-i-tarkovski-na-kinomaniya-406710.html", "text": "Какво е вдъхновявало големия режисьор Андрей Тарковски? Какво е преживявал и какво е искал да постигне в общуването си със своите зрители? Отговор на тези въпроси ще даде документалният филм „Андрей Тарковски. Киното като молитва“ на 24 ноември от 16, 15 часа. Режисьор е синът на Тарковски – Андрей А. Тарковски. В рамките на тазгодишната Киномания в рубриката „Киното и неговата история“ в кино „Люмиер“ ще бъде излъчен и още един документален филм за друг световнопризнат кинорежисьор – Федерико Фелини. Прожекцията на „Фелини без край“ е на 17 ноември от 16, 45. „Поставих си за цел да отведа зрителите обратно до изворите на  режисьорската мисъл и да споделя емоцията от срещата с великия творец, великата личност и водач в живота, какъвто беше моят баща“, споделя Андрей А. Тарковски. Освен че зрителите ще надникнат зад кулисите на творчеството на Тарковки, те ще чуят и неизползвани досега записи на поемите на Арсений Тарковски – един от великите руски поети на 20 век, баща на Андрей и дядо на сина му.  „Фелини без край“ изследва огромния архив на италианската обществена телевизия RAI - ценен е обаче и с оригиналните свидетелства на хора, работили с маестрото. Започвайки от запознанството си с Фелини в Римини, Еудженио Капучо продължава с нови открития за „тайния свят“ на Фелини, който никога не остава напълно разкрит.", "date": "2019.11.14", "title": "Фелини и Тарковски на Киномания"}
{"url": "https://standartnews.com/biznes/rusiya-prodade-nay-golemiya-turoperator-406749.html", "text": "Турската туристическа компания, която работи на руския и украинския пазар -  Anex Tour, купи най-стария и най-голям руски туроператор \"Интурист\". Това съобщи собственикът й Нешет Кочкар. Той придоби през лятото 8 процента от акциите на фалиралата Томас Кук, а сега се сдобива и с дъщерната й компания в Русия.   Ние одобрихме влизането  на\" Интурист\" в структурата на нашата компания, като Томас Кук прие нашата оферта, каза Кочкар, цитиран от TurizmGuncel. Anex Tour е в топ3 на най-големите компании на руския туристически пазар. Неин партньор е най-голямата чартерна компания в Русия AZUR air. Покупката на Кочкар идва няколко месеца след слуховете, че \"Интурист\" ще бъде продаде на китайская инвестиционна компания Fosun, която е най-големият инвеститор в Томас Кук. \"Интурист\" е най-големият руски туроператор, който работи с над 150 държави. Тази година компанията навършва 90 години. Подробности за сделката не се посочват, но според данни на Асоциацията на туризма компанията струва около  $10 млн. В края на октомври Форбс написа, че интерес към туроператора проявяват съвместно Кочкар и краснодарския бизнесмен Роман Баталов, който е зет на бившия министър на селското стопанство Александър Ткачов и чието семейно богатство се оценява на 200 милиона долара.", "date": "2019.11.14", "title": "Русия продаде най-големия туроператор"}
{"url": "https://standartnews.com/biznes/petkova-nyama-da-ima-defitsit-na-priroden-gaz-406696.html", "text": "Няма да има дефицит на природен газ в България ако от 1 януари Русия спре доставките на газ за Украйна. Това каза в Раднево министърът на енергетиката Теменужка Петкова. \r\n \r\nСпоред Теменужка Петкова са предприети всички мерки и в страната ни не се очаква липса. Енергийният министър взе участие в церемонията по предаване за експлоатация на два нови многокофови роторни багера в \"Мини Марица-изток\". \r\n \r\nПроектирането и изработката на двата нови багера на стойност близо 26 млн. евро и е финансирано със средства от Международен фонд \"Козлодуй\" и със собствени средства на дружеството. Въвеждането в експлоатация на два нови роторни багера едновременно се случва за първи път в историята на дружеството. \r\n \r\nБългария има сключен договор за доставки на природен газ, българските граждани трябва да бъдат спокойни, че подобна опасност няма. Както знаете в нашата енергийна стратегия още в края на миналата година ние включихме два много важни проекта, свързани именно със сигурността на доставките, с диверсификацията на маршрутите, източниците за доставка на природен газ. \r\n \r\nТова е разширението на газопреносната инфраструктура на територията на България - от българо-турска до българо-сръбска граница и изграждането и участието на България в терминала за втечнен природен газ на Александруполис, добави Петкова. \r\n \r\nЗнаете, че и по двата проекта на практика се работи. По отношение на разширението на газопреносната инфраструктура на територията на България е готово трасето от 11 км от турско-българска граница. Така че хората трябва да бъдат спокойни и няма никакъв проблем свързан с доставките на природен газ, каза още министърът.", "date": "2019.11.14", "title": "Петкова: Няма да има дефицит на природен газ"}
{"url": "https://standartnews.com/biznes/a1-zapochva-da-predlaga-smartfona-lg-k50s-406721.html", "text": "Новият смартфон   вече е наличен в търговската мрежа на  . Смартфонът е част от кампанията на А1 – Black Friday, която продължава до края на ноември, и се продава с 40% отстъпка от стандартната цена. Моделът се позиционира в средния ценови клас, като може да бъде закупен за 6,50 лева на месец или за 137,99 лева в брой с план  . Комплектът включва и оригинално хендсфри TTEC RIO. LG K50s идва с нов дизайн, като телефонът поддържа стандарта за здравина и издръжливост на американските военни - MIL-STD-810G. Корпусът е със заоблени 3D ъгли и тънък профил, които правят смартфона удобен за работа. LG K50s се предлага от А1 в цвят мароканско синьо със стилен матов завършек. Дисплеят на LG K50s е с големина от 6.5 инча, със съотношение на страните от 19:9. Екранът е от типа FullView с IPS LCD матрица и HD+ резолюция. В капковидно изрязания прорез в горната част на дисплея се намира селфи камерата с 13 MP сензор (f/2.0), като тя може да заснеме видео във FHD резолюция с до 30 кадъра в секунда. Тройната камера, разположена на задния панел, включва основен широкоъгълен сензор с 13 MP (f/1.8), който заснема изображения с богати детайли, добър контраст и светлина. Втората камера е суперширокоъгълна с 5 MP, а сензорът позволява заснемане на кадри със зрително поле до 115 градуса. Третата камера представлява сензор за дълбочина от 2 MP (f/2.4), за добавяне на „боке” ефект към изображенията. Камерата разполага с AI функции, като е наличен и режим за портретни снимки, поддръжка на HDR технология, заснемане на панорамни изображения и др. LG K50s включва още осемядрен процесор Mediatek MT6762 Helio P22, изграден по 12-нанометрова архитектура и 3 GB оперативна памет. Процесорът осигурява достатъчно мощ за работа с много приложения едновременно, оптимизира процесите на заден фон и същевременно спомага за енергийната ефективност на смартфона. Капацитетът на батерията е от 4 000 mAh, като според производителя тя е с 20% по-ефективна от предишното поколение. Паметта за съхранение е 32 GB, като тя може да се увеличи с помощта на microSD до 2 TB. Възможностите на LG K50s са допълнени и от поддръжката на кинематографичната технология DTS: X Surround Sound. Тя разполага с персонализиран еквалайзер в удобство на потребителите, който дава постоянна сила на звука и подсилва басовете, подобно на звука в кинотеатър. Вградената командна инфраструктура на LG осигурява достъп до специални функции на смартфона, които могат да бъдат управлявани с глас. Операционната система предоставя възможности за допълнителна персонализация и функции в полза на потребителите.", "date": "2019.11.14", "title": "А1 започва да предлага смартфона LG K50s"}
{"url": "https://standartnews.com/biznes/tri-sa-otvorenite-oferti-za-otsechkata-pri-kresnenskoto-defile-406727.html", "text": "Три са  отворените ценови оферти на допуснатите кандидати в обществената поръчка за избор на изпълнител за проектиране и строителство на 13,2 км от автомагистрала „Струма“, в участъка между Кресна и Крупник. Това е платното в посока Кулата - София, което ще преминава източно от Кресненското дефиле по ново трасе. Отворените ценови предложения са на: \r\n \r\n„ГБС-Инфраструктурно строителство“ АД – 635 972 625.41 лв. с ДДС \r\nОбединение „ГЕОПЪТ СТРУМА 3.2.1“, в което са: „Геострой“ АД, „Пътстрой-92“ АД, „Биас-М“ ЕООД и „Илия Бурда“ ЕООД – 504 037 616.93 лв. с ДДС \r\nДЗЗД „АПП ЛОТ 3.2.1“, в което са: „ГРОМА ХОЛД“ ЕООД, „ЕВРОПЕЙСКИ ПЪТИЩА“ АД, „ВОДНО СТРОИТЕЛСТВО – БЛАГОЕВГРАД“ АД, „ПЪТПРОЕКТ“ ЕООД и „ВАХОСТАВ-СК“ а.с. – 599 999 903.90 лв. с ДДС, съобщава \"Автопрес 2001\". Лот 3.2.1 е с дължина 13,2 км. В участъка ще бъдат построени 3 тунела - „Симитли“ /211 м/, „Ракитна“ /1 135 м/ и „Стара Кресна“ /1 052 м/. Съоръженията ще бъдат със системи за пожароизвестяване, вентилация, електроснабдяване, осветление, управление на движението и т. н. Ще бъдат изградени 10 виадукта с обща дължина 3,5 км, както и 3 надлези и подлези Проектът за изграждане на участъка от АМ „Струма“ през Кресненското дефиле се планира да се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“.", "date": "2019.11.14", "title": "Три са отворените оферти за отсечката при Кресненското дефиле"}
{"url": "https://standartnews.com/biznes/bnb-ne-ochakva-otritsatelni-likhvi-po-depozitite-406722.html", "text": "Лихвите по депозитите за граждани в България няма да станат отрицателни, прогнозира подуправителят на БНБ Калин Христов. Според него растежът на икономиката и ниската инфлация в еврозоната ще се запазят още много дълго време, което автоматично се пренася в България заради валутния борд. Това поставя в изцяло нова среда банките, но промяната ѝ минава през структурни реформи в икономиката, а не през парична политика, категоричен е Христов. Българската банкова система е силно ликвидна, а икономическият растеж и инфлацията от последните няколко години със сигурност не отговарят на изключително ниските лихви, заяви председателят на банковата асоциация Петър Андронов. „Общо взето се вижда, че през последните години на ниски лихви в банковия сектор се натрупва много голямо напрежение. Той се мъчи да компенсира спадащите маржове с много по-големи обеми, но тези големи обеми водят до няколко риска“, каза той. А именно - да се отпускат кредити на клиенти, които не е сигурно, че ще успеят да ги възстановят или да се навлезе в сфери, които са считани за небанкируеми, смята Андронов. Според негов в България няма банка, която би си позволила да въведе отрицателни лихви по спестяванията. Тази теза споделя и подуправителят на БНБ Калин Христов. „Лихвените проценти са нула по депозитите на граждани, за фирми – отрицателни. Вероятността, поне моята оценка, за граждани да станат отрицателни клони към нула, защото това би убило модела на финансиране на нашата банкова система, която се финансира основно с депозити от граждани“, каза той. Централната банка следи отблизо ситуацията и използва всички инструменти, за да предпази системата от неблагоприятен икономически развой. „Т.е. всички буфери, които са активирани в момента на максимум, вероятността да бъдат намалени клони към нула. Този, който го считаме за цикличен и всяко тримесечие го калибрираме, за да видим отново дали адекватно отразява акумулиращите се рискове, вероятността да продължи да се покачва клони към единица“, каза Калин Христов. Или казано по друг начин, банките ще трябва да заделят допълнителен капитал, за да изпълнят регулаторното изискване.", "date": "2019.11.14", "title": "БНБ не очаква отрицателни лихви по депозитите"}
{"url": "https://standartnews.com/biznes/obyavikha-tol-taksite-za-masoviya-tezhkotovaren-trafik-406728.html", "text": "Тол таксите за масовия тежкотоварен трафик – с тегло между 3,5 тона и 12 тона, ще са от 4 до 7 ст. на километър, в зависимост от емисионния клас на превозното средство. Това предвижда проектът на Тарифа за таксите, които се събират за ползване на републиканската пътна мрежа, публикуван днес за обществено обсъждане. Предлага се първоначалният обхват на тол системата да е 6050 км – автомагистрали, първи и частично втори клас пътища. Така 14 000 км от дългата близо 20 000 км републиканска пътна мрежа ще бъде безплатна за товарните автомобили над 3,5 тона. След старта на тол системата тези превозни средства няма да плащат и винетка за пътната мрежа извън обхвата на толуваните пътища. С тарифата се въвежда справедлив модел на таксуване на пътните превозни средства, съобразен с европейския принцип – който изхабява пътя повече, плаща повече. Тол таксите са обвързани с екологичната категория на превозното средство, както и с класа на пътя, за който ще се дължи тол – автомагистрали, първи и частично втори клас. Стойността ще се изчислява на изминат километър като всяко навлизане в тол сегмент ще се приема за пълното му изминаване. Товарните автомобили с тегло между 3,5 т и 12 т ще плащат една и съща такса за трите категории пътища, но тя ще зависи от емисионния им клас. Тези с най-високите еко класове Евро V, Евро VI или EEV ще плащат по 4 ст. на километър. За тези с емисионен клас Евро III или Евро IV тарифата ще е 5 ст. на километър, а за тези с най-ниската екокатегория – клас Евро 0, I или II – 7 ст. на километър. „Целта е да се поощрява модернизирането на автопарка, за да се пази и околната среда“, обяснява проф. Олег Асенов, член на УС на АПИ. Така например камион с маса между 3,5 т и 12 т и емисионен клас Евро V, би платил за преминаване по маршрута София – Бургас тол такса от 14,40 лв., за София – Варна –  16,11 лв., а за маршрута Варна – Бургас – 4,03 лв. Ако е с по-нисък еко клас – Евро IV, за София – Бургас тол таксата би била 17,89 лв., за София – Варна – 20,09 лв., а за Варна – Бургас – 5,05 лв. Тежкотоварните автомобили с тегло над 12 т и с две или три оси ще плащат в зависимост от емисионния си клас между 11 ст. и 22 ст. на километър за автомагистрали, между 10 ст. и 21 ст. на километър – за първи и втори клас пътища.  Камионите с тегло над 12 тона, с четири и повече оси ще плащат в зависимост от емисионния си клас между 18 ст. и 36 ст. на километър за автомагистрала, между 17 ст. и 35 ст. – за първи клас пътища, и между 16 ст. и 34 ст. на километър – за втори клас пътища. Камион над 12 тона, с четири и повече оси и еко клас Евро V, би следвало да плати за пътя София – Бургас 71,72 лв., за София – Варна – 77,66 лв., а за Варна – Бургас – 19,27 лв.  При по-нисък екологичен клас – Евро IV примерният маршрут София – Бургас би струвал 89,65 лв., София – Варна –  97,73 лв, а за Варна – Бургас – 24,32 лв. Тарифата за автобусите с тегло над 12 тона ще е от 5 ст. до 9 ст. на километър за автомагистрала, от 4 ст. до 8 ст. на километър за първи клас пътища и от 3 ст. до 6 ст. на километър за втори клас пътища. Автобусите с тегло до 12 тона ще плащат с 1 ст. по-евтино на километър, съответно – от 4 ст. до 8 ст. за автомагистрали, от 3 ст. до 7 ст. за първокласни пътища и от 2 ст. до 5 ст. за втори клас път. С тарифата се определя и компенсаторната такса, която се дължи, ако товарен автомобил ползва платената пътна мрежа без тол такса. За камиони между 3,5 т и 12 т тя е 150 лв., за камиони над 12 т с две до три оси – 450 лв., за тежкотоварни превозни средства над 12 т с четири и повече оси – 750 лв., за автобусите – 150 лв. Компенсаторната такса се заплаща с цел да се избегнат административните санкции. Тя не е санкция, а по-висока пътна такса, която осигурява свободно придвижване по платената мрежа до 23:59 часа на деня, в който е наложена. Ако водачът откаже да плати компенсаторната такса на място, за да продължи пътя си той трябва да заплати максимална тол такса. За товарните автомобили между 3,5 т и 12 т предложеният т.нар. максимален тол е от 27 лв. до 48 лв., в зависимост от емисионния клас, за товарни автомобили над 12 тона с 2-3 оси – между 71 лв. и 146 лв., за камиони с тегло над 12 тона, с 4 и повече оси –  от 119 лв. до 242 лв., и за  автобусите – от 24 лв. до 49 лв. Заплащането на максимална тол такса не освобождава нарушителите от плащането в 14-дневен срок на компенсаторна такса по банков път. Така общата дължима сума, която трябва да плати например нарушител, отказал да плати на място компенсаторната такса – водач на камион с тегло над 12 тона, с повече от 4 оси и еко категория Евро IV, е 917 лв. Ако в 14-дневният срок компенсаторната такса не бъде платена, Законът за движение по пътищата предвижда глоби за нарушителите. При липса на декларирани данни, с които да може да се установи изминатото разстояние, санкцията за водача е 1800 лв. на ден, а за невярно декларирани данни – например опит за измама с емисионния клас, категорията или с броя оси на натоварване на превозното средство, глобата за собственика е 2500 лева на ден. Размерът на тол таксите е определен въз основа на съпоставка на няколко сценария, предложени от консултанта по проекта за изграждане и въвеждане на тол системата – Световната банка. Разликата между таксата за автомагистрали за пътно превозно средство с най-висок и с най-нисък емисионен клас е 100% при камионите с тегло над 12 тона, колкото е позволено по европейска директива. Една от целите на тарифите е да се насърчи използването на екологични превозни средства, което ще допринесе за намаляване на вредните емисии от автомобилния транспорт и съответно – за опазване на околната среда, каквато е и общата транспортна политика на ЕС. Запазва се размерът на таксите, които се събират от леки автомобили – електронни винетки (10 лв. – уикенд винетка, 15 лв. – седмична винетка, 30 лв. – месечна винетка, 54 лв. – тримесечна винетка и 97 лв. – годишна винетка). Непроменена остава и стойността на таксите за ползване на моста на р. Дунав в посока Русе – Гюргево, както и на тези за специално ползване на републиканските пътища – за извънгабаритни превози, рекламни съоръжения и търговски крайпътни обекти. Срокът за събиране на предложения по проекта на тарифата е до 16 декември 2019 г.", "date": "2019.11.14", "title": "Обявиха тол таксите за автобуси и камиони"}
{"url": "https://standartnews.com/biznes/ikonomikite-v-iztochna-evropa-druzhno-zabavyat-tempoto-406729.html", "text": "Общото забавяне на икономиката в световен мащаб в известна степен рефлектира и в Източна Европа. Според Bloomberg  рeгиoнът, ĸoйтo тaзи ceдмицa e в cвeтлинaтa нa пpoжeĸтopитe зapaди 30-тaтa гoдишнинa oт ĸoлaпca нa ĸoмyниcтичecĸия peжим, дoceгa ce cпpaвяшe дoбpe, Слабостта обаче сега се разпространява и на изток. Pacтeжът пpeз тpeтoтo тpимeceчиe нa 2019 гoдинa ce зaбaви дopи c пoвeчe oт oчaĸвaнoтo в Pyмъния, Чexия, Πoлшa и Cлoвaĸия, мaĸap чe в Унгapия eĸcпaнзиятa дocтигнa 5 пpoцeнтa. Дaннитe зa Бългapия пoĸaзвaт, чe пpeз тpитe мeceцa дo ĸpaя нa ceптeмвpи иĸoнoмиĸaтa ни ce e paзшиpилa c 3,7 пpoцeнтa нa гoдишнa бaзa, пpи peвизиpaни нaгope 3,8 пpoцeнтa пpeз пpeдxoднoтo тpимeceчиe .Дoĸлaд нa Eвpoпeйcĸaтa бaнĸa зa възcтaнoвявaнe и paзвитиe, пyблиĸyвaн тoзи мeceц, цитиpa пo-cлaбaтa иĸoнoмичecĸa пpoгнoзa зa цeлия cвят, тъpгoвcĸoтo нaпpeжeниe мeждy CAЩ и Kитaй и cвивaнeтo в пpoизвoдcтвoтo и пpoдaжбитe нa aвтoмoбили ĸaтo пpичинa изтoчнoeвpoпeйcĸитe нaции дa зaгyбят инepция. Oптимиcтитe пocoчвaт пoтeнциaлнoтo cпopaзyмeниe мeждy Baшингтoн и Πeĸин и фaĸтът, чe Гepмaния избeгнa peцecия. И пocoчвaт, чe пocлeднитe дaнни oт Изтoчнa Eвpoпa - мaĸap мaлĸo пo-ниcĸи - ca coлидни.", "date": "2019.11.14", "title": "Икономиките в Източна Европа дружно забавят темпо"}
{"url": "https://standartnews.com/biznes/mladi-predpriemachi-meryat-sili-vv-varna-406699.html", "text": "Startup Ventures Varna е първото по рода си събитие за млади и амбициозни хора, които ще мерят сили и идеи с реален шанс да стартират свой бизнес в рамките само на три дни. Домакин на събитието, което ще се проведе от 15 до 17 ноември, е най-старото икономическо висше училище в България – Икономически университет-Варна. Участващите ще имат 54 часа, в които да разгърнат идеите си пред жури. Събитието дава уникален шанс на предприемачите да се запознаят с потенциални спонсори, бъдещи колеги и ментори с дългогодишен опит в бизнес средите, както и да получат реална обратна връзка от потенциални клиенти. Очаква се около 30 отбора от бъдещи предприемачи да представят идеите си в следните сфери: Изкуствен интелект, Роботика, Образователни продукти, Корпоративни продукти, Финансови продукти, Софтуерни услуги и други. Всеки от тях ще получи по 300 долара кредит за услугите на Google For Startups, 12 месеца домейн и хостинг, защити за дебитни карти и подложки за компютърна мишка от ICN. Победителят ще си тръгне от форума още с чек за 1500 лв, 600 лв ваучер от ICN, използване на  Workshop от Advance Academy, един месец безплатно ползване на сo-working space от Switch и Innovator, подарък от MyPos като стартираща придобивка за бизнеса ПОС терминал, специална награда от MOBI - презентиране пред американски инвеститор, книгата The Unfair Advantage на Ash Ali и Hasan Kubba и сертификат за участие в събитието от ИНФИНИТЕХ ЕООД и ИУ – Варна. \r\nЗа отборите, които ще се класират на второ и трето място, също има допълнителни награди от спонсорите. Идеите на отборите ще бъдат оценявани от жури в състав: Рун Совндал (съосновател и главен изпълнителен директор на Fantastic Services Bulgaria), Станислав Тодоров (експерт в областта на маркетинга, съосновател и маркетинг директор на Advance Academy), Красен Попов (с дългогодишен опит в консултирането на компании в областите Business Intelligence, Fintec, Communication and Investment, разширява мрежата на myPOS в северна Европа) и доц. д-р Мария Станимирова (директор на Център \"Кариери, предприемачество и маркетинг\"). Участниците в Startup Ventures Varna могат да разчитат на помощта на утвърдени ментори. Задачата им е да напътстват участниците  в развиването на идеи и да ги научат как да изградят своите продукти/ услуги, да направят свое маркетинг проучване и да положат основите на своя бизнес план. Сред тях са Николай Петканов (основател и съосновател е на 9 start-up компании с над 25 години опит в сферата на Маркетинга и предприемачеството), Георги Захариев (основател на Green Sofia Apartments, директор „Бизнес развитие“ в SoftUni и мениджър на проекта Google „Дигитален Гараж за България 2019“),  Владимир Костов (собственик на Фрейт БГ ЕООД и на Транс-Океан Шипинг Ейджънси ЕООД, с над 13 години опит в сферата на логистиката, спедицията и складирането), Дими Илиева (бизнес треньор и главен маркетинг директор в myPOS) и много други. Главен организатор на събитието е компанията Инфинитех ЕООД, която разработва софтуерен продукт с образователни цели. ИУ – Варна се включва в Startup Ventures Varna като съорганизатор и студентите от висшето учебно заведение ще могат да се включат в състезанието безплатно. Спонсори на събитието са Google For Startups, FbStart from Facebook, Fantastic Services, ICN, Solvay Sodi, myPOS, SoftUni, БНП Париба, Witlix, Switch, Innovator, JA Bulgaria, JCI, Metro, Entropy Active, Smart Varna Foundation, Advance Academy, Abilix Soft, Sales Machine, Mbrand, Codopolis, BulMag и други. Билети за Startup Ventures Varna на цена от 24 лв. могат да бъдат закупени от сайта на събитието https://swvarna.com и на адрес гр. Варна, бул. Сливница 60, Офис Switch. \r\n  \r\nЗа допълнителна информация и заявка за акредитации: \r\nПетър Петров, \r\nУправител Инфинитех ЕООД \r\n+359 892 075 486 \r\npetrov@swvarna.com \r\nhttps://swvarna.com", "date": "2019.11.14", "title": "Млади предприемачи мерят сили във Варна"}
{"url": "https://standartnews.com/sport/angliya-vkara-7-na-cherna-gora-406748.html", "text": "Тотално подмладения състав на Англия изнесе истински рецитал срещу Черна гора в мач завършил 7:0. Точни за трите лъва бяха Чембърлейн (11), Кейн (19, 24, 37), Рашфорд (30), Софранак (автогол 66), Абрахам (84). С победата Англия събра 18 т и се класира предсрочно на Евро 2020. В другия мач от групата в която е и България тимът на Чехия надви вкъщи Косово с 2:1 и е твърдо втори в класирането с 15 т. На 17-и ноември България приема Чехия, а Косово е домакин на Англия.", "date": "2019.11.14", "title": "Англия вкара 7 на Черна гора"}
{"url": "https://standartnews.com/biznes/sindikatite-otkhvrlyat-novata-ideya-za-bolnichnite-406732.html", "text": "До протести са готови да стигнат профсъюзите, които реагираха остро на уговореното в управляващата коалиция решение първият ден от болничния да не се заплаща от работодателя или държавата, а да е за сметка на служителя. КНСБ и КТ „Подкрепа“ ще обявят общи синдикални действия. Президентът на КНСБ Пламен Димитров бе категоричен пред БНР, че няма да го допуснат. По думите му това е несправедливо и не решава проблема с фалшивите болнични. „Тези около 60 млн. лева, колкото струва в момента плащането на първия ден от болничните от работодателите, да бъдат взети от джоба на българския работник и служител. Майките с малки деца до 2-3 години обикновено десетина пъти годишно излизат в болнични, защото техните деца боледуват. Това значи половин заплата на тази майка да бъде иззета. Как и по каква причина и защо трябва да бъде дадена на работодателя, вместо да бъде от джоба на работника или на тази майка. Не виждам основание за това. Това няма да реши проблема с фалшивите болнични по никакъв начин“, каза Димитров. „Трябва да се предприемат мерки, които да контролират по някакъв начин темпа на нарастване на ползването на болнични листове, който в последните години се увеличава драстично“, бе отговорът на Даниела Дариткова, председател на парламентарната група на ГЕРБ. Тя изрази готовността на партията да чуе всички мнения по темата. „Ще чуем мнението на всички ангажирани в тристранния съвет. Готови сме да чуем всички аргументирани мнения и ще търсим балансирани решения. Готови сме на диалог“, обяви Дариткова. „При условие че темата за повишение на минималните пенсии е записана в управленската програма и при условие че постигнахме това споразумение с коалиционните партньори, трябваше да се търси балансирано решение за бюджета на държавното обществено осигуряване. Във връзка с увеличените наистина драматично дни в болнично лечение, взехме това решение, за да може да се получи баланс на сметките по отношение на бюджета на НОИ“, обясни Дариткова. Бизнесът обаче приветства решението да не плаща първия ден боледуване. Васил Велев от Асоциацията на индустриалния капитал изрази задоволство от обявеното. В момента бизнесът поема първите три дни боледуване. „Откакто действа този режим, разходите за болнични са се повишили три пъти, а броят им два пъти“, посочи той. Според него това е „най-масовата измама и кражба“. „По наша оценка над 1/3 от болничните са на здрави хора. Ние имаме средно за година от порядъка на 11-12 дни боледуване на наетите в България, а под осем са в ЕС. Тази мярка, макар и недостатъчно решителна, е правилна“, смята Васил Велев. По думите му годишно се произвежда с 2 млрд. по-малко като БВП заради фалшиви болнични листове.", "date": "2019.11.14", "title": "Синдикатите скочиха за първия ден болнични"}
{"url": "https://standartnews.com/svyat/trmp-golyam-fen-sm-na-erdogan-406682.html", "text": "Голям фен съм на турския президент. Това заяви Доналд Тръмп по време на пресконференцията с Реджеп Ердоган, след като двамата проведоха среща в Белия дом. Американският президент определи срещата като чудесна и продуктивна. Въпреки това двамата лидери не стигнаха до конкретно решение на конфликтите помежду си, предаде Ройтерс. Тръмп отново поиска от Ердоган да се откаже от закупуването на руските зенитни комплекси С-400, което определи като „много сериозно предизвикателство“ за двустранните отношения между Вашингтон и Анкара. И Тръмп, и Ердоган заявиха, че ще работят по въпроса с руското военно оборудване, но не дадоха подробности как биха го решили. „Съгласихме се да отворим нова страница в нашите отношения“, посочи Ердоган. Темата за Сирия и турската инвазия също бе засегната. Напрежението по оста САЩ-Турция се засили, след като Анкара започна военна операция там срещу кюрдите, които са съюзници на Вашингтон. „Турция и САЩ могат да работят заедно, за да довършат„ Ислямска държава“ и да донесат мир в Сирия. Най-надеждният американски партньор в региона за това е Турция “, каза Ердоган. Той обаче разкритикува приетата от Камарата на представителите в Конгреса на САЩ резолюция, която признава арменския геноцид.", "date": "2019.11.14", "title": "Тръмп: Голям фен съм на Ердоган"}
{"url": "https://standartnews.com/svyat/vodata-vv-venetsiya-dostigna-77-santimetra-406673.html", "text": "Пикът на водното равнище във Венеция достигна снощи \"само\" 77 сантиметра при прогнозирани 1 метър и 20 сантиметра, предаде Франс прес. Това равнище бе далеч от \"високата вода\", която достигна 1,87 метра ден по-рано - безпрецедентно ниво от 53 години. Очаква се италианското правителство да обяви днес извънредно положение заради природно бедствие. Целта е да бъдат мобилизирани бързо средства за предотвратяване на изчезването в по-дългосрочен план на един от най-красивите градове в света. \"Катастрофата, която удари Венеция, е удар, нанесен в сърцето на нашата страна. Причинява ми болка да виждам града понесъл толкова щети, с увредено арт наследство, със съсипани търговски дейности\", каза премиерът Джузепе Конте, който дойде на място. \"Високата вълна\" във вторник, в съчетание със силни пориви на вятъра и дъждове, потопи под вода на практика цяла Венеция - 80 процента от града, според губернатора на областта Венето Лука Дзая. Възрастен мъж почина в дома си, след като бе ударен от ток. \"Високата вълна\" преобърна гондоли, изхвърли корабчета от обществения транспорт на брега, наводни заведения и причини спирания на електроснабдяването в целия град. Според прогнозите водното равнище ще остане високо до петък, но пикът от 1,87 метра от вторник няма да бъде достигнат.", "date": "2019.11.14", "title": "Водата във Венеция е \"само\" 77 сантиметра"}
{"url": "https://www.standartnews.com/sport/kobrata-za-men-blgariya-e-ray-406669.html", "text": "Кубрат Пулев се завърна на родна земя след 28-ама си победа на професионалния ринг. Преди няколко дни той се наложи по точки над американеца Райдъл Букър и защити статута си на официален претендент за световната титла на Международната федерация по бокс, като негов съперник ще бъде победителят от мача между  Антъни Джошуа и Анди Руис-младши. “Всичко българско ми липсваше. За други хора България може да е ад, за мен е рай. Мачът не беше много труден, съперникът не беше от топ боксьорите, но въпреки това беше опитен, с много подготовка. Беше дошъл за победа, но не му дадох никакви шансове. Не съм казвал, че този мач ми е бил най-важният, но беше много важен. Следващият ще е още по-важен. Първият и вторият рунд бяха решаващи. Знаете какви обрати има в тежка категория”, бяха първите думи на Пулев на българска земя. Боксьорът потвърди, че със сигурност следващият му мач ще е срещу победителя от мача-реванш между Анди Руис и Антъни Джошуа, който ще се състои на 7 декември в Саудитска Арабия: “Със сигурност следващия ми мач ще е срещу Антъни Джошуа или Анди Руис. Мога да ги победя и двамата. Може би Анди Руис ще ми е една идея по-лесен. Знаете, че в последния си мач Джошуа беше трагичен. Ще решим къде ще е този мач. Със сигурност няма да е в България, но за мен няма значение къде ще е. Готов съм, чувствам се много силен, надявам се да се изтренирам здраво и да победя“, допълни Пулев.", "date": "2019.11.14", "title": "Кобрата: За мен България е рай"}
{"url": "https://standartnews.com/svyat/gabriel-na-audientsiya-pri-papa-frantsisk-406680.html", "text": "Българският еврокомисар Мария Габриел е на аудиенция при папа Франциск. Това съобщи самата тя във Фейсбук, като припомни, че при първата си среща с папата са обсъдили въпроса за децата и новите технологии. „Вече съм във Ватикана за Вселенската конференция „Запазване на достойнството на децата в дигиталния свят: от концепция към действие“, организирана от Папската академия на социалните науки. Следващите два дни ни предстоят важни дебати по вълнуващия всички ни въпрос какво още трябва да направим за по-добрата защита на децата както онлайн, така и офлайн“, сподели Габриел. Тя посочи, че в петък е ключовият дебат за действията на създателите на политики. Тогава Габриел ще представи инициативите на ЕК за по-сигурна за децата онлайн среда. ", "date": "2019.11.14", "title": "Габриел на аудиенция при папа Франциск"}
{"url": "https://standartnews.com/svyat/shche-uspee-li-novata-ek-da-vstpi-v-dlzhnost-406687.html", "text": "Ще успее ли новата Европейска комисия на Урсула фон дер Лайен да встъпи най-сетне в длъжност? Отговор на този въпрос се очаква в четвъртък от Европейския парламент, където ще бъдат изслушани тримата нови кандидати за еврокомисари, предложени от Франция, Румъния и Унгария. При предишните номинации на Будапеща и Букурещ бяха открити конфликти на интереси, а номинацията на Париж не получи нужната подкрепа.", "date": "2019.11.14", "title": "Ще успее ли новата ЕК да встъпи в длъжност?"}
{"url": "https://standartnews.com/svyat/arkticheski-stud-skova-golyama-chast-ot-sashch-406675.html", "text": "Арктически студ скова голяма част от САЩ - от Средния запад през източното крайбрежие на страната чак до южни щати, предаде Асошиейтед прес. \r\n \r\nНад 200 отрицателни температурни рекорда бяха поставени от понеделник, като се очаква броят им да надхвърли 300 до края на студената вълна. Близо една трета от територията на САЩ бе покрита със сняг вчера. \r\nСнеговалежите, хлъзгавите пътища и ниските температури причиниха няколко смъртни случая в страната тази седмица. Според метеоролозите застудяването се дължи на преждевременното освобождаване на студен въздух от Арктика. То шокира мнозина в източната част на САЩ, където хората се радваха на топло време през септември и октомври. \r\nОтрицателни температурни рекорди за 12 ноември бяха поставени в редица градове, включително Ню Йорк и Бъфало. Необичаен студ скова южни щати. В Бирмингам, Алабама, и Грийнвил, Мисисипи, бяха измерени рекордните -8 градуса по Целзий. \r\nТемпературата падна под нулата дори на крайбрежието на Мексиканския залив. В резултат морето започна \"да пуши\", с преминаването на студен въздух над по-топлата вода. \r\nОбилните снеговалежи достигнаха чак Тенеси на юг.", "date": "2019.11.14", "title": "Арктически студ скова голяма част от САЩ"}
{"url": "https://www.standartnews.com/sport/tsitsipas-s-prvi-polufinal-v-london-406670.html", "text": "Най-добрият гръцки тенисист Стефанос Циципас продължи със силното си представяне във финалния турнир по тенис на АТП в Лондон, като записа втора победа в група „Андре Агаси“ - 6:3, 6:2 над Александър Зверев (Германия). Така при дебютното си участие в състезанието той си гарантира класиране на полуфиналите. Първият сет бе равностоен, като в началото всеки печелеше своето подаване. Циципас имаше леки колебания в петия гейм, в който трябваше пръв да спасява точка за пробив, но се справи и поведе с 3:2. След това обаче гъркът се възползва от първия си и шанс за пробив в осмия гейм и наказа своя съперник, повеждайки с 5:3. След това без особени проблеми взе и своето подаване, за да затвори сета с 6:3. Във втория Циципас изцяло доминираше, като проби още в първия гейм и така взе инициативата. След това направи и втори пробив за 4:1 и на практика сломи съпротивата на съперника, който до края успя единствено да запише още един гейм, за да направи загубата малко по-почетна за крайното 6:2. Зверев е с една победа и една загуба и има шанс да продължи към полуфиналите и защита на титлата си от миналия сезон. Днес в Лондон са решителните срещи от група\"Бьорн Борг\". От 16,00 ч играят осигурилият си вече място на полуфинала Доминик Тийм (Ав) и Матео Беретини (Ит). От 22,00 ч е мегадербито Новак Джокович - Роджър Федерер. Само победителят от този мач ще продължи напред. фото ЕПА/БГНЕС", "date": "2019.11.14", "title": "Циципас с първи полуфинал в Лондон"}
{"url": "https://www.standartnews.com/sport/natsionalite-priemat-paragvay-v-sofiya-406676.html", "text": "Националният отбор на България по футбол ще изиграе тази вечер в София приятелски мач с Парагвай. Контролата е от 19.00 часа на Националния стадион „Васил Левски” и с нея футболистите ни ще опитат да се вдигнат след негативната серия от юни насам. Селекционерът Георги се Дерменджиев ще има тежка задача, за върне самочувствието на тима. За последно отборът ни записа победа над Кипър с 2:1 на 13 октомври 2018 година в Лигата на нациите. Това се случи под ръководството на Петър Хубчев. През това време селекционер бе Красимир Балъков. Днес България ще търси своята първа победа след поредицата от 11 мача без победа, след унизителната квалификационна кампания за Евро 2020. Българският тим преживя тежки дни в Лигата на нациите, както и в последните четири домакински мача, които са без успех (2 равенства и 2 загуби). Селекционерът на тима ни ще има възможността да използва услугите на Пламен Илиев и Кирил Десподов, които са на линия. В същото време Парагвай стигна до четвъртфиналите на Копа Америка през 2019 година, въпреки че не успя да спечели нито един мач (3 равенства и 1 загуба). Южноамериканците не успяха да запазят чиста мрежа в четири поредни гостувания след равенството 0:0 на Копа Америка с Бразилия. В групата от футболисти на Парагвай личат имената на Фабиан Балбуена (Уест Хем), Густаво Гомес (Палмейрас), Хуниор Алонсо (Бока Хуниорс), Дерлис Гонсалес (Сантос), Мигел Алмирон (Нюкасъл) и Лоренцо Мелгарехо (Спартак Москва). „България е доста добре групиран в защитата отбор и показва силна отборна игра. Имате добри единици в халфовата линия. Ние ще се опитаме да се адаптираме към противника. По никакъв начин не можем да подценим България”, заяви селекционерът на Парагвай Едуардо Берисо. Двамата треньори ще имат право да използват по шест смени в двубоя, заради приятелския характер на мача. Съдийска тройка от Португалия ще ръководи предстоящата приятелската среща. Главен рефер на мача ще е Фабио Верисимо, а негови помощници ще са Алваро Мешкита и Нуно Перейра. Последният мач на националния тим за годината ще бъде след три дни, отново в София, представителният ни тим ще изиграе и последния си двубой от квалификациите за Евро 2020 срещу отбора на Чехия.", "date": "2019.11.14", "title": "Националите приемат Парагвай в София"}
{"url": "https://www.standartnews.com/sport/sportt-po-televiziyata-dnes-406677.html", "text": "Спортът по телевизиите днес: 09,00 ч Голф MAX sport 2 \r\n \r\n14,45 ч Снукър Евроспорт 1 \r\n \r\n16,00 ч Тенис, финали на АТП в Лондон MAX sport 1 \r\n \r\n18,30 ч Хокей на лед, ЦСКА (М) - „Салават Юлаев“ Нова спорт \r\n \r\n19,00 ч Футбол, България – Парагвай БНТ 3 \r\n \r\n19,30 ч Баскетбол, Евролига, „Анадолу Ефес“ - „Зенит“MAX sport 2 \r\n \r\n20,45 ч Снукър Евроспорт 1 \r\n \r\n21,45 ч Футбол, Англия - Черна гора БНТ 3 \r\n \r\n22,00 ч Тенис, финали на АТП в Лондон MAX sport 1 \r\n \r\n22,00 ч Баскетбол, Евролига, „Реал“ (М) - „Барселона“MAX sport 2 \r\n \r\n01,00 ч Футбол, СП до 17 г., Франция – Бразилия БНТ 3 \r\n \r\n05,30 ч NHL, “Лос Анджелис“ - „Детройт“ MAX sport 2", "date": "2019.11.14", "title": "Спортът по телевизията на 14 ноември"}
{"url": "https://standartnews.com/svyat/nov-dzhd-ot-palestinski-raketi-nad-izrael-406703.html", "text": "Екстремисти от Ивицата Газа отново изстреляха ракети към израелска територия само часове, след като беше обявено спиране на огъня, което трябваше да сложи край на двудневния масиран обстрел, предаде АП. \r\n \r\nСирените за въздушна тревога се задействаха днес в няколко общини близо до палестинския анклав. Поне пет ракети се взривиха в небето над района. За момента Израел не е отговорил на атаката. Две от петте ракети са били прехванати от израелската система за противовъздушна отбрана „Железен купол“, съобщи ТАСС, позовавайки се на израелската армия. \r\n \r\nРакетите бяха изстреляни, след като Израел и палестинската радикална групировка „Ислямски джихад“ заявиха, че преустановяват обстрела. За два дни бяха убити най-малко 34-ма палестинци, включително три жени, осем деца и 18 екстремисти, а животът в Южен Израел замря. БГНЕС Израел съобщи, че тази нощ е ликвидирал командир от палестинската групировка „Ислямски джихад“ при въздушен удар срещу къща в Газа. Според палестинското здравно министерство при удара са били убити осем души от едно семейство, предаде АФП. \r\n \r\nГоворителят на израелската армия Авишай Адрае каза, че при въздушен удар срещу Дейр ал Бала, в централната част на Ивицата Газа, е убит Расми Абу Малхус. Той уточни, че ударът е бил нанесен преди влизането в сила рано тази сутрин на договореното с палестинците примирие. БГНЕС", "date": "2019.11.14", "title": "Нов дъжд от палестински ракети над Израел"}
{"url": "https://standartnews.com/svyat/strelba-v-gimnaziya-do-los-andzhelis-406742.html", "text": "Има ранени при стрелба в гимназия \"Саутус\" до Лос Анджелис. Полицията в Калифорния преследва стрелец, открил огън в гимназия северно от Лос Анджелис, предава БГНЕС. \"Заподозреният е описан като азиатец в тъмно облекло\", туитва местният шериф, докато полицията претърсва района на Санта Кларита, на 40 мили северно от Лос Анджелис. \"Има множество ранени при тази стрелба в гимназията „Саугус\", туитва управата на град Санта Кларита. Няма подробности за тяхното състояние. Съобщава се, че поне 6 души са ранени. \"Затворени са училищата в района. Съветваме жителите да се приберат и да съобщят за всякаква подозрителна дейност\", заяви полицейски представител. На мястото вече са пристигнали няколко линейки. Учениците на гимназията са безопасно евакуирани, както показват видеоклипове, публикувани в платформите на социалните медии. Вкрайна сметка стрелелът, който е настоящ ученик в гимназията е бил арестуван.", "date": "2019.11.14", "title": "Стрелба в гимназия до Лос Анджелис"}
{"url": "https://standartnews.com/svyat/poroite-v-slovakiya-vzekha-zhertva-406718.html", "text": "Три жени бяха повлечени от придошлите води на река Муранка в Централна Словакия, съобщиха местните полицейски власти. Засега е намерено тялото на едната от тях, другите две се издирват. По време на поройните дъждове от последните 2 дни жените направили опит да спасят животните от местен приют. Течението на реката било толкова силно, че понесло трите жени. Инцидентът се е случил в сряда вечерта. Тази сутрин няколко екипа продължават да претърсват района около реката.", "date": "2019.11.14", "title": "Пороите в Словакия взеха жертва"}
{"url": "https://standartnews.com/svyat/solena-globa-za-blgarin-s-lamborgini-v-khrvatiya-406694.html", "text": "Полицията в Хърватия хвана 60-годишен българин, който управлявал \"Ламборгини\" с българска регистрация да се движи със 193 км/ч. Това съобщи 24sata.hr. Шофьорът е бил спрян във вторник на магистралата А3 (Брегана-Загреб-Липовац). Той е пътувал в посока Липовац. За нарушението му е наложена глоба в размер на 5000 хърватски куни (1315 лв.) и му е издадена едномесечна забрана да шофира на територията на Хърватия.", "date": "2019.11.14", "title": "Солена глоба за българин с \"Ламборгини\" в Хърватия"}
{"url": "https://standartnews.com/svyat/voyna-v-berlin-peshekhodtsi-sreshchu-trotinetki-406734.html", "text": "У нас тротинетките тепърва се налагат в ежедневието ни, докато в Германия вече им обявиха война. Там те се появиха по улиците на градовете през лятото на тази година. И набързо се превърнаха във всеобщ дразнител. Особено в столицата Берлин. \"Ненавиждам ги\", казват в един глас трима едновременно. Нещо повече - най-лесно можеш да си навлечеш гнева на колегите, ако споменеш, че си дошъл на работа с тротинетка. За особената и суперподредена психика на германеца това е очаквано. Той обима реда и дисциплината. А тротинетката е враг и на едното, и на другото. Техните водачи без никакви угризения на съвестта се движат по тротоарите (което правилата забраняват), а на финала на пътуването си оставят возилата където им падне, създавайки хаос по тротоарите. Тротинетките получиха яростна присъда от врага. \"В тях няма нищо симпатично\", категоричен е Роланд Щимпел от Германския съюз на пешеходците.  ", "date": "2019.11.14", "title": "Война в Берлин - пешеходци срещу тротинетки"}
{"url": "https://standartnews.com/svyat/otkrikha-edin-ton-kokain-v-konteyner-za-banani-406708.html", "text": "Полицията в Южна Италия е конфискувала над тон кокаин, скрит в хладилен контейнер, пътуващ за Германия, използван за транспортиране на банани, съобщи агенция АНСА. Наркотиците с улична стойност около 275 милиона долара били разпределени в 144 пакета, скрити в контейнер от Южна Америка, предаде БГНЕС. Според документите за превоз дестинацията на контейнера е била Германия. Наркотиците са иззети от карабинерите, подпомагани от митническата агенция и Интерпол, в пристанището на Джоя Тауро в Калабрия. Наркотиците са открити, след като няколко от контейнерите, транспортирани на един и същ кораб от Южна Америка, са били сканирани от митниците, съобщиха от полицията. Междувременно френските власти затвориха плажовете в югозападна Франция, тъй като на атлантическият бряг вълните продължават мистериозно да изхвърлят пакети с кокаин като повече от 1000 килограма са открити от средата на октомври. Пакетите вече се появяват и по-далеч на север - 5-килограмов пакет се появи в Камарет-сюр-Мер на запад в Бретан във вторник, заяви прокурорът на Рен Филип Астрюк. \"Това е един и същ товар\", каза Астрюк и добави, че все още ще ги намират. \"Всеки отлив носи партида. Те все още са доста значителни, като около 100 килограма пристигат всеки ден по цялото крайбрежие. Митническите служители също намират някои от пакетите в морето \", добави още той.", "date": "2019.11.14", "title": "Откриха един тон кокаин в контейнер за банани"}
{"url": "https://standartnews.com/svyat/pochina-legendaren-produtsent-s-dva-oskara-406737.html", "text": "Легендарен сценарист и продуцент на знакови холивудски филми почина на 88 годишна възраст. За кончината на Бранко Лустиг съобщиха днес в Загреб. Лустиг е роден в Осиек през 1932 г. Заради еврейския си произход през Втората световна война е бил в концлагерите Аушвиц и Берген-Белзер. Повечето членове на семейството му са изчезнали в концлагерите из цяла Европа. Неговият опит от лагерите е вграден във филма на Стивън Спилбърг \"Списъкът на Шиндлер\". В кариерата си е участвал в създаването на над 100 хърватски и чуждестранни филма. Получил е Оскари за \"Списъкът на Шиндлер\" на Стивън Спилбърг (1993) и \"Гладиатор\" на Ридли Скот (2000), за който е награден и със Златен глобус.  каза Лустиг, когато получи Оскар за най-добър продуцент за \"Списъкът на Шиндлер\".", "date": "2019.11.14", "title": "Почина легендарен продуцент с два Оскара"}
{"url": "https://www.standartnews.com/sport/zapochvame-s-velikobritaniya-za-atp-cup-406684.html", "text": "Днес беше изтеглен пълният жребий за първото издание на отборния тенис турнир за мъже ATP Cup, който започва на 3 януари 2020 година. България е в група \"С\" заедно със съставите на Великобритания, Белгия и Молдова и ще играе двубоите си в Сидни. Другите групи са в Пърт и Бризбейн, съобщава БНР. Националите започват срещу британците. Те са в състав: Григор Димитров (играещ капитан), Димитър Кузманов, Александър Лазаров, Александър Донски и Адриан Андреев. Страната ни зае мястото на Швейцария в потока след отказването на Роджър Федерер, като единствено последният съперник на Григор Димитров и компания не бе ясен – а именно съставът на молдовците, чийто водещ тенисист е Раду Албот, който е №46 в света. Великобритания участва благодарание на „защитения ранкинг“ на Анди Мъри, докато Давид Гофен повежда белгийците. В първата среща на 3 януари Григор Димитров ще се изправи срещу Мъри и компания в късния мач на \"Кен Розуол Арина\".  \r\n \r\nТурнирът има награден фонд от 15 милиона долара и ще носи 750 точки за ранглистата на победителите. При избора на участници се гледа само ранкинга на най-високо класирания състезател от всяка държава. \r\n \r\nВсеки отбор ще се състои от до петима тенисисти, а всеки сблъсък – от два мача на сингъл и един на двойки. За да бъде в новата ранглиста, всяка страна трябва да разполага с поне двама тенисисти, имащи АТР ранкинг на сингъл и поне още един, който има такъв на сингъл или на двойки. \r\n \r\nТочки се заработват с всяка една победа в турнира, а колко са те зависи от позицията на победителя в ранглистата, както и мястото на опонента му. Ако играч измежду първите 300 победи представител на топ 10 в груповата фаза, той ще получи 75 точки. Ако това се случи на четвъртфинал – 120 точки, на полуфинал – 180, а на финал – 250. \r\n \r\nАко пък в груповата фаза надиграе състезател, който е извън топ 100, получава 20 точки. При подобен успех на четвъртфинал заработва 25 пункта, на полуфинал – 35, а на финал – 50. Ако тенисист извън топ 300 надиграе представител на топ 100 в груповата фаза, получава 25 точки, на четвъртфинал – 35, на полуфинал – 55, а 85 взима, ако това се случи в битката за титлата. \r\n \r\nПри двойките тази точкова система не важи. Всяка победа в груповата фаза носи 25 точки, на четвъртфинал – 35, във финалната четворка – 55, а на финал – 85.", "date": "2019.11.14", "title": "Започваме с Великобритания за ATP Cup"}
{"url": "https://www.standartnews.com/sport/nova-pobeda-za-viki-tomova-v-tayvan-406690.html", "text": "Поредна победа на турнира в Тайван от сериите WTA 125 постигна днес първата ракета на България в женския тенис Виктория Томова. Осмата поставена в схемата софиянка отстрани с 6:4, 6:2 15-годишната представителка на домакините Ян Я И. Срещата продължи 85 минути. В първата част Вики губеше с 2:4, но спечели следващите четири гейма, а с това и сета. Във втората част 24-годишната Томова проби за 2:1 и 5:2 и заслужено спечели срещата. Успехът донесе на Виктория 29 точки за световната ранглиста, където е на 160-о място, както и 4000 долара Съперничка на Томова на четвъртфиналите е Далила Якупович от Словения, която в момента е №201 в света. Българката спечели с тайбрек в третия сет единствената среща помежду им, която беше миналата година в Хонконг. Другата българка в схемата Изабелла Шиникова допусна обрат и отстъпи на японката Киока Окамура след 6:1, 2:6, 4:6 след 85 минути игра. Софиянката си тръгва с 15 точки за световната ранглиста, където е №166, както и 2000 долара от наградния фонд.", "date": "2019.11.14", "title": "Нова победа за Вики Томова в Тайван"}
{"url": "https://standartnews.com/sport/tsitsipas-s-prvi-polufinal-v-london-406670.html", "text": "Най-добрият гръцки тенисист Стефанос Циципас продължи със силното си представяне във финалния турнир по тенис на АТП в Лондон, като записа втора победа в група „Андре Агаси“ - 6:3, 6:2 над Александър Зверев (Германия). Така при дебютното си участие в състезанието той си гарантира класиране на полуфиналите. Първият сет бе равностоен, като в началото всеки печелеше своето подаване. Циципас имаше леки колебания в петия гейм, в който трябваше пръв да спасява точка за пробив, но се справи и поведе с 3:2. След това обаче гъркът се възползва от първия си и шанс за пробив в осмия гейм и наказа своя съперник, повеждайки с 5:3. След това без особени проблеми взе и своето подаване, за да затвори сета с 6:3. Във втория Циципас изцяло доминираше, като проби още в първия гейм и така взе инициативата. След това направи и втори пробив за 4:1 и на практика сломи съпротивата на съперника, който до края успя единствено да запише още един гейм, за да направи загубата малко по-почетна за крайното 6:2. Зверев е с една победа и една загуба и има шанс да продължи към полуфиналите и защита на титлата си от миналия сезон. Днес в Лондон са решителните срещи от група\"Бьорн Борг\". От 16,00 ч играят осигурилият си вече място на полуфинала Доминик Тийм (Ав) и Матео Беретини (Ит). От 22,00 ч е мегадербито Новак Джокович - Роджър Федерер. Само победителят от този мач ще продължи напред. фото ЕПА/БГНЕС", "date": "2019.11.14", "title": "Циципас с първи полуфинал в Лондон"}
{"url": "https://www.standartnews.com/sport/beretini-s-prestizhna-pobeda-v-london-406741.html", "text": "Италианецът Матео Беретини приключи участието си на финалния \"Мастърс\" на АТР в Лондон с победа. Той надделя над класиралия се за 1/2-финалите вече Доминик Тийм (Ав) със 7:6 (3), 6:3 за 78 минути. Така италианецът си тръгва от английската столица след една победа и две поражения, като заема последното място на Група \"Бьорн Борг\". За Доминатора вече е ясно, че за първи път в своята кариера е 1/2-финалист в турнира, след като надделя над Роджър Федерер и Новак Джокович в първите си два мача. В първия сет двамата си спечелиха повечето подавания, но Беретини проби за 5:4. След това обаче се стигна до моментален рибрейк и в крайна сметка победителят бе решен след тайбрек в който италианецът спечели след 7:3 точки. Във втория сет всичко се реши след пробив в шестия гейм. Тази вечер от 22.00 часа е мега дербито между Новак Джокович и Роджър Федерер. Само победителят от мача продължава напред от групата. MAX sport ще излъчи пряко и този мач от финалите в Лондон.", "date": "2019.11.14", "title": "Беретини с престижна победа в Лондон"}
{"url": "https://www.standartnews.com/sport/angliya-vkara-7-na-cherna-gora-406748.html", "text": "Тотално подмладения състав на Англия изнесе истински рецитал срещу Черна гора в мач завършил 7:0. Точни за трите лъва бяха Чембърлейн (11), Кейн (19, 24, 37), Рашфорд (30), Софранак (автогол 66), Абрахам (84). С победата Англия събра 18 т и се класира предсрочно на Евро 2020. В другия мач от групата в която е и България тимът на Чехия надви вкъщи Косово с 2:1 и е твърдо втори в класирането с 15 т. На 17-и ноември България приема Чехия, а Косово е домакин на Англия.", "date": "2019.11.14", "title": "Англия вкара 7 на Черна гора"}
{"url": "https://standartnews.com/sport/zapochvame-s-velikobritaniya-za-atp-cup-406684.html", "text": "Днес беше изтеглен пълният жребий за първото издание на отборния тенис турнир за мъже ATP Cup, който започва на 3 януари 2020 година. България е в група \"С\" заедно със съставите на Великобритания, Белгия и Молдова и ще играе двубоите си в Сидни. Другите групи са в Пърт и Бризбейн, съобщава БНР. Националите започват срещу британците. Те са в състав: Григор Димитров (играещ капитан), Димитър Кузманов, Александър Лазаров, Александър Донски и Адриан Андреев. Страната ни зае мястото на Швейцария в потока след отказването на Роджър Федерер, като единствено последният съперник на Григор Димитров и компания не бе ясен – а именно съставът на молдовците, чийто водещ тенисист е Раду Албот, който е №46 в света. Великобритания участва благодарание на „защитения ранкинг“ на Анди Мъри, докато Давид Гофен повежда белгийците. В първата среща на 3 януари Григор Димитров ще се изправи срещу Мъри и компания в късния мач на \"Кен Розуол Арина\".  \r\n \r\nТурнирът има награден фонд от 15 милиона долара и ще носи 750 точки за ранглистата на победителите. При избора на участници се гледа само ранкинга на най-високо класирания състезател от всяка държава. \r\n \r\nВсеки отбор ще се състои от до петима тенисисти, а всеки сблъсък – от два мача на сингъл и един на двойки. За да бъде в новата ранглиста, всяка страна трябва да разполага с поне двама тенисисти, имащи АТР ранкинг на сингъл и поне още един, който има такъв на сингъл или на двойки. \r\n \r\nТочки се заработват с всяка една победа в турнира, а колко са те зависи от позицията на победителя в ранглистата, както и мястото на опонента му. Ако играч измежду първите 300 победи представител на топ 10 в груповата фаза, той ще получи 75 точки. Ако това се случи на четвъртфинал – 120 точки, на полуфинал – 180, а на финал – 250. \r\n \r\nАко пък в груповата фаза надиграе състезател, който е извън топ 100, получава 20 точки. При подобен успех на четвъртфинал заработва 25 пункта, на полуфинал – 35, а на финал – 50. Ако тенисист извън топ 300 надиграе представител на топ 100 в груповата фаза, получава 25 точки, на четвъртфинал – 35, на полуфинал – 55, а 85 взима, ако това се случи в битката за титлата. \r\n \r\nПри двойките тази точкова система не важи. Всяка победа в груповата фаза носи 25 точки, на четвъртфинал – 35, във финалната четворка – 55, а на финал – 85.", "date": "2019.11.14", "title": "Започваме с Великобритания за ATP Cup"}
{"url": "https://www.standartnews.com/sport/telkiyski-se-zavrna-v-levski-406730.html", "text": "Димитър Телкийски се завърна на работа в ПФК Левски като треньор в детско-юношеската школа, обявиха от клуба. 5-кратният шампион със синята фланелка сменя Красимир Петров в треньорския екип на „синята“ академия. В началото на 2020 г. вероятно ще настъпят още размествания в треньорския екип на Детско-юношеската школа. Нейният директор Йончо Арсов даде шанс на всички наставници през лятото да се адаптират към новата методика, професионални стандарти и изисквания. В края на спортно-състезателния сезон при юношите ще бъде направен обстоен анализ на настоящите треньори в школата.", "date": "2019.11.14", "title": "Телкийски се завърна в Левски"}
{"url": "https://www.standartnews.com/sport/ruski-ferer-ni-sviri-macha-s-chekhiya-406704.html", "text": "Съдийска бригада от Русия ще ръководи последната европейска квалификация на България - срещу Чехия на 17 ноември, съобщиха от БФС. \r\n \r\nЗа главен арбитър бе определен Сергей Карасьов, а негови асистенти ще бъдат Игор Демешко и Максим Гаврилин. Четвърти рефер е Сергей Иванов. Съдийският наблюдател е Ставрос Трицонис (Гърция), а делегат на двубоя - Небойша Ивкович от Сърбия. 40-годишният московчанин Карасьов има скромен международен опит. \r\n \r\nНационалите приемат съперника си от 19:00 часа на Националния стадион \"Васил Левски\" в мач от група \"А\"  без значение за България.", "date": "2019.11.14", "title": "Руски рефер ни свири мача с Чехия"}
{"url": "https://standartnews.com/sport/nova-pobeda-za-viki-tomova-v-tayvan-406690.html", "text": "Поредна победа на турнира в Тайван от сериите WTA 125 постигна днес първата ракета на България в женския тенис Виктория Томова. Осмата поставена в схемата софиянка отстрани с 6:4, 6:2 15-годишната представителка на домакините Ян Я И. Срещата продължи 85 минути. В първата част Вики губеше с 2:4, но спечели следващите четири гейма, а с това и сета. Във втората част 24-годишната Томова проби за 2:1 и 5:2 и заслужено спечели срещата. Успехът донесе на Виктория 29 точки за световната ранглиста, където е на 160-о място, както и 4000 долара Съперничка на Томова на четвъртфиналите е Далила Якупович от Словения, която в момента е №201 в света. Българката спечели с тайбрек в третия сет единствената среща помежду им, която беше миналата година в Хонконг. Другата българка в схемата Изабелла Шиникова допусна обрат и отстъпи на японката Киока Окамура след 6:1, 2:6, 4:6 след 85 минути игра. Софиянката си тръгва с 15 точки за световната ранглиста, където е №166, както и 2000 долара от наградния фонд.", "date": "2019.11.14", "title": "Нова победа за Вики Томова в Тайван"}
{"url": "https://standartnews.com/sport/sportt-po-televiziyata-dnes-406677.html", "text": "Спортът по телевизиите днес: 09,00 ч Голф MAX sport 2 \r\n \r\n14,45 ч Снукър Евроспорт 1 \r\n \r\n16,00 ч Тенис, финали на АТП в Лондон MAX sport 1 \r\n \r\n18,30 ч Хокей на лед, ЦСКА (М) - „Салават Юлаев“ Нова спорт \r\n \r\n19,00 ч Футбол, България – Парагвай БНТ 3 \r\n \r\n19,30 ч Баскетбол, Евролига, „Анадолу Ефес“ - „Зенит“MAX sport 2 \r\n \r\n20,45 ч Снукър Евроспорт 1 \r\n \r\n21,45 ч Футбол, Англия - Черна гора БНТ 3 \r\n \r\n22,00 ч Тенис, финали на АТП в Лондон MAX sport 1 \r\n \r\n22,00 ч Баскетбол, Евролига, „Реал“ (М) - „Барселона“MAX sport 2 \r\n \r\n01,00 ч Футбол, СП до 17 г., Франция – Бразилия БНТ 3 \r\n \r\n05,30 ч NHL, “Лос Анджелис“ - „Детройт“ MAX sport 2", "date": "2019.11.14", "title": "Спортът по телевизията на 14 ноември"}
{"url": "https://standartnews.com/sport/kobrata-za-men-blgariya-e-ray-406669.html", "text": "Кубрат Пулев се завърна на родна земя след 28-ама си победа на професионалния ринг. Преди няколко дни той се наложи по точки над американеца Райдъл Букър и защити статута си на официален претендент за световната титла на Международната федерация по бокс, като негов съперник ще бъде победителят от мача между  Антъни Джошуа и Анди Руис-младши. “Всичко българско ми липсваше. За други хора България може да е ад, за мен е рай. Мачът не беше много труден, съперникът не беше от топ боксьорите, но въпреки това беше опитен, с много подготовка. Беше дошъл за победа, но не му дадох никакви шансове. Не съм казвал, че този мач ми е бил най-важният, но беше много важен. Следващият ще е още по-важен. Първият и вторият рунд бяха решаващи. Знаете какви обрати има в тежка категория”, бяха първите думи на Пулев на българска земя. Боксьорът потвърди, че със сигурност следващият му мач ще е срещу победителя от мача-реванш между Анди Руис и Антъни Джошуа, който ще се състои на 7 декември в Саудитска Арабия: “Със сигурност следващия ми мач ще е срещу Антъни Джошуа или Анди Руис. Мога да ги победя и двамата. Може би Анди Руис ще ми е една идея по-лесен. Знаете, че в последния си мач Джошуа беше трагичен. Ще решим къде ще е този мач. Със сигурност няма да е в България, но за мен няма значение къде ще е. Готов съм, чувствам се много силен, надявам се да се изтренирам здраво и да победя“, допълни Пулев.", "date": "2019.11.14", "title": "Кобрата: За мен България е рай"}
{"url": "https://standartnews.com/sport/natsionalite-priemat-paragvay-v-sofiya-406676.html", "text": "Националният отбор на България по футбол ще изиграе тази вечер в София приятелски мач с Парагвай. Контролата е от 19.00 часа на Националния стадион „Васил Левски” и с нея футболистите ни ще опитат да се вдигнат след негативната серия от юни насам. Селекционерът Георги се Дерменджиев ще има тежка задача, за върне самочувствието на тима. За последно отборът ни записа победа над Кипър с 2:1 на 13 октомври 2018 година в Лигата на нациите. Това се случи под ръководството на Петър Хубчев. През това време селекционер бе Красимир Балъков. Днес България ще търси своята първа победа след поредицата от 11 мача без победа, след унизителната квалификационна кампания за Евро 2020. Българският тим преживя тежки дни в Лигата на нациите, както и в последните четири домакински мача, които са без успех (2 равенства и 2 загуби). Селекционерът на тима ни ще има възможността да използва услугите на Пламен Илиев и Кирил Десподов, които са на линия. В същото време Парагвай стигна до четвъртфиналите на Копа Америка през 2019 година, въпреки че не успя да спечели нито един мач (3 равенства и 1 загуба). Южноамериканците не успяха да запазят чиста мрежа в четири поредни гостувания след равенството 0:0 на Копа Америка с Бразилия. В групата от футболисти на Парагвай личат имената на Фабиан Балбуена (Уест Хем), Густаво Гомес (Палмейрас), Хуниор Алонсо (Бока Хуниорс), Дерлис Гонсалес (Сантос), Мигел Алмирон (Нюкасъл) и Лоренцо Мелгарехо (Спартак Москва). „България е доста добре групиран в защитата отбор и показва силна отборна игра. Имате добри единици в халфовата линия. Ние ще се опитаме да се адаптираме към противника. По никакъв начин не можем да подценим България”, заяви селекционерът на Парагвай Едуардо Берисо. Двамата треньори ще имат право да използват по шест смени в двубоя, заради приятелския характер на мача. Съдийска тройка от Португалия ще ръководи предстоящата приятелската среща. Главен рефер на мача ще е Фабио Верисимо, а негови помощници ще са Алваро Мешкита и Нуно Перейра. Последният мач на националния тим за годината ще бъде след три дни, отново в София, представителният ни тим ще изиграе и последния си двубой от квалификациите за Евро 2020 срещу отбора на Чехия.", "date": "2019.11.14", "title": "Националите приемат Парагвай в София"}
{"url": "https://www.standartnews.com/sport/federer-otkaza-dzhokovich-ot-prvoto-myasto-406747.html", "text": "Швейцарският ас на тениса Роджър Федерер изненада неприятно Новак Джокович, като го победи с 6:4, 6:3 в решителния мегасблъсък от Група \"Бьорн Борг\" на финалния \"Мастърс\"  на АТП в Лондон. По този начин Маестрото се класира за 1/2-финалите на турнира като лидер в групата, а пък сърбинът не успя да прескочи груповата фаза и ще загуби доста точки, тъй като през миналогодишното издание на турнира игра финал. Успехът бе 23-и за швейцарския ветеран от общо 49 мача в тура срещу Джокович. Освен това той си взе сладък реванш за загубения финал на Уимбълдън и прекъсна серията си от пет поредни поражения срещу сръбския тенисист. С отпадането на Джокера в груповата фаза практически той губи и шансовете си да финишира сезона като първа ракета в света и лидерската позиция и така Рафаел Надал ще си задържи първото място в ранглистата до края на календарната година.", "date": "2019.11.14", "title": "Федерер отказа Джокович от първото място"}
{"url": "https://standartnews.com/sport/ruski-ferer-ni-sviri-macha-s-chekhiya-406704.html", "text": "Съдийска бригада от Русия ще ръководи последната европейска квалификация на България - срещу Чехия на 17 ноември, съобщиха от БФС. \r\n \r\nЗа главен арбитър бе определен Сергей Карасьов, а негови асистенти ще бъдат Игор Демешко и Максим Гаврилин. Четвърти рефер е Сергей Иванов. Съдийският наблюдател е Ставрос Трицонис (Гърция), а делегат на двубоя - Небойша Ивкович от Сърбия. 40-годишният московчанин Карасьов има скромен международен опит. \r\n \r\nНационалите приемат съперника си от 19:00 часа на Националния стадион \"Васил Левски\" в мач от група \"А\"  без значение за България.", "date": "2019.11.14", "title": "Руски рефер ни свири мача с Чехия"}
{"url": "https://www.standartnews.com/sport/natsionalite-padnakha-i-ot-paragvay-406745.html", "text": "Националите по футбол продължиха негативната си серия и с 0:1 в контролата с Парагвай в София. Пред празните трибуни на ст. \"Васил Левски\" водещите ни футболисти записаха 12-и пореден мач без победа. Единственото попадение в срещата вкара звездата на гостите Мигел Алмирон в 60-ата. Вратарят на националите Георги Георгиев спаси отбора от много по-голяма загуба. Двубоят бе първи начело на отбора на Георги Дерменджиев.", "date": "2019.11.14", "title": "Националите паднаха и от Парагвай"}
{"url": "https://standartnews.com/sport/federer-otkaza-dzhokovich-ot-prvoto-myasto-406747.html", "text": "Швейцарският ас на тениса Роджър Федерер изненада неприятно Новак Джокович, като го победи с 6:4, 6:3 в решителния мегасблъсък от Група \"Бьорн Борг\" на финалния \"Мастърс\"  на АТП в Лондон. По този начин Маестрото се класира за 1/2-финалите на турнира като лидер в групата, а пък сърбинът не успя да прескочи груповата фаза и ще загуби доста точки, тъй като през миналогодишното издание на турнира игра финал. Успехът бе 23-и за швейцарския ветеран от общо 49 мача в тура срещу Джокович. Освен това той си взе сладък реванш за загубения финал на Уимбълдън и прекъсна серията си от пет поредни поражения срещу сръбския тенисист. С отпадането на Джокера в груповата фаза практически той губи и шансовете си да финишира сезона като първа ракета в света и лидерската позиция и така Рафаел Надал ще си задържи първото място в ранглистата до края на календарната година.", "date": "2019.11.14", "title": "Федерер отказа Джокович от първото място"}
{"url": "https://standartnews.com/sport/natsionalite-padnakha-i-ot-paragvay-406745.html", "text": "Националите по футбол продължиха негативната си серия и с 0:1 в контролата с Парагвай в София. Пред празните трибуни на ст. \"Васил Левски\" водещите ни футболисти записаха 12-и пореден мач без победа. Единственото попадение в срещата вкара звездата на гостите Мигел Алмирон в 60-ата. Вратарят на националите Георги Георгиев спаси отбора от много по-голяма загуба. Двубоят бе първи начело на отбора на Георги Дерменджиев.", "date": "2019.11.14", "title": "Националите паднаха и от Парагвай"}
{"url": "https://standartnews.com/sport/telkiyski-se-zavrna-v-levski-406730.html", "text": "Димитър Телкийски се завърна на работа в ПФК Левски като треньор в детско-юношеската школа, обявиха от клуба. 5-кратният шампион със синята фланелка сменя Красимир Петров в треньорския екип на „синята“ академия. В началото на 2020 г. вероятно ще настъпят още размествания в треньорския екип на Детско-юношеската школа. Нейният директор Йончо Арсов даде шанс на всички наставници през лятото да се адаптират към новата методика, професионални стандарти и изисквания. В края на спортно-състезателния сезон при юношите ще бъде направен обстоен анализ на настоящите треньори в школата.", "date": "2019.11.14", "title": "Телкийски се завърна в Левски"}
{"url": "https://standartnews.com/sport/beretini-s-prestizhna-pobeda-v-london-406741.html", "text": "Италианецът Матео Беретини приключи участието си на финалния \"Мастърс\" на АТР в Лондон с победа. Той надделя над класиралия се за 1/2-финалите вече Доминик Тийм (Ав) със 7:6 (3), 6:3 за 78 минути. Така италианецът си тръгва от английската столица след една победа и две поражения, като заема последното място на Група \"Бьорн Борг\". За Доминатора вече е ясно, че за първи път в своята кариера е 1/2-финалист в турнира, след като надделя над Роджър Федерер и Новак Джокович в първите си два мача. В първия сет двамата си спечелиха повечето подавания, но Беретини проби за 5:4. След това обаче се стигна до моментален рибрейк и в крайна сметка победителят бе решен след тайбрек в който италианецът спечели след 7:3 точки. Във втория сет всичко се реши след пробив в шестия гейм. Тази вечер от 22.00 часа е мега дербито между Новак Джокович и Роджър Федерер. Само победителят от мача продължава напред от групата. MAX sport ще излъчи пряко и този мач от финалите в Лондон.", "date": "2019.11.14", "title": "Беретини с престижна победа в Лондон"}
{"url": "https://standartnews.com/kultura/nad-1-milion-gledat-trifonov-na-vecher-406740.html", "text": "Според данни на „Би Медия Консултант“ достигната аудитория, на национална база за възраст 15-70 години, на 7/8 TV за часовия пояс - 19:00 - 23:45 часа за сряда, 13 ноември, по основни демографски показатели е 1 милион 127 хиляди 480 зрители. Лидер по зрителски интерес отново е „Вечерното шоу на Слави Трифонов“ с достигната аудитория на национална база от 12.7 процента. „Вечерта на Ку-ку Бенд“ се нареди на второ място с 11.9%. Обзорното предаване „TV Digest“ е трето с 10,4%. Следва „Шоуто на сценаристите“ с 9,2%, времето с Ванката – 8,4% и „Студио Хъ“ с 7.1%. 19.7 процента от зрителите са жени, а 19.4% са софианци.", "date": "2019.11.14", "title": "Над 1 милион гледат Трифонов на вечер"}
