{"url": "http://standartnews.com/biznes/sauditski_biznesmeni_prouchvat_balgariya_za_investitsii-368363.html", "text": "Предстои създаването на смесена комисия по икономическите въпроси между България и Саудитска Арабия, както и  разкриването на наша Служба по търговско-икономическите въпроси при откриването на българско посолство в Рияд. Ще бъде подписано и споразумение за взаимосътрудничество между Българска агенция за инвестиции и Агенцията за инвестициите на Саудитска Арабия.  Това стана ясно от среща на министъра на икономиката Емил Караниколов с представители на саудитска бизнес делегация. По време на срещата министър Караниколов представи България като атрактивно място за правене на бизнес, с добри условията за привличане на инвестиции и редица мерки за тяхното насърчаване, посредством ускорени административни услуги, финансова подкрепа за инфраструктура и обучение на персонала, както и пакет от насърчителни мерки за приоритетни инвестиционни проекти. Той обърна специално внимание на възможностите за инвестиции в съществуващите индустриални зони в България, оперирани от Национална компания индустриални зони (НКИЗ). По рано през деня заместник-министърът на икономиката Александър Манолев участва в откриването на Българо-саудитски бизнес форум, организиран от Българската търговско-промишлена палата (БТПП). „Силен знак за развитието на българско-саудитското икономическо сътрудничество е, че това посещение на бизнесмени се реализира непосредствено след визитата в Рияд, в края на ноември 2017 г., на официалната българска делегация, водена от министър-председателя на Република България\", каза Александър Манолев. Според него сред важните послания по време на срещите в Рияд е било нуждата от организиране на повече срещи между бизнеса от двете страни. „С провеждането на днешния форум само три месеца по-късно, виждаме, че това е било не само пожелание, а конкретна цел, която вече започваме да реализираме\", подчерта той. Зам.-министърът изрази надежда срещите между бизнеса от двете страни да доведат и до конкретни договори и стартирането на нови съвместни проекти. „Защото със сигурност имаме много голям неизползван потенциал – през годините стокообменът ни варира около 100 млн. щ. д. Но с повече подобни инициативи и с реципрочните действия между двете правителства, съм убеден, че можем да го увеличим значително в следващите години\", заяви той. Саудитската делегация се ръководи от Мунер Бин Саад, заместник-председател на Съвета на Саудитските търговско-промишлени палати – най-голямата бизнес организация в Саудитска Арабия, в която членуват мнозинството от едрите компании от арабската държава. На посещение в България са и представители на бизнеса от секторите туризъм, хранително-вкусова промишленост, здравеопазване, химическа индустрия, ИТ, електроника и комуникации, и др. В програмата им са предвидени срещи с Българската агенция за инвестиции, посещение на индустриална зона Божурище и др.", "date": "2018.02.15", "title": "Саудитски бизнесмени проучват България за инвестиции"}
{"url": "http://standartnews.com/svyat/obzor_streletsat_ot_florida_minal_voenno_obuchenie-368366.html", "text": "Американските власти и медии разкриха подробности за масовата стрелба в училището в щата Флорида в деня на Свети Валентин, пише британският в. \"Гардиън\". Потвърдена е смъртта на 17 души при стрелбата в \"Марджъри Стоунман Дъглас\" в град Паркленд. Сред загиналите има деца и възрастни хора. Нападателят влязъл в сградата в сряда следобед местно време и открил огън. Телата на 12 души са открити в училището, двама души са убити извън сградата, един на улицата, а двама починали в болница от получените рани. Установена е самоличността на 12 от убитите. Имената им не се разкриват, но полицията съобщи, че сред жертвите е треньор по американски футбол. 15 души са приети в болница - петима са с опасност за живота, а състоянието на останалите е стабилно. Час след началото на кървава баня убиецът е арестуван на мястото на атаката. Това е 19-годишният Никълъс Крус, бивш възпитаник на училището. Вчера срещу него бяха повдигнати 17 обвинения в предумишлено убийство. При нападението Крус бил въоръжен с полуавтоматична пушка AR-15 и с \"много пълнители\", обявиха от полицията. Той също така носил противогаз и димни гранати. Нападателят умишлено задействал алармата в училището, за да принуди децата да напуснат стаите. След стрелбата Крус се опитал да избяга, смесвайки се с учениците. Полицията обаче го арестувала, след като прегледала охранителните камери. Нападателят бил качен в линейка и откаран в болница, защото имал проблеми с дишането. След направените прегледи, вчера той бил преместен в ареста. Крус бил изключен от училището по дисциплинарни причини. Учител в \"Марджъри Стоунман Дъглас\" заяви, че служителите били предупредени да не го пускат в комплекса. По непотвърдена информация Крус бил лекуван, защото страдал от психически заболявания. Според АП тийнейджърът бил изключен след сбиване с новия приятел на бившето му гадже. Съученици на Крус разказаха, че много ученици предсказали, че той може да \"направи нещо\", с което да ги нарани. Според тях убиецът и преди носил оръжия в училището. Ученик разкри, че на телефона си Крус имал много снимки с оръжия. Той притежавал оръжия от най-малко две години, бил влюбен в тях. Ученици разказаха още, че 19-годишният, чиято втора майка починала миналия ноември, често говорил за оръжия. Освен това бил малко откачен. Според друг ученик Крус имал желание да се присъедини към армията, обичал да ходи на лов. Източници от Пентагона разкриха, че роденият през 1998 г. Крус участвал в младежката федерална програма за военно обучение Junior Reserve Officer Training Corps, спонсорирана от въоръжените сили на САЩ в средните училища. Целта й е да развива различни умения, включително и военни. Тийнейджърът имал големи имал проблем с поведението си. Преди около 9 месеца заплашил, че \"един ден\" ще убие полицаи, защото те \"преследват добрите хора\". Той казал още, че иска да \"убие колкото се може повече хора\". Това е 18-ият случай на стрелба в училище в САЩ тази година, според организацията за контрол върху оръжията \"Евритаун фор гън сейфти\". В тази цифра се включват самоубийства и инциденти, при които няма ранени, както и случаи като този през януари, когато 15-годишен уби двама ученици в гимназия в Кентъки. Трагедията във Флорида е също така осмата най-кръвопролитна масова стрелба в съвременната история на САЩ.", "date": "2018.02.15", "title": "ОБЗОР: Стрелецът от Флорида минал военно обучение"}
{"url": "http://standartnews.com/sport/milan_iznese_lektsiya_na_ludogorets_za_30-368376.html", "text": "Лудогорец на практика се прости с надеждите си да елиминира Милан в 1/16-финалите на Лига Европа. Италианският гранд победи с 3:0. По този начин воденият от Дженаро Гатузо тим почти сигурно ще елиминира родния шампион, на когото трябва повече от чудо, за да продължи на 1/8-финалите. Италианците стигнаха до успеха с головете на Патрик Кутроне, Рикардо Родригес и Фабио Борини и на практика подпечатаха преминаването си в следващата фаза. Ключовият момент в битката бе факт в 44-ата минута, когато Патрик Кутроне откри резултата. Младежкият национал на Италия се вклини между Дяков и Пластун, за да накаже отблизо безпомощния Ренан. Последва 0:2, което бе сътворено от Рикардо Родригес. Швейцарецът бе точен от дузпа, отсъдена за нарушение на Моци срещу Кутроне. Точка на спора пък сложи друга резерва - Фабио Борини, който отблизо наказа вече и без това сломената отбрана на българския шампион. Нужно е да отбележим, Лудогорец можеше да вкара мача в съвсем друго русло, ако при резултат 0:1, Светослав Дяков не бе ударил гредата, а пък малко преди него, Марселиньо не бе стрелял доста слабо в обсега на Донарума. Лудогорец игра далеч от познатото си ниво, като липсваха опасните атаки. Проблемите дойдоха от грешките в защита, от които Милан се възползва максимално.", "date": "2018.02.15", "title": "\"Милан\" изнесе лекция на \"Лудогорец\" за 3:0"}
{"url": "http://standartnews.com/biznes/400_000_srabski_turisti_doydoha_u_nas_prez_2017_g-368356.html", "text": "Сърбия е страна партньор на 35-ото издание на Международната туристическа борса „Ваканция и СПА Експо\", което  се провежа от 14 до 16 февруари в София. Западната ни съседка се нарежда на 7-мо място сред водещите страни за входящ туризъм у нас. Сръбските туристи са сред най-често посещаващите България чужденци. Броят им през 2017 г. е нараснал с над 5% спрямо 2016 г. и е над 394 000. Това съобщи министърът на туризма Николина Ангелкова на среща с Рената Пинджо, зам.- министър на търговията, туризма и телекомуникациите на Република Сърбия. Двете страни обсъждат възможността за съвместни туристически проекти със Сърбия. Могат да бъдат създадени общи продукти в  културно-историческия, балнео- и СПА, уелнес, фестивалния и други видове туризъм, посочи  Ангелкова. Обмисля се и създаването на съвместни продукти, маршрути и маркетинг за привличане на туристи от Китай, Индия, Япония, Южна Корея и други страни. На борсата с отделен щанд се представя и известният сръбски планински курорт Златибор, разположен на 420 км. от София в Западна Сърбия. Курортът привлича все повече българи. Благодарение на специфичния си климат, повлиян от характерните въздушни течения между континенталния и средиземноморския фронт, това място се счита като въздушна баня. Тази планина е много благоприятна за почивки, възстановяване и за лечение. Туристическият комплекс „Златибор\" е на расположение за гостите си целогодишно, каза представителят на туристическата дестинация Златибор Йелица Тосич.", "date": "2018.02.15", "title": "400 000 сръбски туристи дойдоха у нас през 2017 г."}
{"url": "http://standartnews.com/mneniya/predizvikatelstvoto_e_kak_da_priobshtim_obshtestvoto_kam_digitalizatsiyata-368375.html", "text": "- Спо­ред  мен, доб­ри­те ком­па­нии се от­ли­ча­ват по то­ва, кол­ко доб­ре ус­пя­ват да ба­лан­си­рат меж­ду ин­те­ре­си­те на слу­жи­те­ли­те, на соб­стве­ни­ци­те, на кли­ен­ти­те и на об­щес­тво­то. Ба­лан­сът меж­ду ин­те­ре­си­те на те­зи чeти­ри сфе­ри е клю­чът към ус­пе­ха. Ние сме на­ме­ри­ли ра­бо­тещ ба­ланс, кой­то ни поз­во­ля­ва да сме ус­пеш­ни и да се раз­ви­ва­ме ус­той­чи­во. - Тен­ден­ци­и­те в ИТ ин­дус­три­я­та ре­ал­но оп­ре­де­лят тен­ден­ци­и­те във всич­ки ос­та­на­ли от­рас­ли на ико­но­ми­ка­та. Ако до пре­ди ня­кол­ко го­ди­ни въп­ро­сът бе­ше има ли сми­съл, се­га въп­ро­сът е как по-бър­зо да ус­во­им но­ви­те тех­но­ло­гии, за да бъ­дем кон­ку­рен­тнос­по­соб­ни. Бор­до­ве­те на всич­ки се­ри­оз­ни ком­па­нии са ан­га­жи­ра­ни да мис­лят как раз­ви­ва­щи­те се с бяс­но тем­по тех­но­ло­гии да бъ­дат ус­во­е­ни по-бър­зо. В Бъл­га­рия е съ­що­то - ма­кар и тук па­за­рът да е ма­лък, той рас­те със се­ри­оз­ни тем­по­ве. Ако ИТ ин­дус­три­я­та в све­та се оце­ня­ва на 5 три­ли­о­на до­ла­ра, то у нас соф­ту­ер­ни­ят сек­тор ге­не­ри­ра око­ло 2 ми­ли­ар­да ле­ва. Го­ле­ми­те ни пре­диз­ви­ка­тел­ства са па­за­рът на тру­да и съз­да­ва­не­то на но­ви ка­чес­тве­ни спе­ци­а­лис­ти. Тех­но­ло­ги­и­те се раз­ви­ват мно­го бър­зо и е труд­но да се съз­да­де \"бан­ка­та\" от та­лан­ти, ко­и­то да под­дър­жат та­зи ин­дус­трия. В съ­що­то вре­ме, то­ва е най-бър­зо раз­ви­ва­щи­ят се сек­тор в бъл­гар­ска­та ико­но­ми­ка, по­каз­ващ ста­би­лен дву­циф­рен раз­теж през вся­ка от пос­лед­ни­те го­ди­ни. До 2020 г. соф­ту­ер­на­та ин­дус­трия ще до­на­ся 3% от БВП, ка­то за­е­ти­те в нея са под един про­цент от ра­бо­те­щи­те в стра­на­та. Дру­го ха­рак­тер­но е, че та­зи ин­дус­трия е един от го­ле­ми­те да­нъ­коп­лат­ци в дър­жа­ва­та - зап­ла­ти­те на слу­жи­те­ли­те са 3-4 пъ­ти по-ви­со­ки от сред­ни­те за стра­на­та, ка­то про­из­во­ди­тел­нос­тта е ня­кол­ко пъ­ти над сред­на­та за ико­но­ми­ка­та ни. Бъл­га­рия за съ­жа­ле­ние е дос­та под сред­но­то ни­во  на ди­ги­та­ли­за­ция, ед­ва 20-30% от хо­ра­та имат ба­зо­ви ди­ги­тал­ни уме­ния. Спо­ред ин­дек­сът за ди­ги­тал­на ико­но­ми­ка на ев­ро­пайс­ка­та ко­ми­сия, Бъл­га­рия и Ру­мъ­ния са на опаш­ка­та. Ос­вен гор­чи­ви­ят прив­кус от опаш­кар­ство­то, та­зи си­ту­а­ция ни пре­дос­та­вя и го­ле­ми въз­мож­нос­ти за раз­ви­тие. С на­лич­на­та ин­фор­ма­ци­он­на ин­фрас­трук­ту­ра, мо­жем да да зат­во­рим срав­ни­тел­но бър­зо про­пас­тта меж­ду хо­ра­та, от­во­ре­ни за но­ви­те тех­но­ло­гии и оне­зи, ко­и­то са мно­го да­леч от тях. До 2022 г. дър­жа­ва­та ни има ан­га­жи­мент да ди­ги­та­ли­зи­ра ад­ми­нис­тра­тив­ни­те си ус­лу­ги. То­ва оз­на­ча­ва да не ни се на­ла­га да ко­му­ни­ки­ра­ме с ад­ми­нис­тра­тив­ни слу­жи­те­ли, а да има­ме ди­рек­тен ди­ги­та­лен дос­тъп до всич­ки ус­лу­ги­те Как­во ще пра­вят оба­че всич­ки те­зи хо­ра, ко­и­то са да­леч от ди­ги­та­ли­за­ци­я­та? То­ва е рас­тящ проб­лем, кой­то мо­же да се ад­ре­си­ра са­мо с об­щи уси­лия на тех­но­ло­гич­ния сек­тор, об­щес­тво­то и дър­жа­ва­та. Ние в ИТ ин­дус­три­я­та мо­жем да под­по­мог­нем за спра­вя­не­то с та­зи но­ва си­ту­а­ция, ка­то от ед­на стра­на учас­тва­ме в обу­ча­ва­не­то на хо­ра­та, а от дру­га раз­ви­ем тех­но­ло­ги­и­те та­ка че да се внед­рят в ежед­не­ви­е­то. Раз­ра­бот­ва­не­то на \"ум­ни\" сис­те­ми, ко­и­то да бъ­дат в по­мощ на край­ния пот­ре­би­тел, не­за­ви­си­мо от не­го­ви­те ком­пю­тър­ни уме­ния е не­об­хо­ди­мост и в мо­мен­та се случ­ва с бър­зи тем­по­ве. Та­ки­ва са тех­но­ло­ги­и­те за раз­поз­на­ва­не на глас и об­раз, ко­и­то съ­о­твет­но по­ма­гат за уп­рав­ле­ние на ус­тройс­тва по то­зи ес­тес­вен за нас хо­ра­та на­чин. Ва­жен ак­цент е си­гур­нос­тта, за­що­то тех­но­ло­ги­и­те ги има, но е важ­но кой и как ги из­пол­зва. В днеш­ни дни мно­го ма­лък про­цент от хо­ра­та в све­та из­пол­зват мак­си­мал­но но­ви­те тех­но­ло­гии, а го­ля­ма част от тях до­ри не ги поз­на­ват. И ако то­зи со­ци­а­лен проб­лем не бъ­де ре­шен, то той ще се раз­рас­тва с все­ки из­ми­нал ден и с вся­ка но­ва тех­но­ло­гия. За­то­ва е важ­но кой ще по­е­ме со­ци­ал­на­та от­го­вор­ност и спо­ред мен тя тряб­ва да бъ­де спо­де­ле­на. Нуж­но е включ­ва­не­то на по­ве­че­то хо­ра в ди­ги­тал­ния свят и то­ва да ста­ва мак­си­мал­но лес­но. - Из­кус­тве­ни­ят ин­те­лект е го­ля­ма и се­ри­оз­на те­ма, за­що­то на­ред с тех­но­ло­гич­ни­те пос­ти­же­ния, не­из­беж­но се сти­га и до ка­зу­са \"ав­то­ма­ти­за­ция сре­щу без­ра­бо­ти­ца\". Из­кус­тве­ни­ят ин­те­лект ве­че поз­во­ля­ва да се осъ­щес­твя­ват слож­ни ав­то­ма­ти­зи­ра­ни про­це­си, в ко­и­то ма­ши­ни­те да се адап­ти­рат са­ми към про­ме­ни в сре­да­та, ко­е­то е ре­во­лю­ци­он­но, но ид­ва и въп­ро­сът - как­во се случ­ва с хо­ра­та, за­мес­те­ни от ма­ши­ни и ос­та­на­ли без ра­бо­та? Има го и стра­ха, как­ви са ме­ха­низ­ми­те да се пред­па­зим от ав­то­ном­ни ре­ше­ния на из­кус­тве­ния ин­те­лект. Въп­ро­сът е сло­жен, а от­го­во­рът е в об­щес­тво­то и в ра­зум­но­то из­пол­зва­не и уп­рав­ле­ние на зна­ни­е­то, за­що­то то­ва без­спор­но е го­ля­мо­то пре­диз­ви­ка­тел­ство за хо­ра­та. Въп­ре­ки стра­хо­ве­те, ав­то­ма­ти­за­ци­я­та се случ­ва с бър­зи тем­по­ве и тя е не­що ху­ба­во - дро­но­ве, ко­и­то спа­ся­ват хо­ра, ум­ни до­мо­ве, ко­ли с ав­то­ном­но уп­рав­ле­ние и т.н. За всич­ко то­ва е нуж­но зна­ние и всич­ко е в зна­ни­е­то - по-об­що­то, по-доб­ро­то, по-раз­ви­то­то зна­ние. До­ка­то ние, хо­ра­та се адап­ти­ра­ме бър­зо и уп­рав­ля­ва­ме ра­зум­но зна­ни­е­то, из­кус­тве­ни­ят ин­те­лект ще е наш мно­го до­бър по­мощ­ник. - Нуж­но е да се съз­да­ват бъл­гар­ски тех­но­ло­гич­ни про­дук­ти, бъл­гар­ска ИТ ин­дус­трия, ко­я­то да раз­ра­бот­ва и да при­ла­га най-доб­ри­те про­дук­ти­те за об­щес­тво­то. ИТ ин­дус­три­я­та пре­дос­та­вя шанс за раз­ви­тие на дър­жа­ва­та и ико­но­ми­ка­та, с бърз темп, не­ти­пи­чен или до­ри не­въз­мо­жен за дру­ги­те сек­то­ри на ико­но­ми­ка­та. Бъл­га­ри­те сме зна­е­щи и мо­же­щи, а ИТ ин­дус­три­я­та ни поз­во­ля­ва да нап­ра­вим скок, вмес­то да на­вак­сва­ме още ня­кол­ко по­ко­ле­ния. Бъл­гар­ски­ят ин­те­лек­ту­а­лен про­дукт е на­ши­ят шанс. Аз вяр­вам в то­ва. * * * * * - С рас­те­жа на ИТ ин­дус­три­я­та нуж­да­та от ме­ниджъ­ри съ­що се раз­рас­тна. В от­го­вор на та­зи нуж­да се ро­ди иде­я­та за ед­на съв­мес­тна прог­ра­ма на NaXex и ВУЗФ, с ко­я­то об­ра­зо­ва­ни­е­то и биз­не­сът си пос­та­вих­ме ед­на об­ща цел - да съз­да­дем под­гот­ве­ни ли­де­ри. На­ши­ят стре­меж е да им по­ка­жем как точ­но се уп­рав­ля­ва ИТ биз­не­сът на прак­ти­ка, за да мо­гат след ка­то за­вър­шат прог­ра­ма­та да по­ве­дат ИТ сек­то­ра в ус­пеш­на по­со­ка. Опит­ни­те ли­де­ри­ в ИТ ин­дус­три­я­та зас­та­на­ха в под­кре­па на об­ра­зо­ва­ни­е­то и съз­да­до­ха пър­ва­та по ро­да си в Бъл­га­рия прог­ра­ма: \"Ме­ниджмънт на про­це­си, про­ек­ти, про­дук­ти и чо­веш­ки ре­сур­си в ИТ\". Бъ­де­щи­те ма­гис­три, ко­и­то за пър­ва го­ди­на учас­тват в прог­ра­ма­та, са обу­ча­ва­ни от най-доб­ри­те про­фе­си­о­на­лис­ти в ИТ ин­дус­три­я­та. Те имат ми­си­я­та да пре­да­дат сво­и­те зна­ния и уме­ния на след­ва­що­то по­ко­ле­ние ме­ниджъ­ри в ИТ. Сту­ден­ти­те ще имат въз­мож­ност, ка­то част от прог­ра­ма­та да на­у­чат и за пос­лед­ни­те но­вос­ти, свър­за­ни с ин­фор­ма­ци­он­на­та си­гур­ност и из­граж­да­не­то на ин­фрас­трук­ту­ра­та. Уп­рав­ле­ни­е­то и раз­ра­бот­ка­та на соф­ту­ер, как­то и уп­рав­ле­ни­е­то на ка­чес­тво­то, ко­и­то са клю­чо­ви за из­граж­да­не­то на поз­на­ния в об­лас­тта на тех­но­ло­ги­и­те. Обу­че­ни­то е ин­те­рак­тив­но чрез ка­зу­си, иг­ри и за­да­ния. В мо­мен­та те­че кам­па­ния за при­ем на но­ви сту­ден­ти. По­ве­че ин­фор­ма­ция мо­же­те да на­ме­ри­те на уеб сай­та на спе­ци­ал­нос­тта - www.management.bg.", "date": "2018.02.15", "title": "Предизвикателството е как да приобщим обществото към дигитализацията"}
{"url": "http://standartnews.com/svyat/zhertvite_na_strelbata_v_uchilishte_vav_florida__veche_17-368344.html", "text": "17 души бяха убити при стрелба в училище във Флорида. Същият е броят и на ранените, които са настанени в болница. Петима от тях са в критично състояние. Повечето от жертвите вече са идентифицирани. Самоличността им не е обявена публично, но е известно, че сред тях има и деца, и възрастни. Стрелецът е бивш възпитаник на гимназията. Той е идентифициран като 19-годишния Никълъс Круз. Задържан е веднага след извършването на престъплението. Преди време Круз бил изключен от гимназията дисциплинарно. Смята се, че е активирал противопожарната система, за да изкара учениците в коридорите и да убие възможно най-много от тях. Бил е въоръжен с полуавтоматична карабина и носел няколко пълнителя. След като му е оказана медицинска помощ, е предаден на полицията за разпит. Разследващите предполагат, че брат му е бил негов съучастник в кървавото престъпление. Съученици на Круз разказват, че той определено се държал странно, особено напоследък. През изминалите месеци публикувал няколко снимки с оръжие в профила си в Instagram. Под един от фотосите написал, че много иска да стреля с пушката си по хора. Оръжието именно от тази снимка е това, с което е извършено масовото убийство в училището. Поне няколко часа стотици родители чакаха да видят децата си, тъй като районът беше отцепен. Много от тях се чували със синовете и дъщерите си само по телефона. В паниката някои от децата обаче забравили мобилните си телефони в класните стаи. Когато чуват първите изстрели, учениците започват да изпращат SMS-и на близките си, за да има съобщят за случващото се.", "date": "2018.02.15", "title": "Жертвите на стрелбата в училище във Флорида – вече 17"}
{"url": "http://standartnews.com/svyat/germaniya_ne_mozhe_da_izpalnyava_angazhimentite_si_kam_nato-368352.html", "text": "Вътрешни документи разкриват, че Германия има сериозни проблеми при изпълнение на ангажиментите си към НАТО, съобщава агенция \"Фокус\". В началото на 2019 г. тя трябва да поеме ръководството на мултинационалните сили Very High Readiness Joint Task Force в Източна Европа, но се оказва, че Бундесверът не разполага с достатъчно танкове в оперативна готовност, пише националният ежедневник Die Welt. От поверителен документ на Министерството на отбраната става ясно, че към настоящия момент само девет от общо планираните 44 танка „Леопард\" са в оперативна готовност. От 14 „Мардер\"-а, само три са в оперативна готовност. Причините за стряскащата статистика е липсата на резервни части и скъпата поддръжка на бойните машини. Също така липсват устройства за нощно виждане, гранатомети, поддържащи превозни средства, зимно облекло и защитни жилетки. ВВС също така не са в състояние да изпълнят ангажиментите си към НАТО. Оперативната готовност на оръжейните системи на изтребителите „Юрофайтър Торнадо\" и транспортните хеликоптери CH-53 допълнително влошава цялостната ситуация. Всяка от тези оръжейни системи е статистически достъпна само през четири месеца в годината, за обучения и упражнения. Останалите осем месеца самолетите остават на земята за ремонти и преустройства. „Ситуацията е еднакво тревожна във всички части на въоръжените сили\", алармира комисарят Ханс-Петер Бартелс. „Зеленият\" експерт по отбраната Тобиас Линднер подчерта, че проблемите в Бундесвера са известни от години: „Въпреки това почти не се правят подобрения\", отбеляза Линднер. Министърът на отбраната Урсула фон дер Лайен (ХДС) трябва да си зададе въпроса „какво е всъщност е направила през мандата си. Изглежда по-подходящо от политическа гледна точка непрекъснато да се обявяват нови оръжейни проекти, вместо да се решават проблемите с резервните части и поддръжката\", коментира Лиднер. Вицепредседателят на парламентарната група на свободните демократи Александър Граф Ламбсдорф също отправи критика: „ускореното отслабване на ролята на Германия като сериозен фактор за сигурността продължава с неотслабваща сила\".", "date": "2018.02.15", "title": "Германия не може да изпълнява ангажиментите си към НАТО"}
{"url": "http://standartnews.com/svyat/plashat_balgarskoto_posolstvo_v_moskva_s_byal_prah-368367.html", "text": "Общо 13 дипломатически представителства в Москва, включително българското, получиха пликове с прахообразно вещество, предаде ТАСС, цитирана от БТА. Вчера подозрителни писма пристигнаха в шест дипломатически представителства. Днес пликове с прах пристигнаха и в посолствата на България, Холандия, САЩ, Италия, Канада и Словения, както и в представителство на ООН. По-рано органите на реда съобщиха, че в състава на праха е открит фипронил - вещество от семейството на пестицидите, използвано в селското стопанство, медицинската практика и при борбата с вредни насекоми, но не представлява опасност.", "date": "2018.02.15", "title": "Плашат българското посолство в Москва с бял прах"}
{"url": "http://standartnews.com/svyat/predlagat_na_boyko_da_se_kandidatira_za_prezident_na_rusiya-368365.html", "text": "Прессекретарят на руското външно министерство Мария Захарова, коментирайки изказването на българския министър-председател Бойко Борисов за президентските избори в Русия, му предложи да получи руски гражданство и да участва в тях, предава ТАСС. По-рано българският министър-председател заяви, че в света има две неща, които никой не избира: родителите си и президента на Русия. „Борисов има шанс – може да получи руско гражданство и да гласува за президенгт\", заяви Захарова. „Мечтите се сбъдват\", допълни тя. Президентските избори в Русия ще се състоят на 18 март 2018 година. За поста се борят осем кандидата.", "date": "2018.02.15", "title": "Предлагат на Бойко да се кандидатира за президент на Русия"}
{"url": "http://standartnews.com/sport/shifrin_i_svindal_sas_zlato_v_alpiyskite_ski-368348.html", "text": "Микела Шифрин (САЩ) и Аксел Лунд Свиндал (Нор) спечели златните медали, съответно в гигантския слалом и спускането от олимпийските игри в ПьонгЧанг. Американката бе втора след първия манш, но с точно каране във втория успя да грабне първата си титла в тази дисциплина от зимни игри и общо втора след тази в слалома от Сочи 2014. 22-годишната американка остави на второто място Федерика Бриноне (Ит), а трета изненадващо е Рагинкел Мовинкел (Нор). Лидерката от първия манш Мануела Мьолг (Ит) сбърка още в началото на финалното спускане и до неговия края не успя да навакса и така остана едва осма. Българското участие бе на Мария Киркова. Стартиращата на четвърта поредна олимпиада наша състезателка бе 46-а след първия манш, като сбърка фатално три врати преди края. Във втория 32-годишната софиянка кара по-стабилно и завърши 40-а в крайното класиране. \"Опитах да направя едно достойно каране. Това се получаваше до грешката в края на първия манш. След като се ударих във вратата едвам финиширах, защото съвсем нямах скорост\", коментира Киркова. - Във втория манш карах добре и това си пролича, защото секундите намаляха доста. Все пак това е спорта. Рискуваш и понякога или печелиш, или губиш\". Утре Киркова и останалите алпийки ще карат в слалома, който бе отложен от сряда. Времето днес нямаше нищо общо с бурите от началото на олимпиадата. Слънце, температура малко под нулата и много лек вятър, помогнаха на състезателките да дадат максимума от себе си. Свиндал пък триумфира в спускането при мъжете, като стана най-възрастния алпиец със злато от олимпийски игри. Втори след него се нареди сънародника му Шетил Йенсруд, а трети е световния шампион Беат Фойц (Швейц). За Свиндал това е първо олимпийско злато в спускането и общо второ, след това на Супер-Г от Ванкувър 2010.", "date": "2018.02.15", "title": "Шифрин и Свиндал със злато в алпийските ски"}
{"url": "http://standartnews.com/mneniya/rumen_radev_vav_vanshnata_politika_resheniyata_tryabva_da_se_vzimat_predi_dadeni_sabitiya-368358.html", "text": "- Други се интересуват от миналото, аз се интересувам от професионалните качества. Г-жа Йончева е изключителен професионалист. Мога да Ви кажа директно защо тя напусна. Още с приемането на поста при мен като прессекретар тя изяви желание да продължава и своята кариера като снима филми. Това е нейното призвание. Много ясно казах, че няма как да се съчетават тези две неща и тя го прие. Но самата тя е изключително активна личност. Тя прие предизвикателството да се кандидатира за народен представител и съответно аз уважих това нейно желание. - Страхотни сюжети с които не съм в час! Явно трябва да следите и други медии, защото излезе опровержение на това. Аз не съм награждавал този полковник, награден е от Министерството на отбраната. - Можем да престанем с тези общо взето криминални сюжети, но нещо важно за България, което също беше засегнато за стиковането и разработването на единна външна политика на България. Тя е много важна. Винаги съм твърдял, че България трябва да има една външна политика и затова решенията трябва да се вземат преди дадени събития. Така че изключвам всякакви мои претенции към премиера Борисов с това, което казах, че съм научил от медиите за обявената вече среща с Ердоган с ръководителите на ЕС. Но аз никога не се натрапвам там, където не съм канен. Но е много важно ролята на България в тази среща да не се свежда до домакина, който разнася шербет! А България, и аз това го очаквам от премиера да постави към г-н Ердоган тези въпроси, на които отдавна чакаме отговор – за гаранция за ненамеса на Република Турция в нашите вътрешни работи, в нашия изборен процес, за ненамеса в духовния живот на нашите български мюсюлмани, за компенсациите на тракийските бежанци!", "date": "2018.02.15", "title": "Румен Радев: Във външната политика решенията трябва да се взимат преди дадени събития"}
{"url": "http://standartnews.com/sport/asat_byo_specheli_na_20_km_v_biatlona-368360.html", "text": "Норвежкият ас Йоханес Тингес Бьо спечели драматично златото в биатлона на 20 км с 4 стрелби. Той направи две грешки, но въпреки това успя да даде най-бързото време от 48:03,8 мин. Словенецът Яков Фак бе безгрешен и четирите пъти и закономерно спечели среброто, като изостана от първия само на 5,5 сек. Бронзът отиде при Доминик Лангертинге (Ав), който също бе с нули при стрелбата но изостана на 14,2 сек. Шампионът от преследването Мартен Фуркад (Фр) бе с нули на първите 3 рубежа, но на последния сбърка 2 пъти и независимо от доброто му темпо в бягането остана пети. Владимир Илиев записа най-доброто българско представяне за деня. Той започна с 0, след което сбърка по веднъж на останалите 3 стрелби. Въпреки това зае 19-о място на 2:22,1 мин от шампиона Бьо. \"Чувствах се много добре по трасето, а ските би бяха отлични. Имах шанс да се боря с най-добрите. Три наказания за мен са добра стрелба, но за днешното наказание обаче са доста. Аз си изпуснах шанса на спринта. Но така е в биатлона и спорта, не може всички да са първи. Ще опитаме в следващите стартове и щафетите да се представим максимално добре\", коментира след финала Владимир Илиев. Другата ни звезда Краси Анев вървеше отлично на първите 3 стрелби. На последната пропусна само една мишена и явно това му повлия и на бягането, за да остане 25-и на 2:38,0 мин. \"Уморен съм. Дадох всичко от себе си. Стрелях бавно и предпазливо. Това не е резултата за който съм готов по принцип, но гледаме напред. Продължаваме\", коментира лаконично Анев.  Димитър Герджиков е 43-и (3 пропуска), а Антон Синапов е 71-и (5 грешки). За разлика от първите два старта в биатлона сега времето бе по-меко и студения вятър, който сваляше температурите рязко надолу липсваше.", "date": "2018.02.15", "title": "Асът Бьо спечели на 20 км в биатлона"}
{"url": "http://standartnews.com/mneniya/rekordno_niska_bezrabotitsa-368370.html", "text": "Рекордно ниска безработица отчете Агенцията по заетостта. В момента в бюрата по труда за регистрирани 237 322 души, което е най-малкият брой записани на трудовата борса лица от 15 години насам. През януари безработицата е 7.2% В сравнение с декември 2017 г. се отчита минимално нарастване от 0.1 процентни пункта, а на годишна база показва намаление от 1 процентен пункт. По данни на Агенцията по заетостта през първия месец на годината безработицата традиционно нараства, поради характерната за сезона и по-слабата икономическа активност. Новорегистрираните безработни през януари са 30 446. От тях 900 са не са били нито заети, нито учащи и не са търсили работа. В началото на годината медиаторите и техните партньори са активирали 7 048 лица. Освен към безработни, услугите, предоставяни в бюрата по труда, са насочени също към заети, учащи и пенсионери. 434 лица от тези групи са регистрирани като търсещи работа през месеца. 17 270 души са започнали работа през този месец. Значителен е делът на устроените в реалната икономика – над 85% от общо постъпилите на работа. В резултат на изпълнение на активните мерки за насърчаване на заетостта, през месеца в субсидирана заетост са включени общо 2358 лица, в това число 2201 – по схеми на оперативна програма \"Човешки ресурси\", 98 – по програми и 59 – по мерки. В отговор на потребностите на бизнеса от квалифицирана работна сила, Агенцията по заетостта провежда обучения за придобиване на професионална квалификация и ключови компетентности, както и групови мероприятия за професионално ориентиране и за активно поведение на пазара на труда. В проведените срещи за професионално ориентиране и активиране през януари са участвали 10 801 безработни. Завършилите обучение през месеца са 125.", "date": "2018.02.15", "title": "Рекордно ниска безработица"}
{"url": "http://standartnews.com/sport/nauchi_se_da_karash_ski_stigna_do_30_000_detsa-368377.html", "text": "Най-социално насоченият проект на Българската федерация по ски – „Научи се да караш ски\", стигна до 30 000 деца в своята 10-годишна история. Този сезон ще бъдат обучени безплатно 2510 деца от първи до 4 клас. Проектът стартира през януари, но официалното му откриване по традиция се проведе на плац „Алеко\" на Витоша със състезание по гигантски слалом. Да видят новите таланти в ските дойдоха зам.председателя на БФСки Георги Бобев, главния секретар на ММС Асен Марков и Ваня Кастрева, началник на РУО София. \"Научи се да караш ски\" е съвместна инициатива на Българската федерация ски, Министерството на младежта и спорта и Министерството на образованието, науката и младежта чрез регионалните инспекторати по образование София-град, София-област, Смолян, Благоевград, Пловдив, Плевен и Кюстендил. Спонсори са Мтел, Макс спорт. Този сезон проектът е подкрепен и от фирма VISTA AWT. Обучението на учениците се провежда от професионални инструктори от ски училища, членове на БПСД, Юлен АД, Пампорово АД, Бороспорт АД, СК Тракия, Сима ски училище – ски зона Беклемето, СК Осогово и Витоша ски. По ски зони обучение ще преминат, както следва: Витоша - 1070 деца, Боровец – 345 деца, Парк Родопи /Пловдив – 200, Пампорово - 345, Осогово/Кюстендил – 60, Беклемето/Плевен – 145, и Банско – 345. По традиция най-добрите скиори от всички региони ще получат награда - ски лагер по време на пролетната ваканция. Гости на състезанието бяха вицепрезидентът на БФСки Георги Бобев, главният секретар на ММС Асен Марков и Ваня Кастрева, началник на РУО София. Георги Бобев, заместник председател на БФСКи представи 10-то издание като юбилейно: \"В исторически план този период от 10 години не е толкова дълъг, но за нас е изключително важен и наситен с емоции период. Успяхме да обхванем над 30 хил. деца и да разширим максимално географията на ски спортна в страната. Започнахме с четирите основни центъра София, Боровец, Банско и Пампорово, постепенно включихме и други по-малки центрове, които с голям ентусиазъм провеждат програмата – пистите над Пловдив, център Осогово над Кюстендил  и Беклемето над Троян, където се обучават деца от Плевен. Този проект има изключителна насоченост към основата на спорта. В тези четири дни на обучението, даваме възможност на хиляди български деца да се докоснат до прелестите на планината и магията на ски спорта. Голяма част от тях остават завинаги свързани с белите спортове. Потвърждението на този факт е, че една група деца от 6 до 12 години тренират в нашите ски клубове с много сериозен състезателен календар. Целта е да създаваме условия в основата повече деца да практикуват зимни спортове. Преди 10 години, когато започвахме неяснотите бяха повече от отговорите. Проектът е изцяло по идея на федерацията и беше веднага подкрепен от Министерството на младежта и спорта. В повечето големи и развити ски държави, с които се опитваме да се сравняваме и да се мерим има понятието ски ваканция – такава форма на организация и обществен ангажимент, а не на спортна организация или регион. Има обществен консенсус. Това е залегнало в програмата за обучение на деца. Ние се опитахме в определена степен да направим нещо подобно. В София има 300 хил. деца, а ние сме обхванали само 30 хил. Това означава, че потенциалът е много по-голям. Съвсем възможно да се реализира с достъпността до планините в България. Много е важно да ги запалим и да останат влюбени в спорта. Те ще го предадат на другите около себе си, а един ден и на своите деца. Това е големия смисъл на този проект\", коментира Георги Бобев. Главният секретар на ММС Асен Марков определи „Научи се да караш ски\" като един от най-успешните на Министерството на спорта: „Цифрата 30 хил. деца обучени за 10 години е впечатляваща. Няма по-голяма награда за нас е да знаем , че всички часове по обучение за ски са завършвали с усмивка. Надявам се тази програма да става все по успешна и да се разширява\". Ваня Кастрева, началник на РУО София, каза, че проекта е успешен и желан за децата и за всички работещи в системата на образованието: „През 2008 имахме шанса да проправим пътя на този спорт включвайки 22 столични училища и над 3 хил. деца. За мен силните хора споделят и увличат след себе си други. Нашият опит в работата с БФСки и Министерството на младежта и спорта постепенно бяха включени други региони. За София останаха 5 училища с над 1000 деца, но в крайна сметка от тези 30 хил. обучени деца половината са в София.  Участието в този спорт е една голяма емоция и изключително въздействие върху децата ни, защото се отразява на тяхното здраве и възпитание, формира отношение към спорта и към планината и създава много умения да работят в екип и да знаят цента на победата. Мечата ми е на следваща олимпиада да има участник от проекта\".", "date": "2018.02.15", "title": "„Научи се да караш ски\" стигна до 30 000 деца"}
{"url": "http://standartnews.com/sport/grigor_na_14final_v_roterdam-368369.html", "text": "Най-добрият български тенисист Григор Димитров спечели по солиден начин втория си мач от тенис турнира от сериите АТР500 в Ротердам срещу Филип Краинович - 7:6(4), 7:5 за 1 час и 46 минути. В следващия си дуел на четвъртфиналите ще се изправи срещу Андрей Рубльов, като хасковлията се нуждае от класиране на полуфинал, за да се завърне на номер 4 в световната ранглиста.", "date": "2018.02.15", "title": "Григор на 1/4-финал в Ротердам"}
{"url": "http://standartnews.com/sport/svetovnata_kupa_na_fifa_pristigna_v_balgariya-368371.html", "text": "На официална церемония на летище София България посрещна за първи път оригиналния трофей на Световното първенство по футбол. По-късно в Sofia Event Center статуетката беше на разположение през целия ден на всички футболни фенове, които искаха да я видят на живо и да се снимат с нея за спомен. Посещението на купата в страната е част от глобалната й обиколка (FIFA World Cup™ Trophy Tour by Coca-Cola), която е израз на това как Coca-Cola и FIFA свързват хората от всички краища на света – от най-запалените футболни запалянковци до онези, които искат просто да се забавляват. По време на своето пътешествие статуетката ще премине през повече от 91 града в 51 страни на 6 континента. Стотици хиляди фенове от целия свят ще имат възможността да преживеят емоциите от срещата с най-желаната футболна награда в света.", "date": "2018.02.15", "title": "Световната купа на ФИФА пристигна в България"}
{"url": "http://standartnews.com/mneniya/nyama_opravdanie_za_narodniya_sad-368329.html", "text": "Твърдението, че Народният съд от 1945 г. е  необходимо и неизбежно военновременно правосъдие е сериозно изкривяване на историята. Това обаче не е нещо ново. Подобна линия на поведение активисти на БСП и свързани с партията интелектуалци прокарват от 10 ноември насам. Най-неморалното за мен е да се търсят \"наши\" и \"ваши\" жертви. Това е много устойчив мотив в изказвания на хора от БСП, когато става въпрос за Народния съд. Т.е. има Народен съд, защото има загинали т.нар. \"антифашисти\". Това са две съвсем различни неща. Да не говорим, че Народният съд като цяло е извън смисъла и философията на правото. Това е един извънреден съд, който се свързва с линията в Европа да се съдят военнопрестъпници, а България реално погледнато не е участвала във войната. Народният съд трябва категорично да бъде осъден като посегателство върху правото и националните устои на правосъдието в България. Защото Да не говорим, че той се провежда в състоянието на една еуфория, на отмъстителност към предишната власт. Освен това, той се провежда в условията на съветска окупация - това не е автентичната воля на българското правосъдие и на българския народ. В други държави също има такива трибунали, но в тях осъдените са в пъти по-малко, отколкото в България. Освен това страната ни реално не участва във войната, така че извънредно законодателство не може да бъде оправдано. Няма какво да се лъжем, тази дейност е била дирижирана от Москва. Това много повече кореспондира с репресиите в Съветския съюз, отколкото с това, което е било прилагано в други страни. В БСП много добре ги знаят тези неща. Това е една пропаганда, според мен много анахронична. В БСП има умни хора, крайно време е те да възприемат по-балансиран подход. Много често от Столетницата призовават да има национално помирение, опрощение, дават се примери с Испания след Франко, а в крайна сметка партията или отделни нейни говорители разпалват подобни спорове. Оставането в миналото и особено съпоставките \"наши\" и \"ваши\" жертви са абсолютно неприемливи. Това не е пътят към националното единство, а Народният съд най-малко може да бъде оправдаван. Той и репресиите след 9 септември трябва да бъдат осъдени като време на жестоки разправи, на потъпкване на демокрацията, на повеждане на България по път, който не е в интерес на народа й. Повод за изявлението на БСП бе планираният Луковмарш. Партията следва същата линия на пропаганда. Не може обаче да се отрече, че към Луковмарш се причисляват разни групи на скинари и т.н. Може би е нужен разговор на политическо равнище как да се преценяват подобни събития и те да не бъдат използвани за пропаганда от една или друга страна. Ген. Луков е Става дума за типичен представител на българското офицерство, за човек, който има заслуги като военен министър за превъоръжаването на българската армия след жестоките рестрикции на Ньойския договор. Той, разбира се, има определени прогермански симпатии. Но не е нито нацист, нито антисемит - поне няма никакви категорични данни в това отношение. Не може да се отрече обаче, че в организацията, която той оглавява - Съюзът на българските национални легиони, има крайнодесни тенденции, симпатии към фашизма в Италия и националсоциализма в Германия. След като България е била съюзник с Германия, естествено е те имат подобно поведение. Ако трябва да го осъждаме, не по-малко осъдително е поведението на БКП, на РЕМС, които пък имат просъветско поведение.  Още повече, че в един момент хитлеристка Германия и Съветския съюз са съюзници и на практика разпалват Втората световна война. Войната има двама автори - Хитлер и Сталин.", "date": "2018.02.15", "title": "Няма оправдание за Народния съд"}
{"url": "http://standartnews.com/balgariya/zadarzhaha_mazh_darzhal_v_plen_39godishna_zhena_nyakolko_mesetsa-368350.html", "text": "Полицаи в Кърджали задържаха млад мъж по обвинение, че държал в плен 39-годишна жена, съобщиха от пресцентъра на ОД на МВР.. Потърпевшата успяла да се избяга вчера сутринта и сама потърсила помощ в полицията. При незабавни издирвателни действия мъжът е установен и задържан. По първоначални данни принудителният плен продължил няколко месеца. Жертвата била държана в жилище в Кърджали, като върху нея било оказвано физическо насилие. По случая е образувано досъдебно производство за противозаконно лишаване от свобода, което е продължило повече от две денонощия и е било осъществено по начин мъчителен и опасен за здравето на пострадалата. Работата продължава разследващ полицай в РУ-Кърджали.", "date": "2018.02.15", "title": "Задържаха мъж държал в плен 39-годишна жена няколко месеца"}
{"url": "http://standartnews.com/balgariya/makarov_e_otkritoto_orazhie_v_kolata_pri_dvata_trupa_v_pamporovo-368351.html", "text": "\"Макаров\" е откритият пистолет в скута на 48-годишния Антон Бояджийски, който бе открит мъртъв с огнестрелна рана в главата. До него на предната седалка в лек автомобил \"Ауди ТТ\" с три огнестрелни рани бе трупът на 41-годишната Николина Попова. Мунициите, които са нарамени в автомобила отговарят на намереното оръжие. Информацията бе потвърдена от зам.-окръжният прокурор на Смолян Недко Симов. От полицията още вчера съобщиха, че пистолетът е незаконно притежаван. Тиражира се дори версия, че оръжието е и със заличени номера. Взети са натривки за наличие на барут от ръцете и на двете жертви и до седмица се очаква да станат ясни резултатите от тях. Според разследващи тези доказателства са основни за случая. \"Резултатите ще бъдат обработвани от експерти на МВР-Смолян и това ще позволи те да бъдат готови по-рано от обикновеното\", добави Симов. Той отново уточни, че ще се правят и други експертизи, с които да се докаже дали намереният пистолет е и оръжието на престъплението. Във вторник, малко преди полунощ, труповете на мъж и жена бяха открити в автомобил, спрял извън пътя, в участъка между Пампорово и Стойките. 41-годишната жена е застреляна с два куршума в гърдите и един в главата. Смъртта на мъжа, който е бил на 48 години, е настъпила след изстрел в главата. Двамата са били жители на Пловдив, имали са връзка, посочиха още вчера от полицията. Двамата имали по едно дете от предишни бракове. жената била разведена, а мъжът бил вдовец. Тя работила в банков клон на Пампорово от два дни. Приятелят й, който бил музикант, пристигнал специално, за да се видят, гласи първоначалната версия.", "date": "2018.02.15", "title": "„Макаров“ е откритото оръжие в колата при двата трупа в Пампорово"}
{"url": "http://standartnews.com/balgariya/borisov_v_myunhen_balgariya_e_naydistsipliniranata_myastoto_ni_e_v_evrozonata_i_shengen_video-368379.html", "text": "Министър-председателят Бойко Борисов пристигна в Мюнхен за участие в традиционната Конференция по сигурността. В българската делегация е и вицепремиерът по обществения ред и сигурността и министър на отбраната Красимир Каракачанов, информира БНТ. Веднага след пристигането си в Мюнхен, Бойко Борисов се включи във вечерята за откриването на конференцията на тема „Нови идеи за Европа\". На нея той бе приветстван официално като председателстващ Съвета на ЕС. В изказването си пред гостите премиерът заяви пред присъстващите, че ЕС никога не е бил в толкова тежко състояние, но посочи, че няма по-демократично и светло нещо от Съюза, както и по-добро място за живеене. Той отдели голяма внимание в изказването си на българската икономика и политика. Каза, че страната ни е лоялна и дисциплинирана и че спазва стриктно Маастрихстките споразумения, има отлични икономически показатели и рекордно ниска безработица. Затова той попита „Какво искате повече от държава на Изток, бивш член на Варшавския договор?\" \"Има ли по-дисциплинирана, изпълняваща всички критерии години наред в ЕС от България, запита риторично Борисов. - Второ - има ли по-добре пазена граница от българо-турската граница в Европа? Аз съм убеден, че след като години наред изпълняваме всички критерии, време е да вземете решение и за чакалнята на Еврозоната да влезе България и в Шенген. Трябва тези, които са отличници да получат и отлични резултати за труда си. С цялото си уважение към моите приятели към Гърция, но не може Гърция да е в Шенген, България да не в Шенген, само защото е приятел на Бавария. Ако трябва да станем и ние недисциплинирани, да ни обърнете внимание.\" Бойко Борисов говори и за приоритетите на Българското европредседателство за европерспективата на Западните Балкани, както и за отношенията с Русия и Турция. Посочи, че политиката на ЕС трябва да гарантира общата ни сигурност. Отново повтори тезата си, че не е редно лидерите на големите световни държави да се решават бъдещето, свързано с Европа, а европейските лидери в това време да си разпределят мигрантите. „Ще направя всичко възможно мирът в Европа и света да се опази\", заяви премиерът.", "date": "2018.02.15", "title": "Борисов в Мюнхен: България е най-дисциплинираната, мястото ни е в еврозоната и Шенген /ВИДЕО/"}
{"url": "http://standartnews.com/balgariya/radev_pita_borisov_za_peevski-368353.html", "text": "Президентът Румен Радев отговори на вчерашното интервю на премиера Бойко Борисов, в което неговата институция беше засегната. Борисов заяви буквално в отговор на отношенията му с Дондуков 2, че уважава президента, но че в екипа му има \"сив кардинал\", като допълни, че визира съветника Иво Христов. Държавният глава контрира с въпрос има ли Борисов нещо общо с депутата от ДПС Делян Пеевски. \"„Г-н Борисов получи коледен подарък с пълната подкрепа безрезервно от г-н Доган, заяви Радев при посещението си в БТА за 120-годишнината на медийната институция. - Партията на г-н Борисов гласува единодушно внесения от г-н Пеевски Закон за КТБ. И ако някой наистина смесва в едно изречение хора от моята администрация с името на г-н Пеевски, той дължи отговори на въпроси: Имал ли е срещи и продължава ли да има срещи с г-н Пеевски?; Имал ли е и продължава ли да има общи бизнес интереси с г-н Пеевски?; Разпределял ли е и продължава ли да разпределя обществени поръчки в интерес на г-н Пеевски?\", попита президентът. В отговор на въпрос за отхвърленото днес от парламента негово вето върху Закона за посевния и посадъчния материал, държавният глава подчерта, че аргументите му, с които върна този закон за ново обсъждане, са били ясни и разбрани от българското общество. „Не внасям моите вета по преценка дали парламентът ще ги отхвърли или не. Аз съм длъжен да го направя там, където виждам, че има несъответствие най-малкото с Конституцията\", добави Румен Радев. Попитан дали приема като победа отлагането на ратификацията на Истанбулската конвенция, президентът поздрави министър-председателя за прогреса в неговата позиция по тази тема. „Вече имаше достатъчно голям дебат по темата. Изказаха се всякакви становища. Но важното е следното: както аз приемам съвети от премиера Борисов и се вслушвам в тях, аз също мога да му дам съвет – да слуша по-малко своите съветници, министри и гласовете извън България, а да прочете конвенцията на английски или френски. Защото това са двата езика, на които тази конвенция има достоверен правен смисъл. Тогава стават ясни много неща. Българският народ не отхвърли тази конвенция, защото е недорасъл или недоразбрал, а защото има ценности и не приема да бъде лъган\", категоричен беше държавният глава. По отношение на диалога между институциите по въпросите на външната политика, президентът припомни, че винаги е отстоявал позицията, че България трябва да има една външна политика и именно затова решенията трябва да се вземат преди дадени събития. „Изключвам всякакви мои претенции към премиера Борисов с това, което казах, че съм научил от медиите за обявената вече среща с президента на Република Турция Реджеп Тайип Ердоган с ръководителите на Европейския съюз. Но аз никога не се натрапвам там, където не съм канен\", посочи Румен Радев. Президентът добави също така, че е изключително важно ролята на България в тази среща „да не се свежда до домакина, който разнася шербет\". По думите на държавния глава за България е важно и очаква от премиера да постави на срещата на 26 март към президента Ердоган тези въпроси, на които страната ни отдавна очаква отговор – за гаранция за ненамеса на Република Турция във вътрешните работи на България, в нашия изборен процес; за ненамеса в духовния живот на нашите български мюсюлмани; за компенсациите на тракийските бежанци.", "date": "2018.02.15", "title": "Радев пита Борисов за Пеевски"}
{"url": "http://standartnews.com/balgariya/bsp_se_izvini_na_postradalite_ot_komunizma_no_ne_priema_ostavkata_na_zhablyanov-368354.html", "text": "БСП не подкрепя исканата от ГЕРБ оставка на Валери Жаблянов, но се извинява на репресираните през комунистическия режим. Това каза пред журналисти зам.-председателят на БСП Кирил Добрев. „Беше проведено съвместно заседание на ИБ на БСП и на ръководството на ПГ на „БСП за България\". Повод на днешното заседание беше исканата оставка на зам.-председателя на НС Валери Жаблянов. Искам да припомня, че БСП има позиция от 1991 г.\", заяви Добрев. „Като приема политическата отговорност на своята предшественичка за допуснатите от нея грешки и деформации БСП се извинява на всички граждани на страната, включително и на партийните членове, които през този период бяха незаконно, необосновано или несправедливо репресирани, тероризирани или унижавани. Досега не е имало партиен орган, който да преразгледа или да направи друга позиция. По този повод ИБ на БСП не подкрепя исканата от ГЕРБ оставка, няма основание за нея нито в правилника на НС. Смятаме, че дневният ред в обществото е съвсем друг и различен\", каза още Кирил Добрев.", "date": "2018.02.15", "title": "БСП се извини на пострадалите от комунизма, но не приема оставката на Жаблянов"}
{"url": "http://standartnews.com/balgariya/fandakova_pak_zabrani_lukov_marsh-368359.html", "text": "Години наред Столична община в мое лице не съгласува провеждането на шествието Луков марш и издаваме забрана, заяви кметът на София Йорданка Фандъкова по повод планираното в събота поредно издание на марша в столицата. \"През 2017 г. постъпиха уведомления за това събитие и аз издадох две заповеди за забрана, но, за съжаление, те бяха обжалвани в съда. В момента, тази година, това събитие няма съгласуване, то няма място в нашия град, освен поднасянето на цветя пред паметната плоча\", посочи още кметът. Фандъкова взе участие в конференция на тема \"София каза НЕ на словото на омразата и екстремизма\", организирана в аулата на СУ \"Св.Климент Охридски\". Целта й е да демонстрира в началото на Българското европейско председателство, че местната власт в столицата, гражданското общество и академичната общност са единни в желанието си да противодействат на словото на омразата и екстремизма. Участие във форума вземат Георг Георгиев, зам.министър на външните работи и Национален координатор за България в борбата срещу антисемитизма, Деница Сачева, зам.министър на образованието, Н.Пр. Ирит Лилиан, посланик на Израел, Алек Оскар, председател на организацията на евреите в България \"Шалом\", представители на различни НПО у нас, които работят в тази тематична сфера и др.", "date": "2018.02.15", "title": "Фандъкова пак забрани Луков марш"}
{"url": "http://standartnews.com/balgariya/borisov_izkazvaneto_na_prezidenta_beshe_ataka_sreshtu_pravitelstvoto_video-368361.html", "text": "Премиерът Бойко Борисов отвърна на президента Румен Радев, който го запита дали има общи интереси с депутата от ДПС Делян Пеевски. Реакцията на държавния глава беше по повод на вчерашното интервю на премиер. \"Аз внимателно прегледах какво съм говорил. Никъде не съм обидил нито президента, нито президентската институция. Казах само, че заедно работихме добре\", заяви Борисов на брифинг с журналисти. - Напомням, всички гласове на БСП отидоха за президента Радев на президентските избори. Ако Делян Пеевски е извършил престъпление и той знае, защо и служебното правителство не назначи проверка?\", попита Борисов. \"Абсолютно ми е чиста съвестта. Искам да се обърна към президента - ако има данни за мой бизнес или нещо общо, което съм направил с Делян Пеевски, то веднага да сезира прокуратурата. Аз заявявам, че такива няма\", каза Борисов. \"Единствената партия, която не е правила коалиция с ДПС е ГЕРБ. Моля президентът да не го приема като клевета, това са факти\", заяви той. -И аз мога да задавам въпроси. Колко струва кампанията на Радев? Как така БСП бяха в коалиция с ДПС?\" \"Колкото и да исках да избегна подобно влошаване на отношенията, знам, че ако не отговоря, някой ще каже, че ме е страх. Провел съм доста битки, с доста коварни противници. президентът не трябва да се подвежда от социологиите. Не е честно уж неутрална президентска институция да взема страна и да се насочва срещу правителство, коалиционно избрано. Не случайно 11 пъти сме избирани, трябва да се зачита ролята на народа.\" \"Ако трябва да използвам военни термини, изказването на президента беше нападение срещу правителството\", обобщи Борисов.", "date": "2018.02.15", "title": "Борисов: Изказването на президента беше атака срещу правителството /ВИДЕО/"}
{"url": "http://standartnews.com/balgariya/peevski_nyamam_biznes_interesi_s_premiera-368362.html", "text": "„Във връзка с вчерашното телевизионно интервю на премиера Бойко Борисов по bTV и днешното изявление на президента Румен Радев, в които неоснователно бе използвано моето име, заявявам следното: Не познавам началника на кабинета на президента Радев - Иво Христов, като същият никога не е работил за мен. Не приемам замесването на моето име с това на премиера Борисов, по начина, използван от президента Румен Радев, тъй като нямам и никога не съм имал бизнес-интереси или други обвързаности с премиера. Считам, че не е сериозно премиер и президент, от висотата на тяхната позиция, да ме използват в опит за разрешаване на съществуващите между тях, или между техните администрации, проблеми, както и да се упражняват върху името ми, особено с подобна неприемлива за институциите, които представляват, риторика. Каквито и проблеми премиерът и президентът да имат помежду си, лични или институционални, да ги решават занапред като големи момчета, генерали, без да намесват един депутат от опозицията, защото аз нямам никакво отношение към техните спорове за самолети, танкове, търгове или разни комисии. С тези си действия и забъркването на името ми в техните търкания, премиерът и президентът се поставят единствено в услуга на хора като Иво Прокопиев и олигархичните кръгове около него, чиито задкулисни бизнес интерес аз разобличавам през моите медии\".", "date": "2018.02.15", "title": "Пеевски: Нямам бизнес интереси с премиера"}
{"url": "http://standartnews.com/balgariya/indiyskiyat_poslanik_evropa_i_aziya_se_sreshtat_tuk_v_balgariya-368357.html", "text": "Сферите на сътрудничество между България и Индия и неизползвания потенциал в двустранните контакти обсъдиха вицепрезидентът Илияна Йотова и посланикът на азиатската държава  Пууджа Капур на среща на \"Дондуков\" 2. \"През годините са създадени много механизми за двустранно сътрудничество, но те не са изпълнени докрай със съдържание\", е отбелязала вицепрезидентът по време на срещата и е добавила, че за България са много важни икономическите връзки с една от най-бързо развиващите се икономики в света. По думите на Илияна Йотова много по-интензивни могат да бъдат контактите на двете страни в сферата на образованието, здравеопазването, енергетиката и туризма. \"България е мястото, където се срещат Азия и Европа\", е отбелязала Пууджа Капур и е споделила прекрасните си впечатления от страната и народа ни. \"България може да бъде добър лобист на Индия сред европейските партньори\", е посочила Илияна  Йотова по време на срещата. Посланикът на Индия  е поканила  вицепрезидента да бъде почетен гост на отбелязването на Международния ден на йогата на 21 юни в София, пише още в съобщението.", "date": "2018.02.15", "title": "Индийският посланик: Европа и Азия се срещат тук, в България"}
{"url": "http://standartnews.com/balgariya/ot_rayfayzenbank_s_lyubov-368368.html", "text": "9 години кампания \"Избери, за да помогнеш. Подкрепени 223 проекта. Събрани 2,7 млн. лева. През 2017 г. събраната сума е 226 152 лева. Участие са взели 1597 служители на Райфайзен в България, които заедно с подкрепата на банката са събрали 205 010 лв. В периода от ноември 2017 г. до януари 2018 г. са включени 22 проекта. Най-много средства /42 815 лв./ са за проекта на болница \"Шейново\" - \"Нов старт на живот\", подкрепен от 315 служители, следван от проекта на фондация bCause - \"Лечение и терапия на деца с множество увреждания\" /26 622 лв./ и от проекта на Администрацията на президента - \"Българската Коледа\" /23162 лв./. Зад тези сухи цифри, с които обикновено сме свикнали да свързваме банкерите, има много състрадание, съпричастност и помощ. Историите на хора, получили подкрепа в дарителската кампания, които бяха разказани на церемонията по връчване на символичните чекове от председателя на УС на \"Райфайзенбанк\" Оливър Рьогл, развълнуваха до сълзи присъстващите в залата. Като тази за близнаците Мария и Константин, родени преждевременно на 8 септември 2017 г. с тегло под 700 грама. И спасени в болница \"Шейново\" благодарение на специален апарат за дишане, купен с помощта на дарение от кампанията на \"Райфайзенбанк\". \"На 14 февруари Мария беше изписана с тегло над 3 кг, каза д-р Донка Узунова от клиниката по неонатология. Тя обясни, че целта на лекарите е Затова модерният апарат за дишането е изключително важен. \"Проекти като този, финансиран от \"Райфайзенбанк\", трябва да станат основа за промяна на отношението на властта към лечението на такива бебета, което е много скъпо\", каза д-р Румен Велев, шеф на болница \"Шейново\". Сред проектите, получили дарение в сектор \"Здравеопазване\", са и на фондация bCаuse, помагаща на семействата на децата с увреждания, на Асоциация \"Детско сърце\",  която се грижи за хлапета с вродени заболявания от социално-слаби семейства, на БГ Лигата по хипертония, подготвяща скрининг сред юноши и възрастни в 18 града, на Белодробната болница в Бургас. Във фокуса на кампанията \"Избери, за да помогнеш\" попадат и социалните каузи. Като тази на хората от \"Каритас\", грижещи се за самотни и болни възрастни хора. Сред тях е Мария, която живее с психично-болния си 40-годишен син в Белене. Жената е прекарала инсулт, има и диабет. Тя е неграмотна и не може сама да си взема хапчетата и дозите инсулин. Мария и синът й едва ли биха оцелели, ако на помощ не бяха им се притекли хората от Центъра за домашни грижи. \"Ежедневно В наше лице те виждат своите близки, на които могат да разчитат и да споделят\", каза Ваня Течерова. Дарения от кампанията на \"Райфайзенбанк\" ще зарадват и хлапетата, за които се грижи фондация \"За нашите деца\", и малчуганите с увреждания, посещаващи дневен център в Димитровград, и живеещите в SOS детски селища. Денят ще стане по-цветен дори за болните в психиатричната клиника към Александровска болница. Да даваш надежда на хора, които минават през кръговете на ада. Това е мисията на проекта \"Училище без граници\", чиято цел е да даде възможност на деца с онкохематологични заболявания да продължат обучението си по времето, когато животът им преминава зад болничните стени. че ракът се лекува и животът продължава. И когато децата се върнат в училище при връстниците си, те няма да са изостанали с предметите\", каза болничният учител Теодора Илиева. А Божана разказа историята на своя Оги, диагностициран през 2014 г., но вече излекуван и ученик в първи клас. От даренията за \"Култура и образование\" помощ ще получи и Националният етнографски музей в София за създаването на център, където децата ще изучават стари занаяти, за да не се забравят българските обичаи и традиции. 4199 лева са събрани за реставрация на стенописите на Захари Зограф в Троянския манастир, 2927 лв. отиват за изработването на шопски носии за танцьорите от Националното училище по фолклорно изкуство в Широка лъка. Подкрепа получиха и проектите \"Пътуващите книги на Стара Загора\", и на фондация \"Конкордия\" за допълнителни образователни дейности за деца в неравностойно положение, и на Института за прогресивно образование срещу агресията. Това, че за любовта няма граници, показва историята, разказана от Людмила Кривошиева от фондацията \"Дивите животни\". и било болно от краста. Благодарение на кувьоза, купен с пари от дарението, Кукумба сменил цялата си кожа заедно с бодлите, оздравял и вече тежи 1300 грама. \"Ще си тръгнем оттук по-богати - не само заради чековете, които получихме, но и заради надеждата, заради събуденото зрънце да помага, което дреме у всеки българин. Запалихте искрата\", каза Снежана Петрова, директор на природен парк \"Витоша\". Кампанията на Райфайзенбанк помага за проекта \"Витоша достъпна за всеки\", така че дори хората с увреждания да могат да се радват на разходки в планината. Снежана Петрова съобщи, че за 14 април се подготвя събитие с участието на 15 спортисти, сред които и алпинистът Боян Петров, на което ще бъдат показани възможностите за практикуване на различни спортове на Витоша. До 5 декември пък ще е готова изцяло обновената алея за хора с увреждания. И за да се случат всичките тези хубави неща, хората от \"Райфайзенбанк\" помагат не само с парите си, но дават труда и свободното си време, като участват в различни доброволчески акции. Банкерите, които виждате зад гишетата, и гумени ръкавици, за да боядисват детски площадки, да чистят гори, реки и планини. Събират дрехи за социално слаби, посещават детски домове. 15 доброволчески инициативи има в банката за последните три години, като само през 2017-а те са 9. И ако много хора свързват банките най-често с лихви и такси, то \"Райфайзенбанк\" показва и друго лице с кампанията \"Избери, за да помогнеш\". От \"Райфайзенбанк\" с любов.", "date": "2018.02.15", "title": "От Райфайзенбанк с любов"}
{"url": "http://standartnews.com/balgariya/obzor_izpratiha_dyado_dobri_s_krast_i_trikolyora-368374.html", "text": "„Дядо Добри ни научи да пазим вярата, да сме готови на любов един към друг. Да бъдем щедри в своето даряване\". Това заяви патриарх Неофит, който дойде да изпрати в последния му път Светеца от Байлово, както хората наричаха още приживе най-сърцатия дарител на родните храмове. Добре Димитров Добрев, който издъхна на 103 години, беше положен в двора на църквата „Св. св. Кирил и Методий\" в родното му село, където е прекарал по-голямата част от живота си. Църквата едва побра всички, които дойдоха да изпратят Дядо Добри. Далеч преди обявения час за погребението се събра огромно множество. Слово за делото и уроците на добродушния събирач на милостиня държа епископ Тихон Тивериополски. Двете дъщери на дядо Добри – Богдана и Екатерина, удържаха сълзите през цялото време, докато приемаха съболезнования. \"Не бива да съжаляваме. Той е там, където мечтаеше да бъде\", повтаряше внукът на дядо Добри – Кристиян. След едночасов ритуал в храма ковчегът с тялото на бе положен на метри от входа на църквата. Светеца от Байлово отпътува към отвъдния свят, стиснал кръст в ръцете си и завит с българското знаме. Малката постройка, в която живя той в последните си години, ще бъде запазена в състоянието, в което е, за да показва на поколенията неговата скромност и отдалеченост от всичко материално, каза отец Серафим от храма в Байлово. Кръщелник на дядо Добри от Първомай обяви, че обмисля да направи филм за него. В него ще има видеоклипове с разсъждения за Васил Левски. Вече няколко години се очаква да приключи работата по документалната лента \"Мълчаливият ангел\", която започнаха да заснемат германската продуцентка Упи Еренберг и режисьора Недялко Алипиев с артистичното име Неди Джон Крос. * * * * По човешки скърбим за края на земния път на новопреставилия се дядо Добри (Добре Добрев) и се молим Бог да приеме душата му в селенията на праведните. Там е мястото, което Бог е приготвил за всички, които Го обичат, а знаем, че той обичаше най-много от всичко Господ Иисус Христос и Му служеше с чисто сърце. Чистите по сърце са блажени, защото те ще видят Бога (срв. Мат. 5:8). Затова вярваме, че Христос ще го приеме пред лицето си като истински безсребърник, който за последните 30 години дари всичко, което притежаваше и което събираше пред храмовете в страната. Помним го като най-големия дарител на Патриаршеската ни катедрала \"Св. Александър Невски\", както и на няколко други храмове и манастири. Народът го наричаше \"светецът от Байлово\" не само заради безкористното му служение и даряване, а и заради чистото изповедание и живеене на праотеческата ни българска православна вяра. Верността му към Църквата и нейните повели беше вярност на праведник, а \"споменът за праведника ще пребъде благословен\" (Притч.10:7). Така и ще го помним и ще се молим за душата му – праведният безсребърник, който изпълни Божиите повели, без да промени или изкриви дори една буква от Св. Писание и Св. Предание, верен на Църквата и Отечеството си и неуморен в добрината си. Нека споменът за него ни носи не скръб и тъга, а радост и надежда, че в България светостта и добротворството не са изчезнали, но Бог по молитвите на Св. Богородица и всички светии ще ни дарява и за в бъдеще с благодатните си дарове! Бог да прости новопредставения дядо Добре!", "date": "2018.02.15", "title": "ОБЗОР: Изпратиха Дядо Добри с кръст и трикольора"}
{"url": "http://standartnews.com/balgariya/sveshtenik_izbiva_zabi_zaradi_konventsiyata-368372.html", "text": "Страстите около Истанбулската конвенция доведоха до юмручен бой и избити зъби. Конфликтът избухнал между свещеник и строител, които се били със столове в кръчмата в санданското село Джигурово. Отец Димитър Манджовски и строителният работник Иван Георгиев влезли заедно в селската кръчма и седнали да се почерпят по едно. Впоследствие обаче се хванали за гушите, заради спор. В началото започнали да водят спор \"за\" и \"против\" Истанбулската конвенция, после дискусията им преминала в кавга и обиди на лична основа. Свещеникът вдигнал стол и ударил съселянина си по главата. По-младият строител му отвърнал със серия от крошета, но противникът му не се давал и също размахвал юмруци. Десетината свидетели безучастно наблюдавали няколкоминутната схватка, но накрая се намесили и укротили побойниците. „Ако е бил обиждан и изваден извън равновесие, възможно е, въпреки че е свещеник и трябва да бъде смирен, да се възпротиви и да вдигне стол. И той е човек, и той има нерви\", каза съселянинът на двамата Стефан Илиев. След подадения сигнал от кръчмаря на място пристигнал полицейски патрул от РУП – Сандански. При боя по-сериозно е пострадал строителят, на когото са избити два зъба. И отец Манджовски, и Георгиев са подали жалби в полицията, но строителят по-късно е оттеглил своята.", "date": "2018.02.15", "title": "Свещеник избива зъби заради конвенцията"}
{"url": "http://standartnews.com/balgariya/obzor_duel_na_varha-368378.html", "text": "* * * * * Генералски огън между \"Дондуков\" 1 и \"Дондуков\" 2 нажежи политическия фронт. Цял ден всички се питаха какво толкова каза премиерът Бойко Борисов в интервюто си за бТВ в сряда, че президентът Румен Радев така се ядоса. И даде пресконференция в БТА, която посети по повод 120-ия й рожден ден. На пръв прочит разделителната линия между двата се оказа президентският човек Иво Христов. Борисов обяви, че той е работел в телевизия ВВТ, която е била собственост на депутата от ДПС Делян Пеевски. Още същата вечер Христов заяви във Фейсбук, че по времето, когато е бил директор на телевизията, собственикът се е казвал Петър Манджуков. С това би трябвало да се сложи точка на случая. Оказа се обаче, че Радев вместо да се обиди за далеч по-тежката оценка на Борисов - че Иво Христов е сив кардинал който пише речите на президента,  държавният глава се е засегнал от вкарването в едно изречение на Христов и Пеевски. Нещо повече - Радев зададе три въпроса на премиера: \"Имал ли е срещи и продължава ли да има срещи с г-н Пеевски? Имал ли е и продължава ли да има общи бизнес интереси с г-н Пеевски? Разпределял ли е и продължава ли да разпределя обществени поръчки в интерес на г-н Пеевски?\". Случайно или не, същите въпроси досега бяха зададени многократно от банкера беглец Цветан Василев и от лидерите на т.нар. градска десница Христо Иванов и Радан Кънев. За разлика от друг път обаче сега премиерът отговори. \"Абсолютно ми е чиста съвестта. Ако има, каквито и да е данни за мой бизнес, защото това е абсолютна лъжа, за нещо общо, което да съм направил с Делян Пеевски, го моля (б.р. Румен Радев) незабавно, още днес, да сезира прокуратурата, КОНПИ, която иска институция\", заяви Бойко Борисов. И мина в контраатака, задавайки своите три въпроса: \"Колко струват изборите на президента Радев, как се договори с ДПС за подкрепата в тях? И с Делян Пеевски ли го направи?\" В края на деня очаквано се произнесе и самият Пеевски. Той призова първите двама мъже в държавата да се държат на висотата на институциите, които представляват. И да не го набъркват в техните спорове за самолети, танкове, търгове или разни комисии. Делян Пеевски също категорично отрече да има каквито и да е бизнес интереси с премиера, както и да е познавал Иво Христов, още по-малко да  е работел с него. След всичко това остана висящ въпросът кой е истинският мотив за генералския огън. Или има друга причина, която Радев и Борисов не искат да назоват. Случайно ли не, три факта, свързани с Русия се прокраднаха в словестната престрелка. Първо стана ясно, че Радев е поискал смяната на посланика ни в Москва Бойко Коцев със съветника си Атанас Кръстин. Да, мандатът на Коцев е вече изтекъл. Но в същата ситуация са още близо 40 дипломати. На всички тях мандатът бе удължен до края на БГ председателството. Защо тогава на дневен ред е точно представителят ни в Москва и то дни преди официалното честване на 140-годишнината от Освобождението. В същото време, докато отговаряше на въпросите на президента, Борисов пък публично запита дали в основата на президентския гняв не е отказът на кабинета да купи сега и веднага новите изтребители. И замълча за ремонта на МиГ-овете. Най-неочаквана във вчерашния ден бе реакцията на Москва. С две седмици закъснение руското външно министерство реши да върне закачката на Борисов, който се пошегува в Брюксел, че човек не може да избира две неща - родителите си и президента на Русия. Говорителката Мария Захарова му предложи руско гражданство, за да има възможност да даде гласа си в изборите на 18 март. Появиха се и други версии за престрелката на върха. Едната бе поредното отхвърлено вето на президента вчера. Втората - че Радев се е притеснил от добрите думи на Борисов за него и е бил посъветван веднага да се разграничи, за да запази рейтинга си. Третата бе че в дъното е размяната на коледни подаръци. Радев обяви, че Борисов е получил такъв от Ахмед Доган с тезата му, че кабинетът \"Борисов\" 3 няма алтернатива. Премиерът пък припомни, че по-голям подарък от пълната подкрепа на ДПС за Радев на президентските избори няма. Политолози заподозряха, че размяната на реплики е провокация към Доган да направи и той своето изказване. Където и да е истината, факт е, че най-вредна за държавата в момента е войната между институциите. А персоналната кавга със сигурност ще отслаби външната ни политика, както по отношение на западните Балкани, така и по отношение на предстоящата среща на върха ЕС - Турция. * * * * * Един държавен глава, президент на всички българи, равно отдалечен от всички партии и то в условия, далеч от каквато и да е предизборна кампания, не е редно да дава такива оценки и да взима такава явна страна към неговата партия - БСП. Не може, вчера, когато се разтресе държавата от това, че искат да върнат „народния съд\" или по-скоро считат, че това е нещо добро - да се избият хиляди българи без съд и присъда като кучета в лагерите, да не каже една дума по темата. Той е длъжен и за едните, и за другите, както аз снощи защитих и двете страни. Когато са трепали партизани, това е било толкова лошо, те също са българи, колкото след това, когато са избивани в концентрационните лагери. Нещо повече, внимателно прегледах всичко, което съм говорил. С нито един пункт не съм обидил президентската институция, президента Радев и не съм си позволил да му направя каквато и да квалификация, освен да кажа, че заедно сме работили добре и заедно би трябвало за работим за стабилността и успехите на България. стана въпрос за неговия началник кабинет, който вече 1 година няма достъп до класифицирана информация и не чете документи - поне така казват, аз не вярвам... Много пъти за българските телевизии не се знае реалния собственик. И ако са се почувствали засегнати, че съм казал че зад BBT е стoял Пеевски по това време, а те – г-н Mанджуков, оръжеен търговец, също трябва да се зададе въпроса как така от тази телевизия той става нaчалник кабинет и то без достъп до квалифицирана информация. Елементарен въпрос. Доста обвинения се посипаха. Започвам с Делян Пеевски - депутат от опозицията и подаръка на ДПС за вота на недоверие. За тези, които са забравили, напомням: Всички гласове на ДПС отидоха за президента Радев на президентските избори. И официално, и неофициално те дадоха своята подкрепа за него. Не за кандидата на ГЕРБ. Ако Делян Пеевски е извършил престъпление, и той (б.р. Румен Радев) знае, питам защо служебното правителство... Много ми е интересно вътрешният министър тогава за няколко месеца какви проверки е възложил върху дейността на Делян Пеевски, възложил ли е или не е възложил? И какво общо имам аз с депутат от опозицията. Депутат, когото партията на Румен Радев издигна за шеф на ДАНС. Абсолютно ми е чиста съвестта. И тук искам да се обърна към президента – ако има, каквито и да е данни за мой бизнес, защото това е абсолютна лъжа, за нещо общо, което да съм направил с Делян Пеевски, го моля незабавно днес да сезира прокуратурата, КОНПИ, която иска институция. Аз твърдя, че такива няма. Моята добронамереност към всички не трябва да става накрая мой ущърб. ДПС гласува против правителството в пленарна зала, когато го създавахме. Подарък не ми е правен. Кой подарък ми е направен. Това, че те не се поддадоха на глупостта да искат цялостен вот, за нещо, в което бяха убедени, че нито имаме вина, нито могат да се намерят кусури в управлението...Да са се разбрали. Какво, да отида да ги събирам заедно ли? Те и сега са си събрани. Единствената партия, която никога не е получавала подкрепата на ДПС за избори или е правела коалиция с ДПС, е ГЕРБ. Партията на г-н Радев многократно я е правела. И само преди 1 година изцяло подкрепи президента Радев. Мога да задам контра въпроси и те няма да са нелогични. Колко струват изборите на президента Радев и как се договори с ДПС за подкрепата? С Делян Пеевски ли го направи? Виждате ли как гадно звучи? Защото хайде сега той да седне да дава пресконференции - това добре ли е за държавата? Според мен - не. Да видим с какво още сме го подразнили вчера, че да избухне с такава ярост, злоба жлъч. Аз вчера казах толкова приятен, добър човек, толкова добре работим. Днес разбрах, че съм се лъгал. Може би не може да ми прости, че не купихме тези изтребители за няколко милиарда. Но в нашата програма пише първо да повишим заплатите на учителите, на МВР, на академията на науките... Направихме го. Увеличихме заплатите, пенсиите, 50 милиона коледни добавки... Ще купим и самолетите. Но да кажа фактите - огромните пари за отбрана, сигурно над 90 милиарда, всичките са за военно-въздушните сили. Всичките. За кугъри, пантери, спартани. И сега са в състояние, че да не летят, защото така са подписани договорите. Да каже кой подписа договорите. Радев посъветва Борисов да слуша по-малко своите съветници и гласовете им извън България. Бих се радвал много да каже кой точно глас извън България визира. Брюксел ли или Меркел, Макрон, Юнкер, нека говорим с имена. Президентът първо нападна парламентът, че е атрофирал, после правителството, явно според него единствената институция, която трябва да остане е президентската. Ако иска президентска държава, не е лошо да се каже. Колкото и да исках да избегна подобно влошаване на отношенията, Бог ми е свидетел - аз нямам вина за това, знам, че ако не отговаря някои ще кажат, че ме е страх или имаме слабост. Много битки съм провел с много коварни противници. Не трябва да се подвежда президентът от социологии. Досега почти винаги са ги лъгали, когато дойдат избори. Ако иска да прави партия, да каже. В противен случай не е честно уж неутралната президентска институция да взема такава страна. И да се насочва срещу едно правителство, демократично избрано, коалиционно. С цялото ми уважение, бях длъжен да отговаря, защото нямам нещо от което да се срамувам. Не случайно 11 пъти подред сме побеждавали в изборите. Трябва да се отчита волята на народа. Ако трябва да използваме военни термини - вероломно нападение върху правителството, без никакъв повод след едно изключително добронамерено към президентската интитуция интервю. -------------------- Г-н Борисов получи коледен подарък с пълната подкрепа безрезервно от г-н Доган. Това заяви президентът Румен Радев при посещението си в БТА за 120-годишнината на медийната институция. Повод бе интервюто на премиера за бТВ предната вечер. \"Партията на г-н Борисов гласува единодушно внесения от г-н Пеевски Закон за КТБ\", каза още държавният глава. И продължи: \"И ако някой наистина смесва в едно изречение хора от моята администрация с името на г-н Пеевски, той дължи отговори на въпроси: Имал ли е срещи и продължава ли да има срещи с г-н Пеевски? Имал ли е и продължава ли да има общи бизнес интереси с г-н Пеевски? Разпределял ли е и продължава ли да разпределя обществени поръчки в интерес на г-н Пеевски?\". В отговор на въпрос за отхвърленото от парламента негово вето върху Закона за посевния и посадъчния материал, Радев подчерта, че аргументите, с които е върнал закона за ново обсъждане, са били ясни и разбрани от българското общество. „Не внасям моите вета по преценка дали парламентът ще ги отхвърли или не. Аз съм длъжен да го направя там, където виждам, че има несъответствие най-малкото с Конституцията\", обясни Румен Радев. Попитан дали приема като победа отлагането на ратификацията на Истанбулската конвенция, президентът поздрави министър-председателя за прогреса в позицията. „Вече имаше достатъчно голям дебат по темата. Изказаха се всякакви становища. Но важното е следното: както аз приемам съвети от премиера Борисов и се вслушвам в тях, аз също мога да му дам съвет – да слуша по-малко своите съветници, министри и гласовете извън България, а да прочете конвенцията на английски или френски. Защото това са двата езика, на които тази конвенция има достоверен правен смисъл. Тогава стават ясни много неща\", каза Радев. Според него българският народ \"не отхвърли тази конвенция, защото е недорасъл или недоразбрал, а защото има ценности и не приема да бъде лъган\". По отношение на диалога между институциите по въпросите на външната политика, президентът припомни, че винаги е отстоявал позицията, че България трябва да има една външна политика и именно затова решенията трябва да се вземат преди дадени събития. „Изключвам всякакви мои претенции към премиера Борисов с това, което казах, че съм научил от медиите за обявената вече среща с президента на Република Турция Реджеп Тайип Ердоган с ръководителите на Европейския съюз. Но аз никога не се натрапвам там, където не съм канен\", посочи Румен Радев. И добави, че е изключително важно ролята на България в тази среща „да не се свежда до домакина, който разнася шербет\". По думите на държавния глава за България е важно и очаква от премиера да постави на срещата на 26 март към президента Ердоган тези въпроси, на които страната ни отдавна очаква отговор: гаранция за ненамеса на Република Турция във вътрешните работи на България, особено в изборния процес, за ненамеса в духовния живот на български мюсюлмани и за компенсациите на тракийските бежанци. ----------------- Не познавам началника на кабинета на президента Радев - Иво Христов, като същият никога не е работил за мен. Не приемам замесването на моето име с това на премиера Борисов, по начина, използван от президента Румен Радев, тъй като нямам и никога не съм имал бизнес-интереси или други обвързаности с премиера. Считам, че не е сериозно премиер и президент, от висотата на тяхната позиция, да ме използват в опит за разрешаване на съществуващите между тях, или между техните администрации, проблеми, както и да се упражняват върху името ми, особено с подобна неприемлива за институциите, които представляват, риторика. Каквито и проблеми премиерът и президентът да имат помежду си, лични или институционални, да ги решават занапред като големи момчета, генерали, без да намесват един депутат от опозицията, защото аз нямам никакво отношение към техните спорове за самолети, танкове, търгове или разни комисии. С тези си действия и забъркването на името ми в техните търкания, премиерът и президентът се поставят единствено в услуга на хора като Иво Прокопиев и олигархичните кръгове около него, чиито задкулисни бизнес интерес аз разобличавам през моите медии.", "date": "2018.02.15", "title": "ОБЗОР: Дуел на върха"}
{"url": "http://standartnews.com/balgariya/3_mesetsa_lechenie_eliminira_hepatit_s_ot_kravta-368314.html", "text": "- Хепатит С е заболяване, което се предизвиква от вирус. Нарича се „тихият убиец\", тъй като има свойството да живее в организма 20-30 години,  без да предизвика предупредителни симптоми. Моментът на заразяване с вируса много често остава неразпознат, протича като „настинка\" или „стомашно неразположение\". Инфекцията хронифицира в над 80 % от случаите. Болестта става явна късно, когато са настъпили необратими увреждания на черния дроб -  цироза или рак. Ето защо е необходимо  активното търсене на  заразените, за да се лекуват навреме преди развитието на усложненията. Откриването на новите медикаменти за лечение на Хроничен вирусен хепатит „С\" -т. нар. безинтерферонови режими, безспорно е едно от най-значимите събития  в Гастроентерологията за последните години. - При голяма част от възрастното население заразяването е станало преди 1992 г., но  поради липсата на диагностични тестове за хепатит С, инфекцията е останала неразпозната. Често пациентите разбират случайно при профилактични чернодробни изследвания или при даряване на кръв. Ето защо хора, които са претърпели хирургични намеси, стоматологични процедури, кръвопреливания е възможно да са заразени. Рискови групи, които задължително трябва да се изследват, са венозните наркомани, затворниците, болните на хемодиализа, хората с татуировки. Медицинският персонал също е рисков контингент. - В България Здравната каса поема лечението на всички болни с хроничен вирусен С хепатит с т.нар. безинтерферонови режими, независимо от стадия на чернодробната болест и придружаващите заболявания. Елиминирането на вируса е над 95%. Пътят на пациента е следният:  Първоначално се изследват антитела срещу вируса с кръвна проба. Ако резултатът е  положителен, болният трябва  да се насочи към специализирани гастроентерологични звена. След това се правят изследвания за  нивото на вируса и на неговия генотип. Прави се оценка на степента на увреждане на черния дроб, след което се изготвя  документация за кандидатстване за лечението.  То е под формата на таблетки и е с продължителност 2 или 3 месеца. За това време вирусът се елиминира от кръвта на болния. - Интересен пример за успешно менажиране на болестта е случаят на мъж на 74 г. , при когото хроничният С хепатит е довел до чернодробна цироза и рак на черния дроб. След 3-месечно лечение с безинтерферонов режим вирусът на хепатит С бе елиминиран. Навременното откриване на рака на черния дроб и малките му размери позволиха той да бъде лекуван с т.нар. „аблация\" или по-просто казано –„изгаряне\" на туморната тъкан. Към момента болният е в добро състояние и с добра функция на черния дроб. - Подобно на инфекцията с С хепатит, заразяването често остава нерапознато. За разлика от хепатит С обаче, който се предава предимно по кръвен път, В вирусът се предава и по полов. В момента лечението на хроничния хепатит В се провежда  с лекарства, които не могат да унищожат вируса напълно, но спират размножаването му и така той не се открива в кръвта. По този начин чернодробното увреждане не напредва, намалява  риска от рак на черния дроб и болният не е заразен за останалите хора. За разлика от Хепатит С за предпазване от инфекция с В вируса  се прилага ваксина. Ваксинирането е силно препоръчително за всички рискови групи.", "date": "2018.02.15", "title": "3 месеца лечение елиминира хепатит С от кръвта"}
{"url": "http://standartnews.com/balgariya/uchenite_ot_ban_homeopatiyata_e_lazhenauka_i_ne_lekuva_nito_edna_bolest-368338.html", "text": "Хомеопатията е лъженаука, досега няма никакви сериозни научни доказателства, че тя има някаква теоретична основа, която да е свързана със съвременните знания. Това заяви пред БНТ академик Богдан Петрунов, водещ специалист в областта на имунологията и алергологията в България и в света по повод позицията на учените от БАН, които призоваха ректорите на медицинските университети веднага да преустановят обучението по дисциплината хомеопатия. Те се обосновават, че „методът е лъженаучен и не лекува нито една болест\". Във висшите медицински училища, хомеопатията се изучава като свободно избираема дисциплина. \"Това е една акция на БАН, морално и професионално задължение, да покажем на обществото, да го информираме какво представлява хомеопатията, а после всеки има своя избор. Разбира се, всеки има право да се лекува с каквото иска - баене, гадаене, хомеопатия\", обясни академик Петрунов. По думите му, през последните 15 години водещите здравни институти в редица големи държави, като Австралия, САЩ, Русия и т.н. са излезли със становища, че съвременните представи за хомеопатия напълно не съответстват с постиженията на науката в областта на химия, физика, медицина и биофизика. Председателят на Асоциацията на лекарите хомеопати в България д-р Дора Пачова категорично не се съгласи, че хомеопатията е лъженаука. По думите ѝ хомеопатията е една авангардна наука и тя е категорична, че вирусна или бактериална инфекция може да се лекуват хомеопатично. Акад. Петрунов обаче нарече това твърдение \"абсурдно\". \"Моля ви, професионално за мен е смешно лекар да каже, че е възможно вирусна или бактериална инфекция да може да се лекуват с хомеопатия. Нямам думи. Аз съм смутен дълбоко. Хомеопатията няма никаква клинична стойност, тя има плацебо ефект\", заяви той.", "date": "2018.02.15", "title": "Учените от БАН: Хомеопатията е лъженаука и не лекува нито една болест"}
{"url": "http://standartnews.com/balgariya/vazhni_evroforumi_se_provezhdat_dnes_i_utre_v_sofiya-368339.html", "text": "Днес и утре Федерика Могерини, заместник-председател на Европейската комисия и върховен представител на Съюза по въпросите на външните работи и политиката на сигурност, и Йоханес Хан, европейски комисар, отговарящ за политиката за съседство и преговори за разширяване, ще участват в неформалната среща на министрите на външните работи (Гимних) в София, съобщиха от ЕК, цитирани от Канал 3 През днешния ден ще се проведат работни заседания, посветени на Сирия, Западните Балкани и Корейската народно-демократична република. На 16 февруари към 28-те министри и Върховния представител на ЕС по въпросите на външните работи и политиката на сигурност Федерика Могерини ще се присъединят петте външни министри от страните кандидатки за членство: Албания, Бившата югославска република Македония, Сърбия, Турция и Черна гора. На следващият ден Федерика Могерини ще вземе участие и в Интерпарламентарната конференция за Общата външна политика и политиката за сигурност (ОВППС) и Общата политика за сигурност и отбрана (ОПСО).", "date": "2018.02.15", "title": "Важни еврофоруми се провеждат днес и утре в София"}
{"url": "http://standartnews.com/balgariya/gerb_poiskaha_ostavkata_na_valeri_zhablyanov_kato_zampredsedatel_na_parlamenta-368340.html", "text": "ПГ на ГЕРБ призовава Валери Жаблянов да понесе политическа отговорност, като подаде оставка от поста зам.-председател на Народното събрание. Това каза депутатът от ПГ на ГЕРБ Тома Биков в декларация от името на групата, предаде репортер на Агенция „Фокус\". „Ако исканата оставка не бъде подадена в рамките на работния ден, още утре в 9.00 часа народните представители от ГЕРБ ще започнем събиране на подписи за официално искане на оставката му като зам.-председател на парламента\", заяви той. „От изявление на представители на ПГ на БСП стана ясно, че зам.-председателя на Народното събрание Валери Жаблянов е автор на скандалната фраза, поместена в официална позиция на БСП, според която „Народният съд\" е „необходимо и неизбежно правосъдие\", обясни Тома Биков. „Приветстваме решението на ръководството на БСП да оттегли тази оскърбителна за целия български народ теза от официалния си документ\", коментира той. „Валери Жаблянов не за първи път коментира по циничен начин събития, които са нанесли тежки рани върху голяма част от българското общество. Само преди 2 седмици той се опита да осуети отдаването на почит с едноминутно мълчание към жертвите на тоталитарния режим\", припомни депутатът от ГЕРБ. „Поведението на Валери Жаблянов е неприемливо и несъвместимо с поста зам.-председател на Народното събрание\", изтъкна той. Гласуването най-вероятно ще е в сряда. За отстраняването на Жаблянов са необхими половината от присъстващите в залата депутати плюс един. Ето и цялата декларация на ПП ГЕРБ: \"Уважаема госпожо председател, Уважаеми колеги, От изявления на представители на ПГ на БСП, вчера стана ясно, че заместник-председателят на Народното събрание Валери Жаблянов е авторът на скандалната фраза, поместена в официална позиция на социалистическата партия, според която т. нар. Народен съд е необходимо и неизбежно правосъдие. Приветстваме решението на ръководството на БСП да оттегли тази оскърбителна за целия български народ теза от официалния си документ. В същото време припомняме, че господин Жаблянов не за пръв път коментира по циничен начин събития, които са нанесли тежки рани върху голяма част от българското общество. Само преди две седмици, господин Жаблянов се опита да осуети отдаването на почит с едноминутно мълчание към жертвите на тоталитарния режим. За ПГ на ГЕРБ поведението на господин Жаблянов е неприемливо и несъвместимо с поста зам.-председател на Народното събрание. ПГ на ГЕРБ призовава господин Жаблянов да понесе политическа отговорност за тези свои действия, като подаде оставка от поста, който заема. Ако исканата оставка не бъде подадена, още утре в 9.00 часа сутринта, народните представители от ГЕРБ ще започнем събиране на подписи за официално искане на оставката на Валери Жаблянов като зам.-председател на парламента.\"", "date": "2018.02.15", "title": "ГЕРБ поискаха оставката на Валери Жаблянов като зам.-председател на парламента"}
{"url": "http://standartnews.com/balgariya/zhelyo_boychev_pozitsiyata_na_zhablyanov_za_narodniya_sad_ne_e_pozitsiya_na_bsp_shte_pomislim_za_sanktsiii-368341.html", "text": "Трябва да стане ясно веднага, че написаното от Жаблянов, че \"Народният съд е е едно необходимо и навременно правосъдие\"не може да се счита за официална позиция на БСП и не ангажира партията. За съжаление, се получи това недоразумение, това неуместно изречение. Когато се работят такъв тип документи се правят няколко варианта, различни хора работят върху тях. Ситуацията е неприятна, ще помислим дали има санкции за Жаблянов. Това заяви председателят на ПГ на „БСП за България\" Жельо Бойчев през Нова телевизия. Трудно може да се даде характеристика на Народния съд в едно изречение- очевидно това е било процес във всички държави, които са били част от хитлеристката коалиция. За съжаление, в нашата страна, като много други исторически събития, и това се използвало. „Ние като политическа партия\" осъждаме всякакъв тип политическо насилие\", обясни той. Правителството носи отговорност за цялата сага около Истанбулската конвенция, защото то на 3 януари с пълното съзнание, че там има неща, които ще предизвикат полемика, се опита тихомълком да прокара тази конвенция в българското общество. Зам.-председателят на ПГ наБСП  Жельо Бойчев коментира изказването на премиера Бойко Борисов от вчера. Бойчев подчерта, че от интервюто на Борисов не е станало ясно какво означава \"изтегляне\" на Истанбулската конвенция, това означава ли, че ще бъде отменено решението на правителството, с което тя е приета на 3 януари. Какво означава - конвенцията да бъде приета текст по текст, това е абсолютно невъзможно за международни документи, подчерта Бойчев. \"Има промяна в позицията на ГЕРБ?! За пореден път!\", каза той по отношение на обрата в становището на управляващите. Защо се предлага на българското общество да се ратифицира документ без обяснитеен доклад към него, защо съмненията не се разсеяха, когато този документ беше внесен в парламента, изтъкна Бойчев. И подчерта, че всичко това е отговорност на правителството. „Защо твърденията, че има спекулации, не се разсеяха веднаха\", попита Бойчев. И направи извода, че е съвсем нормално когато виждаш общественото мнение, „да дадеш назад\". Бойчев отговори и на въпроси, свързани с протестите на зелените. Протестите за Пирин няма да спрат, историята в Банско от самото начало е тръгнала по грешен начин, доверието трудно ще се възстанови, прогнозира зам.-шефът на червената група. „Ние сме за едно устойчиво развитие, включително и за зимния туризъм в България\", смята зам.-председателят на ПГ на „БСП за България\". Чакаме отговор от министъра на вътрешните работи по казуса в Шумен, подчерта Бойчев. Жельо Бойчев отговори и на въпроси, свързани с изречението за Народния съд в декларацията на БСП. За нас беше важно да изразим позиция по Луковмарш, правителството да изрази позиция, а не да се крие зад столичната община. „За съжаление имаше такава грешка, човекът, който работеше по текста, беше отстранен\", коментира той и допълни, че е нормално различните членове на опозицията да имат различна гледна точка. Той посочи, че БСП иска за действията им да се съди по това какво се прави сега, а не да се гледа в миналото. Очаквайте подробности!", "date": "2018.02.15", "title": "Жельо Бойчев: Позицията на Жаблянов за Народния съд не е позиция на БСП! Ще помислим за санкциии"}
{"url": "http://standartnews.com/balgariya/tomislav_donchev_za_istanbulskata_konventsiya_madriyat_politik_ne_deystva_na_inat-368342.html", "text": "Декларацията на НФСБ по повод визитата на евродепутатката Ска Келер поражда смут в Европейския парламент, тъй като този тон не е типичен за Европа. Това призна в „Денят започва\" на БНТ вицепремиерът Томислав Дончев. Той коментира и появилите се разногласия между коалиционните партньори, включително тези между партията на Валери Симеонов от една страна и ВМРО и „Атака\" от друга, както и възможността това да наруши стабилността на управлението. „Това, че се водят политически, в случая коалиционни разговори на висок глас е едно, парламентарната подкрепа е друго. Не бих правил пряка връзка между едното и другото. Фактът, че дебатът тече публично е по-доброто. Това означава пълна прозрачност\", заяви Дончев. По думите му в Истанбулската конвенция обществото видя страховете си. „Не и без чужда помощ\", подчерта вицепремиерът. „Но мъдрият политик не действа на инат. Нека дебатът продължи. Подценена беше степента на обществена чувствителност\", заяви той. Дончев се опасява обаче, че вероятността утре някой да запали друг страх, когато някъде срещне чужда дума, остава. На въпрос дали диалогът между коалиционните партньори е по-спокоен без камери вицепремиерът заяви: „Политиката не е счетоводство. Освен хладното излагане на тези, трябва да има и страст. Някои разговори са такива. В политиката трябва да има и план, и страст.\" Томислав Дончев коментира и проблема с обществените поръчки и тяхното обжалване пред съда, което бави изпълнението им. „Обжалването е механизъм, чрез който някой си търси правата, когато смята, че е ощетен. Друг е случаят, когато някой изнудва чрез нея. Имаме саги, които продължават една година. Приемам когато става дума за пътно строителство, фирмите да спорят кой е по-добър. Но не приемам когато оспорващите са фризьорски салон, например. Обжалванията са там, където има стратегически интереси. Право да обжалва дадена процедура, според мен, има този, който може да я изпълни\", поясни той. Според него „когато има необосновано обжалване и процедурата се е забавила, възложителят трябва да има право на обратен иск\". „Има достатъчно сигнали, че България става все по-добро място за бизнес\", заяви Дончев. Той не отрече, че корупция и опити за корупция има. „Това, което може да се мери, е усещането. При корупционната сделка и двете страни имат интерес да мълчат. Усещането за корупция ерозира доверието към държавата и държавните институции. А когато можеш да се купиш състезанието, това е удар в сърцето на пазара\", заяви той. Очаквайте подробности!", "date": "2018.02.15", "title": "Томислав Дончев за Истанбулската конвенция: Мъдрият политик не действа на инат"}
{"url": "http://standartnews.com/balgariya/verizhna_katastrofa_v_sofiya_se_razmina_bez_zhertvi-368343.html", "text": "11 автомобила се удариха при верижна катастрофа в София. Инцидентът е станал около 8.40 ч. в района на вилна зона \"Малинова долина\". По първоначална информация няма пострадали. Най-вероятно причината за произшествието е хлъзгавият път. Веднага след инцидента е започнало опесъчаване в района на бул. \"Св. Климент Охридски\" по посока ул. \"Бистришко шосе\".", "date": "2018.02.15", "title": "Верижна катастрофа в София се размина без жертви"}
{"url": "http://standartnews.com/balgariya/oblachen_chetvartak-368307.html", "text": "И днес ще продължи да е облачно. Сутринта на много места облачността ще се разкъса, но преди обяд отново ще се заоблачи и през деня ще се задържи предимно значителна. Само в крайните южни райони на отделни места все още е възможно да превали слабо. Ще духа слаб, преди обяд в Северна и Източна България до умерен вятър от запад-северозапад. Минималните температури ще са между -4 и 1 градуса, максималните между 4 и 9 градуса. Атмосферното налягане е по-ниско от средното за февруари и ще продължи да се повишава.", "date": "2018.02.15", "title": "Облачен четвъртък"}
{"url": "http://standartnews.com/balgariya/parlamentat_othvarli_porednoto_veto_na_rumen_radev-368345.html", "text": "Парламентът отхвърли ветото на президента Румен Радев върху промените в Закона за посевния и посадъчния материал. Държавният глава не е съгласен с промяната на предназначението на земеделските земи. Според Радев тези правила не изпълняват конституционното задължение на държавата за особена закрила на земята и не гарантират промяна на предназначението на обработваемите земи само по изключение при доказана нужда.", "date": "2018.02.15", "title": "Парламентът отхвърли поредното вето на Румен Радев"}
{"url": "http://standartnews.com/balgariya/mitnichari_nameriha_nelegalni_tsigari_skriti_v_bidoni-368346.html", "text": "1363 кутии нелегални цигари задържаха митнически служители от отдел \"Митническо разузнаване и разследване\" при Митница Лом. Цигарите са открити при проверка на склад за градински камъни в района на област Враца. При огледа митническите служители откриват вкопани напълно в земята два пластмасови бидона. Бидоните, които са използвани за тайници, били замаскирани с каменни плочи. Общото количество на откритите в тях цигари е 27 260 къса или 1363 кутии. Нелегалните тютюневи изделия са без български акцизен бандерол, съобщават от Агенция \"Митници\". По случая е образувано досъдебно производство по описа на Митница Лом. Не за първи път митнически служители откриват подобен тайник. В края на миналата година, при проверка в района на Горна Оряховица митническа мобилна група откри пет вкопани в земята бидона, които вероятно са използвани за съхраняване на нелегални цигари.", "date": "2018.02.15", "title": "Митничари намериха нелегални цигари, скрити в бидони"}
{"url": "http://standartnews.com/balgariya/shofyor_opita_da_podkupi_politsai_kray_dimitrovgrad-368347.html", "text": "30-годишен мъж е задържан за подкуп на полицаи. Тази сутрин около 3.00 ч. на изхода от Димитровград за Стара Загора, пътни полицаи са спрели за проверка микробус \"Форд\" Транзи\". В хода на проверката, те са установили, че пътникът отпред до водача е без предпазен колан. За да избегне съставянето на акт по Закона за движение по пътищата, мъжът от сливенското село Кермен, предложил на полицаите Атанас Ангелов и Даниел Славов от полицията в Димитровград две банкноти от по 50 лева. Последвало е задържането му до 24 часа.", "date": "2018.02.15", "title": "Шофьор опита да подкупи полицаи край Димитровград"}
{"url": "http://standartnews.com/balgariya/valeri_zhablyanov_nyama_prichina_i_motivi_za_ostavkata_mi-368349.html", "text": "Няма причина и мотиви за оставката ми, заяви пред медиите в парламента зам.-председателят на Народното събрание и депутат от „БСП за България\" Валери Жаблянов, цитиран от \"Фокус\". Изказването му бе по повод искането той да се оттегли, направено от ГЕРБ и Съюза на репресираните от комунистическия режим в България. А непосредствен повод за това - декларацията на БСП във връзка с Луковмарш, за чийто автор бе посочен Жаблянов. По-точно - изречението в нея, отнасящо се до поддръжниците на марша -  \"Правят се, че не разбират, че Народният съд от 1945 г. е едно необходимо и неизбежно военновременно правосъдие.\" В предаването \"Лице в лице\" по БТВ снощи депутатът от \"БСП за България\" Александър Симов посочи Жаблянов като най-вероятен автор на документа. „Смятам, че Изпълнителното бюро на БСП има официална позиция. Аз имам мое лично мнение, така че не виждам нищо нередно. Няма причина за оставката ми. За какво да подам оставка? Личното ми мнение съм го споделял многократно на партийни форуми. Има най-различни мнения по тези въпроси в България\", продължи Валери Жаблянов. Жаблянов каза още, че най-вероятно текстът на обръщението, което бе качето на сайта на БСП, е изпратено от пресцентъра на партията. „Не мога да коментирам процеса по разработка на документите на нашата партия. Народният съд е исторически факт. Прочетете, вижте\", обърна се към журналистите той. Попитан дали, ако колегите му от БСП поискат да се оттегли или извини, той ще го направи, Жаблянов отговори, че това би било голяма изненада за него. „Не виждам причина. За какво? Наистина се интересувам с какви мотиви. Най-вероятно има много жертви на комунизма\", каза още Валери Жаблянов. Медиите \"засякоха\" в кулоарите на парламента и Александър Симов. И поискаха и неговото мнение по поисканата оставка на Жаблянов. \"Започвам да си мисля кое лице на ГЕРБ е истинското - това, с което вчера ни обявиха, че историята е баланс, че преди 1944 година също има насилие, което трябва да се осъди. Или днешните им изцепки и изявления, в които сатанизираме комунизма\", каза Симов, цитиран от  „Фокус\". „Валери Жаблянов не трябва да се оттегля. Не би трябвало да му бъде искана оставката\", заяви той.", "date": "2018.02.15", "title": "Валери Жаблянов: Няма причина и мотиви за оставката ми"}
