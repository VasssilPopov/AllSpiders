{"url": "https://standartnews.com/regionalni/ukrepvat-svlachishcheto-trifon-zarezan-389493.html", "text": "Проектът за укрепване на свлачището \"Трифон Зарезан\" и възстановяването  на пътя от Варна до курорта \"Златни пясъци\" стартира с осигурено финансиране от  държаватаTова съобщи днес във Варна зам.-министърът на регионалното развитие и благоустройството Николай Нанков ,който участва във  форума \"Европа в нашия дом\". Предстояла  актуализация на проекта на община Варна, както и отчуждаване на засегнатите имоти. Укрепването щяло да струва около  15 млн. лева. Николай Нанков каза още, че в края на месеца започва  ремонт и на две от съоръженията на Аспаруховия мост. Средствата били осигурени, а срокът за завършването на ремонта бил до началото на сезона.  \r\nДо края на април  ще бъдат направени  и първи копки за изграждането на два нови участъка на автомагистрала \"Хемус\" - Ловеч-Плевен и пътния възел край Тетевен. Осигурени бил над 1,3 милиарда лева за изграждането на 136 км от аутобана ,както и  проектирането на участъка от Ловеч до Велико Търново.  \r\n ", "date": "2019.04.12", "title": "Укрепват свлачището \"Трифон Зарезан\""}
{"url": "https://standartnews.com/sport/taybe-yusein-e-evropeyska-shampionka-389500.html", "text": "Походът на  Тайбе Юсеин на Евро 2019 по борба в Букурещ завърши със защита на титлата й в категория до 62 килограма. На финала Спортист №1 на България за 2018-а, която е и световната шампионка от миналата година, победи без проблеми италианката Аурора Кампаня с 4:0. \r\n\"Имаше напрежение, въпреки че познавам добре италианката. Финалът е доста отговорна среща и затова имаше напрежение. Винаги си представям по-лесни победи, но пак не беше чак толкова трудна, затова съм доволна\", каза Юсеин след финала в интервю за БНТ.  Тя добави, че иска да повтори успехите си от миналата година, когато стана световна и европейска шампионка. \r\nТака до момента отборът на България спечели два златни и два сребърни медала при жените на шампионата в Букурещ. Вчера Биляна Дудова ликува с трета европейска титла в кариерата си, след като триумфира в категория до 59 кг. Миглена Селишка и Евелина Николова пък завоюваха сребърни отличия. \r\nПри 57-килограмовите Мими Христова загуби с туш на азерката Альона Колесник и остана с пета. При мъжете Даниел Александров загуби на полуфиналите при 77-килограмовите на класическия стил и утре ще спори за бронза.  България вече има 4 медала от първенството - два златни - на Тайбе Юсеин и Биляна Дудова, както и сребро на Миглена Селишка и Евелина Николова.  \r\nУтре стартират и последните ни представители на първенството.", "date": "2019.04.12", "title": "Тайбе Юсеин е Европейска шампионка (обзор)"}
{"url": "https://www.standartnews.com/sport/taybe-yusein-e-evropeyska-shampionka-389500.html", "text": "Походът на  Тайбе Юсеин на Евро 2019 по борба в Букурещ завърши със защита на титлата й в категория до 62 килограма. На финала Спортист №1 на България за 2018-а, която е и световната шампионка от миналата година, победи без проблеми италианката Аурора Кампаня с 4:0. \r\n\"Имаше напрежение, въпреки че познавам добре италианката. Финалът е доста отговорна среща и затова имаше напрежение. Винаги си представям по-лесни победи, но пак не беше чак толкова трудна, затова съм доволна\", каза Юсеин след финала в интервю за БНТ.  Тя добави, че иска да повтори успехите си от миналата година, когато стана световна и европейска шампионка. \r\nТака до момента отборът на България спечели два златни и два сребърни медала при жените на шампионата в Букурещ. Вчера Биляна Дудова ликува с трета европейска титла в кариерата си, след като триумфира в категория до 59 кг. Миглена Селишка и Евелина Николова пък завоюваха сребърни отличия. \r\nПри 57-килограмовите Мими Христова загуби с туш на азерката Альона Колесник и остана с пета. При мъжете Даниел Александров загуби на полуфиналите при 77-килограмовите на класическия стил и утре ще спори за бронза.  България вече има 4 медала от първенството - два златни - на Тайбе Юсеин и Биляна Дудова, както и сребро на Миглена Селишка и Евелина Николова.  \r\nУтре стартират и последните ни представители на първенството.", "date": "2019.04.12", "title": "Тайбе Юсеин е Европейска шампионка (обзор)"}
{"url": "https://standartnews.com/sport/rezultati-ot-prvite-chetvrtfinali-v-liga-evropa-389427.html", "text": "Арсенал победи вкъщи Наполи с 2:0 в първи мач от четвъртфиналите в турнира по футбол Лига Европа. В друг мач от тази фаза на турнира Бенфика се наложи с 4:2 като домакин над Айнтрахт. В испанското дерби Валенсия се наложи като гост над Виляреал с 3:1. Челси пък победи в Прага Славия с 1:0. Реваншите са идния четвъртък (18 април).   фото ЕПА/БГНЕС", "date": "2019.04.12", "title": "Резултати от първите четвъртфинали в Лига Европа"}
{"url": "https://standartnews.com/svyat/dzhulian-asandzh-bil-svrzan-s-ruski-khakeri-389434.html", "text": "Има основания да се смята, че основателят на \"Уикилийкс\" Джулиан Асандж, който беше задържан вчера в Лондон, е бил свързан с руски хакери, живеещи в страната, съобщи еквадорският министър на вътрешните работи Мария Паула Рома на пресконференция в Кито, съобщи ТАСС. По-късно пред радио \"Сонорама\" тя не изключи възможността прокуратурата да забрани на двама предполагаеми руски хакери, заподозрени във връзки с Асандж, да напускат страната. След ареста на Асандж Еквадор арестува и предполагаем свързан с него хакер на международното летище в Кито. Според неназовани еквадорски източници, цитирани от Асошиейтед прес, това е шведският програмист Ола Бини. Публикация в британския вестник \"Дейли експрес\" твърди, че той е работил по програмното осигуряване на сайта \"Уикилийкс\". Цитирана от ДПА, Мария Паула Ромо заяви, че \"съществува план за дестабилизиране на Еквадор, който е свързан с геополитически интереси\". Джулиан Асандж беше арестуван в четвъртък в еквадорското посолство в Лондон, където живееше от 2012 г. насам. След ареста си той беше признат за виновен от британски съд за нарушаване на режима на условното си освобождаване, съобщи Асошиейтед прес. Той е изправен и пред потенциална съдебна битка заради опитите на САЩ да осигурят екстрадицията му по обвинения в \"информационно пиратство\".", "date": "2019.04.12", "title": "Джулиан Асандж бил свързан с руски хакери"}
{"url": "https://standartnews.com/balgariya-obshtestvo/kzk-zabrani-sdelkata-mezhdu-emko-i-dunarit-389480.html", "text": "Комисията за защита на конкуренцията забрани сделката за придобиването на оръжейния завод \"Дунарит\" от \"ЕМКО\". Това гласи решение,    \r\nСделката, която се оспорва е един от опитите на оръжейния търговец Емилиян Гебрев, свързан с Цветан Василев, да овладее русенския завод в полза на банкера-беглец. Според нея \"ЕМКО\" трябва да придобие контрол върху \"Дунарит\".  \r\nАргументите в становището на КЗК са, че сделката води до хоризонтално припокриване в дейността на двете дружества при производството на определени видове специална продукция и участниците в концентрацията се явяват близки конкуренти по отношение на тези продукти.  \r\n\"КЗК забранява нотифицираната концентрация между предприятия чрез придобиване на контрол от страна на \"ЕМКО\" ООД върху \"Дунарит\" АД и постановява незабавно изпълнение на решението\", гласи финалното решение в доклада на Комисията.", "date": "2019.04.12", "title": "КЗК забрани сделката между \"ЕМКО\" и \"Дунарит\""}
{"url": "https://standartnews.com/sport/zvezdi-na-sporta-vodyat-kolonata-v-nedelya-za-po-chist-vzdukh-v-sofiya-389438.html", "text": "\r\nМножество популярни спортни звезди на България ще поведат колоната на „София кара колело и тича за по-чист въздух“ тази неделя. Стартът на Велошествието е точно в 11 ч., а бегачите потеглят в 11.15 ч. по маршрут от Народно събрание през Орлов мост покрай Перловската река до НДК и след това по бул. Витоша до входа на Южния парк. Там на голямата поляна е предвиден голям спортен празник с много атракции, надпревари, викторини с награди, концерти и забавления. \r\nСъбитието се организира от „София – Европейска столица на спорта“, Центърът за градска мобилност и Столична община. Сборният пунк ще бъде отворен точно в 9.30 ч. за да може всеки участник да получи фланелка и стартов номер, с който после би могъл да се включи в многото томболи с награди в Южния парк. Аниматори ще се погрижат преди старта пред Народно събрание вашите велосипеди и по-специално колелата на най-малките да са красиви и празнично украсени. \r\nВелошествието и кросовото бягане нямат състезателен характер, а преминаването по 4-километровия маршрут е с цел да се отправи послание за по-чист въздух, за по една още по-красива и зелена българска столица. \r\n„София – европейска столица на спорта“ организира събитието вече четвърта поредна година, заедно с още над сто активности, които имат за цел да предоставят повече възможности на софиянци и гостите на града за спорт и активен начин на живот. \r\nРегистрация за Велошествието и кроса не е задължителна, но след 9.30 ч. при желание ще можете да вземете фланелка и стартов номер, с който да участвате в томболите в Южния парк с награди за над 2000 лв. Маршрут, последни новини и всичко за предстоящите в неделя активности можете да намерите в подробности във специалната Facebook страница на събитието \r\nОлимпийски легенди и шампиони потеглят по маршрута На старта ще бъдат някои от най-известните спортни звезди на България. Отново с колоната ще потегли легендарната Евгения Раданова, която освен трите си медала от зимни олимпиади е и единствената българка участвала и на зимна, и на лятна олимпиада със своя старт в колоезденето от Игрите в Атина 2004 г. До нея ще бъдат част младите таланти на българския спорт: \r\nновата звезда на световното фигурно пързаляне Александра Фейгин, която едва на 16 години записа тази зима историческото 11-о място на Европейско първенство в Минск и престижното 17-о място на Световното в Япония при жените. На старт ще бъдат и двукратните олимпийски младежки шампиони от Буенос Айрес2018 акробатите Мариела Костадинова и Панайот \r\nДимитров, бронзовата медалистка от току-що завършилото Световно първенство за девойки по фехтовка в Торун (Пол) и носителка на \r\nСветовната купа на сабя Йоана Илиева, деца от хокейните школи, баскетболната легенда Роберт Гергов и др. \r\nТвърде вероятно е на старт да застанат още медалистът от Световно първенство по таекуондо Владимир Далаклиев, волейболният треньор Сашо Попов, призьорът от младежките олимпийски игри в Буенос Айрес в спортното катерене Петър Иванов, както и много общински съветници, известни личности от културата, политиката и бизнеса. \r\nСред участниците е и легендарният алпинист Дойчин Боянов, който изкачи Еверест без кислород. Българския герой през миналата година осъществи заедно с приятели и съмишленици уникален проект с щафетния супермаратон„Един ден на Витоша“. За двайсет часа Дойчин обиколи Витоша по суша, въздух, вода, дори под земята, съпровождан от 16 суперспортисти, два коня и няколко хъскита. Инициативата беше подпомогната от „София – евростолица на спорта“ и имаше благотворителна цел – да осигури чрез \r\nкампанията „Витоша – достъпна за всички“ на Природен парк „Витоша“ средства за изграждане на алея и спортна площадка в местността „Игликина поляна“ за хора с физически увреждания. \r\nВ пъстрата колона ще бъде и група от Датското посолство начело с посланик Сьорен Якобсен, които също ще карат колела за по-чист въздух в София. Посланик Сьорен Якобсен представлява Кралство Дания у нас от септември 2017 година. Сега той ще участва във Велошествието заедно със своята съпруга и по-голямата си дъщеря, които го придружават на мисията му в България. Служители на посолството на Кралство Дания се включват активно в много спортни събития и надпревари у нас и по-конкретно в \r\nСофия. През миналата година те участваха в атлетическо бягане на 26 май, а на 22 септември отбелязаха Деня на независимостта с велосипедно шествие. По-късно те бяха част от надпреварата „Заедно“ и част от 5-километровото бягане за Световния ден на диабетиците. \r\nНа старта очакваме и президента на Международния съюз по модерен петобой Клаус Шорман, германецът тези дни е в София във връзка с турнира за Световната купа. \r\nГолям спортен празник в Южния парк с много награди, забава и атракции \r\nМного интересна програма ви очаква и в Южния парк. Спортният празник тамв неделя започва в 11.30 ч. с много музика, надпревари, забавни игри и викторини с награди. За доброто настроение на присъстващите на голямата поляна до входа откъм бул. „Витоша“ ще се погрижат участничката в конкурса на Евровизия Йоанна Драгнева и изключително популярната напоследък сред тийнейджърите певица Ева, двете са подготвили атрактивна денс музика, за да може всички да се забавляват и да танцуват. Техните изпълнения ще бъдат прекъсвани на всеки 15 минути с периодично теглене викторини със стартовите номера на участниците с наградите за над 2000 \r\nлв. \r\nСпециални щандове и палатки ще показват на децата най-новите тенденции в колоезденето и начините за безопасно каране на колело. Аниматори от се грижат за доброто настроение с много забавни игри и надпревари сред малчуганите, ще организират конкурс за най-добра рисунка на тема велосипеди, най-красивите ще бъдат отличени със специални награди. \r\nНа голямата поляна ще бъде позиционирана и новата въздушна възглавница. Всеки ще може да се пробва със скок от специално изградена конструкция с две позиции като височина. Зрителите ще определят най-атрактивните \r\nизпълнения.", "date": "2019.04.12", "title": "Звезди на спорта карат колела в неделя за по-чист въздух в София"}
{"url": "https://standartnews.com/sport/blgariya-rumniya-srbiya-i-grtsiya-podpisvat-memoradnud-za-mondiala-389444.html", "text": "Спортните министри и представители на футболните федерации на България, Румъния, Гърция и Сърбия ще проведат работна среща в Солун на 13-ти април 2019 г. /събота/. Министърът на младежта и спорта Красен Кралев, министърът на младежта и спорта на Сърбия Ваня Удовичич, зам.-министърът на културата и спорта на Гърция Георгос Василиадис и министърът на младежта и спорта на Румъния Богдан Константин Матей се очаква да подпишат Меморандум за разбирателство между четирите правителства, с който да се официализира учредяването на организационен комитет за подготовка на съвместната кандидатура за Мондиал 2030 и Европейското първенство през 2028. По време на срещата в Солун всяка от четирите страни трябва да направи конкретни предложения с какви градове и стадиони може да се включи в кандидатурата. От страна на България в разговорите на експертно ниво ще участват президентът на Българския футболен съюз (БФС) Борислав Михайлов, изпълнителният директор на Национална спортна база Пламен Манолов, заместник-изпълнителният директор на БФС Антон Попов и директорът на дирекция \"Европейски програми, проекти и международно сътрудничество\" на Министерство на младежта и спорта Виктория Славкова. От името на Румъния на срещата ще присъства президентът на Румънския футболен съюз Разван Бурлеану. Президентът на футболната федерация на Гърция Граменос Евангелос и шефът на кабинета на зам.-министър Василиадис ще участват в експертната среща от името на Гърция. Сърбия ще бъде представена от вицепрезидента на Сръбската футболна асоциация Марко Пантелич, генералния секретар на Асоциацията Йован Шурбатович и заместник-спортния министър Дарко Удовичич. След работната среща спортните министри и представителите на футболните федерации на България, Сърбия, Румъния и Гърция ще дадат изявление за медиите. Работната среща в Солун е четвърта поред между четирите държави. Първите две се проведоха в Сърбия през ноември и декември миналата година, последната среща беше в София през февруари.", "date": "2019.04.12", "title": "България, Румъния, Сърбия и Гърция подписват мемораднуд за Мондиала"}
{"url": "https://standartnews.com/sport/aleksandrov-pochva-s-litovets-v-bukureshch-389437.html", "text": "Даниел Александров (с червеното трики) стартира днес срещу литовеца Паулиус Галкинас в категория до 77 кг на европейското по борба, класически стил в Букурещ (Румъния). В потока на носителя на златния пояс \"Никола Петров\" са представителите на силните школи на Грузия, Азербайджан и Армения, с които може да се срещне на полуфиналите. \r\nПри най-леките до 55 кг Недялко Петров излиза срещу украинеца Владислав Коростелов. \r\nВ категория до 87 кг Йоан Димитров ще има за съперник на старта Ерик Силаши (Унгария). \r\nА при най-тежките до 130 кг Милослав Методиев ще спори с норвежеца Оскар Марвик. При успех най-вероятно ще се бори със световния шампион Сергей Семенов (Русия) в четвъртфиналите. Срещите започнат от 11,30 часа.  \r\nПолуфиналите са от 17,15 часа, а финалите от 18 часа, в които Тайбе Юсеин ще защитава титлата си в категория до 62 кг. А Мими Христова (57) ще се бори за бронза.  \r\nДо момента България има три медала - злато на Биляна Дудова и сребро на Миглена Селишка и Евелина Николова.", "date": "2019.04.12", "title": "Александров почва с литовец в Букурещ"}
{"url": "https://standartnews.com/sport/slavi-binev-na-sreshcha-s-tomas-bakh-389463.html", "text": "Швейцария отново е исторически център на спорта. Пред очите на Президентът на МОК Томас Бах и бившия Федерален канцлер Герхард Шрьодер, представителите на южната и севернокорейската таекуондо федерации направиха стъпките към обединение на двата спорта.  \r\nСъбитието което се проведе в Олимпийската столица е сензация за света на спорта. На бележития ивент, България бе представена от президента на Eвропейския таекуондо съюз и президент на БФТ Слави Бинев. Поради заслугите му в развитието на таекуондо и опита му в институциите, той бе част от делегацията представляваща олимпийското таекуондо, и предвождана от президента наWT д-р Чо .Домакин на срещите бе Музеят на спорта в Лозана, заедно с председателя на МОК Томас Бах, който посрещна президентите на двете световни таекуондо делегации – на WT д-р Чо и наITF Ри Йонг Сон. На събитието присъстваха още бившия бившия Федерален канцлер Герхард Шрьодер, президента наASIOIF  Франческо Бити, президента на световната хандбална федерация Хасан Мустафа, Президента на FISU Олег Матитсин, дипломати, депутати и легенди в спорта.  \r\nВ личен разговор със Слави Бинев, Томас Бах  не скри очарованието си от страната ни и работата на БОК под ръководството на Стефка Костадинова. Той напомни на президента на БФТ за семейната му олимпиада, която коментираха при посещението на Бах в София, преди няколко месеца.В качеството си на президент на ETU Бинев обсъди с бившия канцлер на Германия и възможностите за развитието на спорта, и таекуондо в Европейския съюз.  \r\nСлед срещата се проведе се и демонстрация на отборите на WT и ITF в чест на 25-тата годишнина от включването на таекундо в Олимпийските игри. Под надслов „One world, one taekwondo“ двата демо – отбора се прегърнаха. Овациите на присъстващите, обаче обраха и президентът на Турската Федерация – WT  Метин Сахин и проф. Джон Кукион от Корея,които направиха атрактивен спаринг 34 години след последното им явявяне заедно на финалите на световно първенство през 1985г. Те доказаха, че за таекуондо възрастта е само цифра.  \r\nДнес срещите на двете корейски делегации продължават и в Женева, където престои посещение и последната съвместна демонстрация през април на WT и  ITF в  централата на ООН, където ще е най-големият импакт.", "date": "2019.04.12", "title": "Слави Бинев на среща с Томас Бах"}
{"url": "https://standartnews.com/sport/albena-sbra-tenisisti-ot-15-drzhavi-v-evroshampionat-za-glukhonemi-389466.html", "text": "Над 150 участници от 15 държави се събраха в курортен комплекс Албена за  Европейското първенство по тенис на маса за глухонеми. Шампионатът е в две възрастови групи – за юноши и девойки, и за мъже и жени, които започнаха двубоите си днес. В идните пет дни надпреварите ще определят най-добрите на континента. Срещите се играят в обновената зала, която е с изцяло ремонтирани съблекални и общи помещения. Новото осветление вече отговаря на всички съвременни изисквания. Гостите са останали очаровани от превъзходните условия както по спортните терени, така и като настаняване и обслужване в курорта. Шампионатът ще продължи до следващата сряда – 17 април. Това е едно от петте европейски първенства, на които Албена е домакин в годината, в която бе определен за първият в историята „Европейски курорт на спорта“. През май в черноморската перла ще се състоят финалите на UEFA U17 EURO 2019 – континенталното футболно първенство за девойки до 17-годишна  \r\nвъзраст и Европейското първенство по тенис за железничари. По-късно през годината са насрочени еврошампионатите по петанк и по хокей на трева. \r\nАлбена е първият в историята „Европейски курорт на спорта“. Титлата бе връчена на тържествена церемония през декември в Европейския парламент в Брюксел. В тази връзка през 2019 г. курортът организира над 100 спортни активности. Богатият календар се допълва от събития както на ниво професионален спорт, така и от турнири за аматьори. Насърчават се детските турнири и пара-спортовете. В обновеният вътрешен басейн с минерална вода в сърцето на Албена стартира и училище по плуване за деца и възрастни.  \r\nНаред с това курортът ще е домакин на няколко спартакиади, олимпийски младежки фестивал на БОК, тренировъчен лагер на тежкоатлети от Канада. По инвестиционната програма се реновира инфраструктурата на залата, на футболния комплекс, на игрищата в Оброчище и на плажа се оформят специални площадки за въвличане на повече хора в спортни занимания чрез анимациите за почиващите. Общо над 25 000 души ще се възползват през 2019 г. от спортната база на един от най-добрите световни комплекси в това отношение. Същевременно това лято Албена ще отбележи своя 50-годишен юбилей.", "date": "2019.04.12", "title": "Албена събра тенисисти от 15 държави в еврошампионат за глухонеми"}
{"url": "https://standartnews.com/svyat/angliya-obmislya-ideyata-za-nov-referendum-389498.html", "text": "„Много е вероятно идеята за втори референдум за Brexit да бъде внесена в парламента в някакъв момент, но той трябва да бъде организиран преди октомври, когато Великобритания трябва да напусне Европейския съюз”. Това заяви британският финансов министър Филип Хамънд, цитиран от БГНЕС. Той направи този коментар във Вашингтон, където присъства на срещата на Международния валутен фонд. \"Това е предложение, което може и е вероятно да бъде поставено в парламента на определен етап\", каза Хамънд. Идеята за нов референдум бе сред няколкото алтернативи на Brexit към сделката на премиера Тереза Мей, която беше поставена на гласуване от депутатите през последния месец, но която не получи мнозинство в парламента.  Хамънд каза, че правителството на Мей се придържа към противопоставянето си на всеки нов референдум. \"Позицията на правителството не се е променила. Правителството се противопоставя на потвърждаващ референдум и затова няма да го подкрепим\", каза той. Много депутати от опозиционната Лейбъристка партия оказват натиск върху своя лидер Джереми Корбин да включи нов референдум в исканията си в преговорите с правителството за намиране на изход от безизходната ситуация в парламента. Хамънд каза, че очаква правителството и лейбъристите да постигнат споразумение през следващите няколко месеца. Той заяви, че всеки нов референдум вероятно ще отнеме шест месеца за организиране, което означава, че времето ще бъде намалено преди новата дата за отлагане на Brexit на 31 октомври, която беше договорена от лидерите на ЕС тази седмица.", "date": "2019.04.12", "title": "Англия обмисля идеята за нов референдум"}
{"url": "https://standartnews.com/sport/sportt-po-tv-za-12-april-389467.html", "text": "17,50 Спорт тото 17,15 Футбол, България, Първа лига: Славия - Дунав (пряко) 21,45 Футбол, Франция, Лига 1: Нант - Лион (пряко) 05,00 и 09,00 Формула 1: Първа и Втора тренировка за Голямата награда на Китай (пряко) 22,00 Футбол, Англия, Висша лига: Лестър - Нюкасъл (пряко) 19,30 Футбол, България, Първа лига: Септември - Локо Пд (пряко) 22,00 Голф: САЩ Мастърс, втори кръг (пряко) 17,50 Мотоциклетизъм: Moto GP, 3 кръг, Първа тренировка за Голямата награда на Америка (пряко) 20,00; 22,00; 00,00 и 02,00 Тенис: ATP 250 Хюстън, четвъртфинали (пряко) 21,00 Баскетбол, Еврокъп: Алба Берлин - Валенсия (пряко) 18,00 Борба: Европейско първенство (пряко) 21,15 \"Спорт в обектива\" 20,00 УЕФА Шампионска лига - магазинно предаване 16,30 Колоездене: Обиколка на Баския, пети етап (пряко) 17,00 Вдигане на тежести: Европейско първенство в Грузия, 87 кг, жени (пряко) 18,45 Плуване: Северен тур в Стокхолм, първи ден (пряко) 21,30 Футбол, Германия, Първа Бундеслига: Нюрнберг - Шалке (пряко)", "date": "2019.04.12", "title": "Спортът по тв за 12 април"}
{"url": "https://standartnews.com/regionalni/prokuraturata-pokhvashcha-sluchaya-s-potroshenata-zhena-v-stara-zagora-389440.html", "text": "Районната прокуратура в Стара Загора е образувала досъдебно производство за причинена по непредпазливост телесна повреда по случая с жената,  която претърпя сериозни травми в централната градска част. Това съобщиха днес от държавното обвинение след сигнала, който са получили за инцидента.  Разследването е  било възложено на дознателите от първо районно управление на МВР в Стара Загора. \r\n  Инцидентът е станал преди няколко дни по централния булевард, където от доста време се извършват ремонтни дейности. Както АСН вече писа, жената е паднала от небезопасени стъпала и си е счупила двете ръце в китките и е получили травми по тялото. Пострадалата е на лечение в университетската болница \"Киркович\" и според лекарите ще остане безпомощна в гипс поне един месец. ", "date": "2019.04.12", "title": "Прокуратурата похваща случая  с потрошената жена в Стара Загора"}
{"url": "https://standartnews.com/sport/liga-krasi-e-nay-ochakvanoto-sbitie-v-konniya-sport-389484.html", "text": "Бизнесменът Димитър Консулов сподели, че идеята за Лига „Краси” се родила след изключителния успех на проведените през миналата година турнири „Краси” и „Хисар”, които събраха най-добрите състезатели и повече от 3000 зрители на конна база \"Фригопан\", край Пловдив. Тази година, ръководената от  Димитър Консулов, Фабрика за майонеза „Краси” празнува 25 годишен юбилей и това ще е едно от събитията, с които лидерът на пазара на майонеза у нас отбелязва своя четвъртвековен юбилей. ”Светът не е само футбол и спортът не се изчерпва с него. Важно е в България да развиваме и конния спорт, не бива да забравяме, че общуването с коня променя душата! Не случайно се казва, че лош човек не може да бъде добър ездач! Да спечелиш доверието и да подчиниш това интелигентно и грациозно животно не е лесно, изисква се смелост, дисциплина, отговорност, внимание и ред др. качества, които този спорт възпитава. Нека в България да има повече състезатели, носители на такива качества, нека да има повече почитатели на този красив и аристократичен спорт!” каза създателят на Лига „Краси”, Димитър Консулов. Лига “Краси” включва два квалификационни етапа и финал. За купата имат право да се състезават участниците от всичките 4 кръга и влезли в класацията за финал. Стартът за Лига „Краси” наближава, на 20 и 21 април са квалификациите за най-очакваната конна надпревара у нас. Конната база в Царацово ще събере най-добрите в конния спорт на 20 и 21 април. Втората квалификация е планирана в началото на месец юни, а финалът ще е на 28 и 29 септември.      ", "date": "2019.04.12", "title": "Лига „Краси” е най-очакваното събитие в конния спорт"}
{"url": "https://www.standartnews.com/sport/rezultati-ot-prvite-chetvrtfinali-v-liga-evropa-389427.html", "text": "Арсенал победи вкъщи Наполи с 2:0 в първи мач от четвъртфиналите в турнира по футбол Лига Европа. В друг мач от тази фаза на турнира Бенфика се наложи с 4:2 като домакин над Айнтрахт. В испанското дерби Валенсия се наложи като гост над Виляреал с 3:1. Челси пък победи в Прага Славия с 1:0. Реваншите са идния четвъртък (18 април).   фото ЕПА/БГНЕС", "date": "2019.04.12", "title": "Резултати от първите четвъртфинали в Лига Европа"}
{"url": "https://standartnews.com/regionalni/moderni-mashini-shche-pochistvat-stara-zagora-389442.html", "text": "Модерни машини ще почистват централния площад и Ларгото, които в момента се обновяват.  Работата с новите комунални машини за почистване и миене беше демонстрирана пред местните медии и любопитни граждани на пешеходната зона  на централния бул. „Цар Симеон Велики“. \r\n   \"Почистващите съоръжения са с прикачен инвентар, като имат по 3 четки и възможност за чистене с различни обороти на въртене. Средната скорост на почистване е около 20 км/ч.“, представи ги шефът на общинското звено „Озеленяване и комунални дейности“ Николай Стоев. Едната машина е оборудвана и с приставка за миене като вместимостта на контейнера за мокро почистване е 165 л. Обемът на контейнера за отпадъци, който се изсипва директно в кош за боклук тип „Бобър е 500 л.  \r\n Една от новите машини ще се грижи и за чистотата на централния градския парк „5-ти октомври“ и парк „Александър Стамболийски“ (Алана), а другата - за парк „Митрополит Методий Кусев“ /Аязмото/ и площада пред стадион „Берое“.", "date": "2019.04.12", "title": "Модерни машини ще почистват Стара Загора"}
{"url": "https://standartnews.com/regionalni/kibersigurnostta-i-falshivite-novini-obszhdat-v-stara-zagora-389446.html", "text": "„Kибepcигypнocт и фaлшиви нoвини“  - това е тeмa на форума, ĸoйтo щe ce пpoвeжда днес в Cтapa Зaгopa . B него  ще участва и българският eвpoĸoмиcap пo цифpoвa иĸoнoмиĸa и oбщecтвo Mapия Гaбpиeл. \r\n Пpoф. д-p Живĸa Oвчapoвa, диpeĸтop нa Изcлeдoвaтeлcĸия инcтитyт пo инфopмaтиĸa нa Texнoлoгичния инcтитyт в Kapлcpye и pъĸoвoдитeл нa Инcтитyтa пo инфopмaциoнeн мeниджмънт в инжeнepcтвoтo нa Texнoлoгичeн инcтитyт Kapлcpye щe пpeдcтaви виpтyaлнaтa peaлнocт в peaлния cвят, ĸaĸтo и пepcпeĸтивитe зa paзвитиe нa виcoĸoтexнoлoгичния ceĸтop в peгиoнa и създаването на дигитален център в Стара Загора. \r\n  В дискусияна ще участват жypнaлиcтът от Дapиĸ Paдиo Kиpил Bълчeв, и Биcepa Зaнĸoвa, пpeдceдaтeл нa Фoндaция \"Meдии 21\", пapтньop пo пpoeĸта СОМРАСТ, финaнcиpaн пo европpoгpaмaта \"Xopизoнт 2020\". Фopyмът щe cъбepe пpeдcтaвитeли нa paзлични инcтитyции и opгaнизaции, които щe пpeдcтaвят необходимостта от нopмaтивни aĸтoвe за по-голяма сигурност, както възможностите зa отбиване c ĸибepaтaĸи. \r\n ", "date": "2019.04.12", "title": "Киберсигурността и фалшивите новини  обсъждат в Стара Загора"}
{"url": "https://standartnews.com/svyat/dobrovoltsi-kontrolirat-granitsata-na-sashch-s-meksiko-389458.html", "text": "Съобщават за нарушения по телефона Американски ветерани са обещали доброволно да патрулират на границата на Съединените щати и Мексико, докато стената бъде построена, France-Presse. \"Ние сме тук, за да помогнем на граничната охрана, защото те нямат достатъчно сили\", казват техни представители. Групата от пет до шест души, наречена Обединени патриоти на конституцията (United United Patriots), се базира в Сънланд Парк, Ню Мексико. Състои се главно от въоръжени ветерани. В Сънланд Парк бурно се обсъжда процесът на миграция в САЩ, като според охранителите миграционната криза най-силно е засегнала техния град. Групата има три цели: да наблюдава границата, да защитава нелегалните имигранти, които се съгласяват да се предадат на граничната охрана, и да преследва онези, които не искат. Един от участниците в движението признава, че нямат право да задържат никого. Техните възможности са ограничени до правото да съобщават за нарушение на закона по телефона. По-рано през април стана известно, че американското министерство на отбраната е представило три договора за изграждане на стена на границата с Мексико за общо $ 986 милиона.", "date": "2019.04.12", "title": "Доброволци контролират границата на САЩ с Мексико"}
{"url": "https://standartnews.com/svyat/katastrofiraliyat-f-35-istinski-koshmar-za-sashch-389447.html", "text": "Опасенията на американците са, че може да бъде открит от Русия или Китай Инцидентът с американския изтребител F-35A, принадлежащ на японските въоръжени сили, може да представлява сериозна заплаха за Съединените щати. Това се посочва в статия на американското издание War is Boring. Високотехнологичният американски изтребител падна на 84 мили от източния бряг на префектура Аомори в Тихия океан. \"Има опасения, че той може да бъде открит от руски или китайски военни кораби, които патрулират района\", се казва в статията. Наблюдателите от американското издание цитират думите на бившия служител на Комитета за международни връзки на Сената на САЩ Том Мур, който смята, че Москва и Пекин ще направят всичко възможно да намерят останките на изтребителя. \"Китай и Русия са склонни да платят скъпо, за да получат загубения F-35 от Япония\", пише той на своята страница в Twitter. Изчезналият самолет е бил на учение с три други стелт изтребителя. Към днешна дата съдбата на пилота е неизвестна. Статия в издание на Business Insider гласи, че полетът на F-35A е извършен от опитен пилот, който има повече от 3200 летателни часа зад гърба си, включително 60 часа на новите стелт изтребители. Генерал-лейтенантът, пенсионер от американските военновъздушни сили, Дейвид Дептул се опасява, че Русия и Китай ще могат да получат падналия F-35A, а това, според него, може да бъде истински кошмар за американските военновъздушни сили. „Ако Русия или Китай, които поддържат тежко военноморско присъствие в региона, първи открият самолета, бъдещето на авиацията в САЩ може да приключи дори преди да започне“, се казва в статия на Business Insider. Наблюдатели от изданието смятат, че Москва и Пекин имат всички възможности да намерят първи падналия самолет. В този случай КНР и Руската федерация ще получат съкровищница от тайни за най-скъпата оръжейна система в света. По-рано \"ПолитРосия\" разказа, че по мнението на военния експерт Владимир Орлов Турция може да се откаже от американските F-35 в полза на Су-57, тъй като руските изтребители са способни да изпълняват огромен спектър от задачи.", "date": "2019.04.12", "title": "Катастрофиралият F-35 - истински кошмар за САЩ"}
{"url": "https://standartnews.com/regionalni/parkt-v-kvartal-elenovo-s-modelna-gradinka-na-bioraznoobrazieto-389465.html", "text": "„Карлсберг България“, Българско дружество за защита на птиците и Община Благоевград оформиха моделна градинка на Биоразнообразието. Тя се намира в парка в квартал „Еленово“, който бе обособен през 2016 година. Вчера на място бяха посадени 50 дървета от вида Офика. Бяха поставени и 15 поилки и 15 хранилки за птици. Облагородяването на парка в кв. „Еленово“  съвпада с кампанията, инициирана от кмета д-р Атанас Камбитов, „Чист и зелен Благоевград! От нас зависи“. Офиката (Sorbus aucuparia) е многогодишно дърво, чиято височина достига 15-16 метра. То е със сива и гладка кора, която при старите дървета слабо се напуква. Кореновата система на офиката е силно развита. Нарича се още Птицеловна брекиня.", "date": "2019.04.12", "title": "Паркът в квартал „Еленово“ с моделна градинка на Биоразнообразието"}
{"url": "https://standartnews.com/regionalni/proletna-sesiya-na-detskite-i-mladezhki-parlamenti-389468.html", "text": "Димитър Борумов, председател на Детския парламент в Благоевград, и Константина Гарова участват в XVIII Пролетна сесия на Детските и младежките парламенти. Форумът се провежда в Перник и ще продължи до 13 април. Темата на сесията тази година е \"Културно богатство\". Проявата е насочена към повишаване на активността на младите хора и подобряване на капацитета на организациите им, с цел адекватно участие в младежкото управление. \r\nДетският парламент в Благоевград има своето място в културния и обществен живот на града. С подкрепата на Община Благоевград, Детският парламент се нарежда сред активно работещите младежки парламенти в страната. Организацията има редица инициативи зад гърба си. \r\nВ Пролетната сесия на Детските и младежките парламенти участват представители от цялата страна.  ", "date": "2019.04.12", "title": "Пролетна сесия на детските и младежки парламенти"}
{"url": "https://standartnews.com/regionalni/mgabriel-digitalnata-sigurnost-zavisi-ot-vsichki-drzhavi-v-es-389473.html", "text": "Дигиталната сигурност в ЕС зависи от всички държави-членки. Това заяви еврокомисарят по цифрова икономика и цифрово общество Мария Габриел днес в Стара Загора. Тя участва във форума „Киберсигурност и фалшиви новини“, организиран от общината и индустриална зона \"Загоре\". Габриел посочи два фактора, които са в основата на дигиталната сигурност. Това са приемането от всички държави-членки на регламента, в които са заложени високи стандарти за сигурност. Другото условие  е максимално да бъде използвана европейската система за сертификация на продукти като публичната администрация и 5G. \r\n Според Мария Габриел има много позитивни неща, направени, за да може в България да заработи Електронно правителство в обозримото бъдеще. Но за да се случи това предстояла още много работа.  \r\nРазкриването център за дигитални иновации и култура с лаборатория за виртуална реалност в Стара Загора бе обсъдено по-рано на дискусия с проф. Живка Овчарова от Техническия университет в Карлсруе и центъра по виртуално инженерство. Според нея и научната общност в града това ще спомогне изключително много за развитието на технологичния сектор и на бъдещите инвеститори в Стара Загора.", "date": "2019.04.12", "title": "М.Габриел: Дигиталната сигурност зависи от всички държави в ЕС"}
{"url": "https://standartnews.com/regionalni/khitovi-spektakli-na-tara-ra-bumbiya-v-blagoevgrad-389472.html", "text": "Международният театрален фестивал „Тара-ра-бумбия” ще завладее Благоевград за седма поредна година. Силни спектакли, известни режисьори и актьори ще зарадват любителите на Мелпомена. Театралният маратон ще продължи 11 дни – от 10 до 20 май, а публиката ще се наслади на 22 постановки. Фестивалът ще премине под знака на 100-годишния юбилей на Драматичен театър „Никола Вапцаров”. „Тази година е направена е сериозна селекция, избрани са най-добрите спектакли. Горди сме, че и сръбски театър е част от нашия уникален фестивал. Ще стартираме мащабна кампания сред училищата – „Да заведем децата на театър”. Целта ни е младите хора да се докоснат до спектакли, за които в София не стигат билетите. Община Благоевград, родители и учители ще направим необходимото, за да бъдат децата в театралната зала, да усетят магията на театъра, да изградят у себе си театрална култура”, заяви зам.-кметът на община Благоевград – Христина Шопова. Тя разкри, че отново един от акцентите на фестивала е Модул „Памет”, който тази година е подчинен на 100-годишнината на благоевградския театър.     По този повод две от най-добрите представления на благоевградския театър ще се играят отново на сцена 30 години след премиерите си. Първата е „Нирвана” на Константин Илиев, режисьор – Ставри Карамфилов. Втората знакова пиеса е „Лов на диви патици” на режисьора Димитри Астрахан. Община Благоевград е подготвила още една изненада за публиката – среща-разговор с двамата режисьори, които ще пристигнат специално от Ню Йорк и Москва за „Тара-ра-бумбия” в Благоевград. Голямата актриса Гинка Станчева, както и други известни актьори, играли в миналото на сцената на ДТ „Никола Вапцаров”, също ще бъдат сред гостите на събитието. На сцената ще се изяви и Народен театър – Сомборн от Сърбия с авторския проект на Кокан Младенович – „Ако Сомборн беше Холивуд”. Пиесата е иновативна, почти без слово от страна на актьорите, но с ефектни похвати от нямото кино. Народен театър „Иван Вазов” гостува в Благоевград с две постановки – Любовникът” под режисурата на Деян Донков и „Бащата” на режисьора Диана Добрева. Фестивалът ще бъде закрит с постановка на ДТ „Никола Вапцаров”, който ще представи премиерно „Под манастирската лоза” по Елин Пелин. Директорът Маргарита Мачева обеща съвременен прочит на цикъла разкази на българския писател, който ще се хареса на публиката.", "date": "2019.04.12", "title": "Хитови спектакли на „Тара-ра-бумбия” в Благоевград"}
{"url": "https://standartnews.com/regionalni/kmett-d-r-atanas-kambitov-posreshchna-valeri-marinov-389474.html", "text": "Кметът на Благоевград д-р Атанас Камбитов посрещна в кабинета си потребителя на Защитено жилище „Струма“ Валери Маринов, който представи достойно Благоевград по време на Световните летни игри на Спешъл Олимпикс, които се проведоха в Абу Даби. Той се върна в България с два медала. По време на срещата кметът д-р Атанас Камбитов пое ангажимент да осигури нов терен за тренировки по боче. През 2019 г. чрез Община Благоевград Валери Маринов е ангажиран с трудова заетост като общ работник по Оперативна програма „Развитие на човешките ресурси“. Той активно участва в спортните състезания, провеждани ежегодно в Благоевград и страната. Валери взима участие в турнири по баскетбол, лека атлетика и боче.", "date": "2019.04.12", "title": "Кметът д-р Атанас Камбитов посрещна Валери Маринов"}
{"url": "https://standartnews.com/regionalni/iv-natsionalna-initsiativa-blgariya-pee-v-blagoevgrad-389471.html", "text": "Национална инициатива \"България пее\" ще се проведе за четвърти път от 19 до 21 април в цялата страна. На сцените на 15-те градове-домакини ще запеят над 200 певчески формации и над 3500 певци от страната. Благоевград е един от градовете-домакини на инициативата. Концертите в града ще се проведат в зала „22 септември“ както следва: на 13 април от 11 часа, на 19 април от 18,30 часа и на 20 април от 16 часа. Горди сме, че тази година в концертите ще вземат участие всички пеещи състави на града: Смесен хор „Ален мак”, Градски детски хор, Вокален ансамбъл „Езерец“, Детска формация „Джумайчета”, Група за автентичен фолклор, Група за стари градски песни „Нежни звуци” при НЧ „Никола Вапцаров 1866“; Фолклорна група „Веселина“, Школа по народно пеене при ДЮФА \"Пиринска китка\", Детска вокална формация „Мая”, фолклорна група „Бисери“ при ЦЛТРДБ; Вокална формация към ВС „Фа диез“; Фолклорна група „Надежда“; Хор към Туристическо дружество “Айгидик”; Вокална формация при НХГ „Св.Св. Кирил и Методий\" и специалния ни гост от Дупница – Мъжки хор „Св. Иван Рилски“. Кампанията има за цел да покаже принадлежността на хиляди българи към това достъпно и въздействащо изкуство, да представи красотата, богатството и колорита на вокалното ансамблово майсторство в България по нов начин и в голям мащаб. Концертите се осъществяват с подкрепата на Община Благоевград и на кмета д-р Атанас Камбитов, НЧ „Никола Вапцаров 1866” и с партньорството на Радио Благоевград! Нека България запее, сега!  ", "date": "2019.04.12", "title": "IV национална инициатива „България пее” в Благоевград"}
{"url": "https://standartnews.com/regionalni/izgrazhdat-kanalizatsiya-v-pryaporets-389479.html", "text": "Кметът на Община Черноочене Айдън Осман инспектира продължаващите строително-монтажни работи по изграждане канализацията на едно от най-динамично развиващите се чернооченски села Пряпорец. „Радвам се, че успяхме да намерим средства и да изградим този важен обект“, заяви Айдън Осман. Според него така населеното място ще има съвсем друг облик. Всички домакинства в Пряпорец ще бъдат включени към мрежата за битови отпадни води и с приключването на  съоръжение ще бъде ликвидирано използването на септични ями. Заради нарастващото жилищно строителство през последните години реално липсват физически граници между Пряпорец и Черноочене, а селото на практика се превръща в квартал на общинския център. Тук се намират и сградите на СУ „Христо Смирненски“, детска градина „Знаме на мира“, промишлени предприятия и много новопостроени и строящи се жилищни сгради.  ", "date": "2019.04.12", "title": "Изграждат канализация в Пряпорец"}
{"url": "https://standartnews.com/kultura/vreme-za-folklor-v-ndk-389450.html", "text": "Зала № 1 на НДК посреща на 15 април някои от най-успешните частни формации в първия по рода си спектакъл - “Време за фолклор”. Във вечерта за ценители ще видим и чуем ансамбъл “Чинари”, “Мистерията на българските гласове”, Стоян Янкулов-Стунджи и “101 каба гайди”. За 90 минути ще се насладим на майсторски изпълнени атрактивни  танци, песни, инструментали и сола. В етно приказката ще се включат още група “Еtnotix”, трио “Булгарина” и “Чинари дръмс”, а на финала ще се случи уникално общо изпълнение. Всички тези пазители на националната традиция са и в инициативен комитет за утвърждаване на официален празник на българския фоклор. Идеята е на Асен Павлов – създател и художествен директор на “Чинари” - и е подкрепена от всички участници. Те предлагат 22 юни – денят на лятното слънцестоене. “Мистерията на българските гласове”, които миналата година издадоха новия си албум “BooCheeMish” с участието на Лиса Джерард, са номинирани няколко пъти за  “Грами”, а през 1990-а получават статуетката. “Чинари”, които отбелязаха бляскаво 25-та годишнина от създаването си, е първият частен ансамбъл у нас. Неговият хореограф, основател и директор  Асен Павлов създава 13 авторски спектакъла, които радват публиката всяка година преди Коледа. Асен Павлов и неговите артисти са удостоени с „Икар“, „Кристална лира\", почетен знак „Златен век“ – печат на Цар Симеон Велики, „Златна муза“. Стоян Янкулов-Стунджи, най-изявеният перкусионист у нас, не спира да изненадва с участие в интересни проекти, а на 15 април ще има и общо изпълнение с “Чинари дръмс” и “101 каба гайди”. Корифеите на каба гайда от Смолян са  музиканти от всякакви възрасти, като между тях са и 11 жени. “101 каба гайди” е с рекорд в “Книгата на Гинес” oт май 2012-а, когато 333 гайдари от 6 до 66 се разписват с невероятно майсторско изпълнение на „Народна сюита“.", "date": "2019.04.12", "title": "„Време за фолклор“ в НДК"}
{"url": "https://www.standartnews.com/sport/aleksandrov-pochva-s-litovets-v-bukureshch-389437.html", "text": "Даниел Александров (с червеното трики) стартира днес срещу литовеца Паулиус Галкинас в категория до 77 кг на европейското по борба, класически стил в Букурещ (Румъния). В потока на носителя на златния пояс \"Никола Петров\" са представителите на силните школи на Грузия, Азербайджан и Армения, с които може да се срещне на полуфиналите. \r\nПри най-леките до 55 кг Недялко Петров излиза срещу украинеца Владислав Коростелов. \r\nВ категория до 87 кг Йоан Димитров ще има за съперник на старта Ерик Силаши (Унгария). \r\nА при най-тежките до 130 кг Милослав Методиев ще спори с норвежеца Оскар Марвик. При успех най-вероятно ще се бори със световния шампион Сергей Семенов (Русия) в четвъртфиналите. Срещите започнат от 11,30 часа.  \r\nПолуфиналите са от 17,15 часа, а финалите от 18 часа, в които Тайбе Юсеин ще защитава титлата си в категория до 62 кг. А Мими Христова (57) ще се бори за бронза.  \r\nДо момента България има три медала - злато на Биляна Дудова и сребро на Миглена Селишка и Евелина Николова.", "date": "2019.04.12", "title": "Александров почва с литовец в Букурещ"}
{"url": "https://www.standartnews.com/sport/zvezdi-na-sporta-vodyat-kolonata-v-nedelya-za-po-chist-vzdukh-v-sofiya-389438.html", "text": "\r\nМножество популярни спортни звезди на България ще поведат колоната на „София кара колело и тича за по-чист въздух“ тази неделя. Стартът на Велошествието е точно в 11 ч., а бегачите потеглят в 11.15 ч. по маршрут от Народно събрание през Орлов мост покрай Перловската река до НДК и след това по бул. Витоша до входа на Южния парк. Там на голямата поляна е предвиден голям спортен празник с много атракции, надпревари, викторини с награди, концерти и забавления. \r\nСъбитието се организира от „София – Европейска столица на спорта“, Центърът за градска мобилност и Столична община. Сборният пунк ще бъде отворен точно в 9.30 ч. за да може всеки участник да получи фланелка и стартов номер, с който после би могъл да се включи в многото томболи с награди в Южния парк. Аниматори ще се погрижат преди старта пред Народно събрание вашите велосипеди и по-специално колелата на най-малките да са красиви и празнично украсени. \r\nВелошествието и кросовото бягане нямат състезателен характер, а преминаването по 4-километровия маршрут е с цел да се отправи послание за по-чист въздух, за по една още по-красива и зелена българска столица. \r\n„София – европейска столица на спорта“ организира събитието вече четвърта поредна година, заедно с още над сто активности, които имат за цел да предоставят повече възможности на софиянци и гостите на града за спорт и активен начин на живот. \r\nРегистрация за Велошествието и кроса не е задължителна, но след 9.30 ч. при желание ще можете да вземете фланелка и стартов номер, с който да участвате в томболите в Южния парк с награди за над 2000 лв. Маршрут, последни новини и всичко за предстоящите в неделя активности можете да намерите в подробности във специалната Facebook страница на събитието \r\nОлимпийски легенди и шампиони потеглят по маршрута На старта ще бъдат някои от най-известните спортни звезди на България. Отново с колоната ще потегли легендарната Евгения Раданова, която освен трите си медала от зимни олимпиади е и единствената българка участвала и на зимна, и на лятна олимпиада със своя старт в колоезденето от Игрите в Атина 2004 г. До нея ще бъдат част младите таланти на българския спорт: \r\nновата звезда на световното фигурно пързаляне Александра Фейгин, която едва на 16 години записа тази зима историческото 11-о място на Европейско първенство в Минск и престижното 17-о място на Световното в Япония при жените. На старт ще бъдат и двукратните олимпийски младежки шампиони от Буенос Айрес2018 акробатите Мариела Костадинова и Панайот \r\nДимитров, бронзовата медалистка от току-що завършилото Световно първенство за девойки по фехтовка в Торун (Пол) и носителка на \r\nСветовната купа на сабя Йоана Илиева, деца от хокейните школи, баскетболната легенда Роберт Гергов и др. \r\nТвърде вероятно е на старт да застанат още медалистът от Световно първенство по таекуондо Владимир Далаклиев, волейболният треньор Сашо Попов, призьорът от младежките олимпийски игри в Буенос Айрес в спортното катерене Петър Иванов, както и много общински съветници, известни личности от културата, политиката и бизнеса. \r\nСред участниците е и легендарният алпинист Дойчин Боянов, който изкачи Еверест без кислород. Българския герой през миналата година осъществи заедно с приятели и съмишленици уникален проект с щафетния супермаратон„Един ден на Витоша“. За двайсет часа Дойчин обиколи Витоша по суша, въздух, вода, дори под земята, съпровождан от 16 суперспортисти, два коня и няколко хъскита. Инициативата беше подпомогната от „София – евростолица на спорта“ и имаше благотворителна цел – да осигури чрез \r\nкампанията „Витоша – достъпна за всички“ на Природен парк „Витоша“ средства за изграждане на алея и спортна площадка в местността „Игликина поляна“ за хора с физически увреждания. \r\nВ пъстрата колона ще бъде и група от Датското посолство начело с посланик Сьорен Якобсен, които също ще карат колела за по-чист въздух в София. Посланик Сьорен Якобсен представлява Кралство Дания у нас от септември 2017 година. Сега той ще участва във Велошествието заедно със своята съпруга и по-голямата си дъщеря, които го придружават на мисията му в България. Служители на посолството на Кралство Дания се включват активно в много спортни събития и надпревари у нас и по-конкретно в \r\nСофия. През миналата година те участваха в атлетическо бягане на 26 май, а на 22 септември отбелязаха Деня на независимостта с велосипедно шествие. По-късно те бяха част от надпреварата „Заедно“ и част от 5-километровото бягане за Световния ден на диабетиците. \r\nНа старта очакваме и президента на Международния съюз по модерен петобой Клаус Шорман, германецът тези дни е в София във връзка с турнира за Световната купа. \r\nГолям спортен празник в Южния парк с много награди, забава и атракции \r\nМного интересна програма ви очаква и в Южния парк. Спортният празник тамв неделя започва в 11.30 ч. с много музика, надпревари, забавни игри и викторини с награди. За доброто настроение на присъстващите на голямата поляна до входа откъм бул. „Витоша“ ще се погрижат участничката в конкурса на Евровизия Йоанна Драгнева и изключително популярната напоследък сред тийнейджърите певица Ева, двете са подготвили атрактивна денс музика, за да може всички да се забавляват и да танцуват. Техните изпълнения ще бъдат прекъсвани на всеки 15 минути с периодично теглене викторини със стартовите номера на участниците с наградите за над 2000 \r\nлв. \r\nСпециални щандове и палатки ще показват на децата най-новите тенденции в колоезденето и начините за безопасно каране на колело. Аниматори от се грижат за доброто настроение с много забавни игри и надпревари сред малчуганите, ще организират конкурс за най-добра рисунка на тема велосипеди, най-красивите ще бъдат отличени със специални награди. \r\nНа голямата поляна ще бъде позиционирана и новата въздушна възглавница. Всеки ще може да се пробва със скок от специално изградена конструкция с две позиции като височина. Зрителите ще определят най-атрактивните \r\nизпълнения.", "date": "2019.04.12", "title": "Звезди на спорта карат колела в неделя за по-чист въздух в София"}
{"url": "https://standartnews.com/regionalni/topl-obyad-za-1300-sotsialno-slabi-v-ardinsko-389481.html", "text": "1300 социално слаби и уязвими лица в община Ардино получават топъл обяд по социалната услуга „Обществена трапезария” по Оперативна програма за храни от Фонда за европейско подпомагане на най-нуждаещи се лица”. Това е най-мащабният социален проект на територията на общината, посочи кметът Ресми Мурад по време на редовната месечна среща с кметовете на населени места. Ръководителката на проекта Севджан Карабекирова коментира, че  доброто взаимодействие между отговорниците по пунктовете в селата и кметовете, е гаранция за успеха на проекта.    ", "date": "2019.04.12", "title": "Топъл обяд за 1300 социално слаби в Ардинско"}
{"url": "https://standartnews.com/regionalni/chist-i-zelen-blagoevgrad-389482.html", "text": "С богата програма ще бъде поставен финалът на кампанията „Чист и зелен Благоевград! От нас зависи!“. На 14 април в 16.00 часа на площад „Македония“ ще бъдат наградени активни участници в инициативата. Те ще получат награда пейка, която могат да поставят в района, в който живеят. Право на участие имат всички групи, подкрепили кампанията. За целта е необходимо да бъдат публикувани снимки „преди“ „по време на“ и „след“ почистването на https://www.facebook.com/events/471194166751503/?event_time_id=471194170084836. Самите снимки ще бъдат оценявани от жителите на Благоевград, а авторите на петте поста със снимки, събрали най-много харесвания ще бъдат обявени за победители. Те ще получат ваучер за пейка, който ще бъде връчен на финала на кампанията. Съоръженията ще могат да се взимат от предварително указано място. Освен награждаването е подготвен и концерт. В него участие ще вземат Вокално студио „Фа диез“, Балетна Школа „Кроазе“, Воклана група „Мая“, КСТ „Импулс“, ТК „Силвана денс“, Танцов клуб „Блясък“, Денс център „Де жа вю“, БФ „Астра“. Финалът ще бъде поставен от клоуни към школата на Юлия Дживдорска към ЦЛТРБ. \r\nКампанията „Чист и зелен Благоевград! От нас зависи!“ продължава и този уикенд. \r\nОбщина Благоевград апелира гражданите да се погрижат за прилежащите части към своите домове, за зелените площи, парковете, беседките и междублоковите пространства. \r\nЗа улеснение на жителите, Еко Партнърс, Mr. Bricolage, „Метро“ и Община Благоевград подсигуряват материали за голямото почистване. За целта, от 10.30 часа, и събота и неделя, ще има разположени пет шатри, в Централна градска част и кварталите в града. За кварталите „Еленово“ и „Ален Мак“, шатрата ще бъде позиционирана пред Спортен комплекс „Пирин“, в кв. „Струмско“ срещу магазин „Стоми“, а в кв. „Грамада“ пред бившето „Аско Деница“. Шатрата за кв. „Освобождение“ и кв. „Запад“ ще бъде разположена в двора на бившия Механотехникум. На площад „Македония“ също ще има разположена шатра с необходимите материали за почистването. \r\nКампанията „Чист и зелен Благоевград! От нас зависи!” цели да възпита отговорност към опазването на околната среда, любов към природата и нейното съхраняване и поддържане. \r\nСъбраните отпадъци следва да бъдат изнесени до най- близките съдове за смесен битов отпадък, а разделно събраните отпадъци до съдовете за разделно събиране. Ангажиментът за извозване на разделно събрания отпадък е на Еко Партнърс, а фирма „Биострой“ ще събира чувалите със събран смесен отпадък.", "date": "2019.04.12", "title": "Чист и зелен Благоевград!"}
{"url": "https://www.standartnews.com/sport/blgariya-rumniya-srbiya-i-grtsiya-podpisvat-memoradnud-za-mondiala-389444.html", "text": "Спортните министри и представители на футболните федерации на България, Румъния, Гърция и Сърбия ще проведат работна среща в Солун на 13-ти април 2019 г. /събота/. Министърът на младежта и спорта Красен Кралев, министърът на младежта и спорта на Сърбия Ваня Удовичич, зам.-министърът на културата и спорта на Гърция Георгос Василиадис и министърът на младежта и спорта на Румъния Богдан Константин Матей се очаква да подпишат Меморандум за разбирателство между четирите правителства, с който да се официализира учредяването на организационен комитет за подготовка на съвместната кандидатура за Мондиал 2030 и Европейското първенство през 2028. По време на срещата в Солун всяка от четирите страни трябва да направи конкретни предложения с какви градове и стадиони може да се включи в кандидатурата. От страна на България в разговорите на експертно ниво ще участват президентът на Българския футболен съюз (БФС) Борислав Михайлов, изпълнителният директор на Национална спортна база Пламен Манолов, заместник-изпълнителният директор на БФС Антон Попов и директорът на дирекция \"Европейски програми, проекти и международно сътрудничество\" на Министерство на младежта и спорта Виктория Славкова. От името на Румъния на срещата ще присъства президентът на Румънския футболен съюз Разван Бурлеану. Президентът на футболната федерация на Гърция Граменос Евангелос и шефът на кабинета на зам.-министър Василиадис ще участват в експертната среща от името на Гърция. Сърбия ще бъде представена от вицепрезидента на Сръбската футболна асоциация Марко Пантелич, генералния секретар на Асоциацията Йован Шурбатович и заместник-спортния министър Дарко Удовичич. След работната среща спортните министри и представителите на футболните федерации на България, Сърбия, Румъния и Гърция ще дадат изявление за медиите. Работната среща в Солун е четвърта поред между четирите държави. Първите две се проведоха в Сърбия през ноември и декември миналата година, последната среща беше в София през февруари.", "date": "2019.04.12", "title": "България, Румъния, Сърбия и Гърция подписват мемораднуд за Мондиала"}
{"url": "https://standartnews.com/regionalni/turnir-po-vodno-spasyavane-ichko-boychev-v-blagoevgrad-389483.html", "text": "III турнир по водно спасяване „Ичко Бойчев“ ще се проведе в плувния басейн на СК „Пирин“ – Благоевград. Той е организиран от Областния съвет на Български червен кръст, със съдействието на Община Благоевград, „Водноспасителна служба“ при Национален съвет на БЧК, „Дружество на водните спасители при БЧК и „Speedo” – България. \r\nСпортното събитие ще се проведе на 13 април от 14.30 часа и ще продължи от 9.00 часа на 14 април. Участие в турнира ще вземат 155 участници от 15 отбора от плувни клубове от Благоевград, Сандански, София, Велико Търново, Смолян, Севлиево, Академия на МВР, Русе и Струмица – Македония.  ", "date": "2019.04.12", "title": "Турнир по водно спасяване „Ичко Бойчев“ в Благоевград"}
{"url": "https://www.standartnews.com/sport/slavi-binev-na-sreshcha-s-tomas-bakh-389463.html", "text": "Швейцария отново е исторически център на спорта. Пред очите на Президентът на МОК Томас Бах и бившия Федерален канцлер Герхард Шрьодер, представителите на южната и севернокорейската таекуондо федерации направиха стъпките към обединение на двата спорта.  \r\nСъбитието което се проведе в Олимпийската столица е сензация за света на спорта. На бележития ивент, България бе представена от президента на Eвропейския таекуондо съюз и президент на БФТ Слави Бинев. Поради заслугите му в развитието на таекуондо и опита му в институциите, той бе част от делегацията представляваща олимпийското таекуондо, и предвождана от президента наWT д-р Чо .Домакин на срещите бе Музеят на спорта в Лозана, заедно с председателя на МОК Томас Бах, който посрещна президентите на двете световни таекуондо делегации – на WT д-р Чо и наITF Ри Йонг Сон. На събитието присъстваха още бившия бившия Федерален канцлер Герхард Шрьодер, президента наASIOIF  Франческо Бити, президента на световната хандбална федерация Хасан Мустафа, Президента на FISU Олег Матитсин, дипломати, депутати и легенди в спорта.  \r\nВ личен разговор със Слави Бинев, Томас Бах  не скри очарованието си от страната ни и работата на БОК под ръководството на Стефка Костадинова. Той напомни на президента на БФТ за семейната му олимпиада, която коментираха при посещението на Бах в София, преди няколко месеца.В качеството си на президент на ETU Бинев обсъди с бившия канцлер на Германия и възможностите за развитието на спорта, и таекуондо в Европейския съюз.  \r\nСлед срещата се проведе се и демонстрация на отборите на WT и ITF в чест на 25-тата годишнина от включването на таекундо в Олимпийските игри. Под надслов „One world, one taekwondo“ двата демо – отбора се прегърнаха. Овациите на присъстващите, обаче обраха и президентът на Турската Федерация – WT  Метин Сахин и проф. Джон Кукион от Корея,които направиха атрактивен спаринг 34 години след последното им явявяне заедно на финалите на световно първенство през 1985г. Те доказаха, че за таекуондо възрастта е само цифра.  \r\nДнес срещите на двете корейски делегации продължават и в Женева, където престои посещение и последната съвместна демонстрация през април на WT и  ITF в  централата на ООН, където ще е най-големият импакт.", "date": "2019.04.12", "title": "Слави Бинев на среща с Томас Бах"}
{"url": "https://standartnews.com/kultura/zho-oliveyra-pokazva-braziliya-v-sezoni-389449.html", "text": "  Жо Оливейра – един от най-известните художници на илюстрации и комикси в Южна Америка и света, гостува в София с магнетичната си експозиция, създадена специално за „Сезони“.  Елитната столична галерия представя   до 26 април „Бразилският свят на Жо Оливейра“ в  40 творби в малък и среден формат.  Това е и първата изложба на Оливейра у нас. В програмата на автора са срещи със студенти, преподаватели, експерти и други представители на арт елита. Той ще изнесе лекция и ще участва в дискусия. Премиерата в „Сезони“ беше не по-малко атрактивна от творбите на Оливейра. Мениджърът на галерията Маргарита Видралска изненада международното арт общество с две изключителни певици на фолклор. Те бяха бурно аплодирани и от две дами от дипломатическия корпус у нас: Техни превъзходителства Ана Мария Сампайо Фернандес – посланик на Бразилия, и Мюриел Берсен Кохен – посланик на Швейцария.   Публиката вече се наслаждава на Бразилия в работите на Жо Оливера - с изумителната история на родината на художника, с удивително яркия ѝ колорит, със зрелищните митове и необикновените герои и атрактивни образи. Във фокуса на артиста са фолклорът, легендите, танците, тропическите пейзажи, връзката с Африка, индианците, флората и фауната. Освен от любовта към Бразилия, той се вдъхновява още от традиционната линогравюра от Мато Гросо до Сул и от поп арта. В работите му диша атмосферата на родния му остров Итамарака в щата Пернамбуко, популярен с пъстрите панаири, куклените представления по площадите, наивистичното изкуство и невероятните сюжети върху дърво. Жо Оливейра е сред най-респектиращите създатели на илюстрации за класически и модерни приказки. Той е вторият баща на Пинокио и на Алиса, които буквално оживяват в рисунките му.  Художникът е сътворил и над 50 уникални марки за Бразилската поща - график, учител, дизайнер на детски книги, списания и учебници в Бразилия. Неговите комикси са тиражирани в Унгария, Германия, Италия, Гърция, Испания и Бразилия. Изображенията на Оливейра излъчват както послания от невероятната мултикултурна действителност в Бразилия, така и микс между традициите на Европа и Южна Америка, между митичното и реалното, между всемирната ирония и всеопрощаващата усмивка.  „Върху творбите на Жо Оливейра влияние оказват византийските икони, портретите на Фаюм, руското популярно гравиране „любок“, немското, и мексиканското гравиране. Но творбите му са чисто бразилски, като същевременно са и дълбоко универсални. Те далеч надхвърлят границите на фолклора и аспектите на naive art.  За да бъдат разбрани произведенията на Оливейра и бразилската фантастика, трябва да се припомни, че за разлика от други страни на континента, Бразилия дълги години е била монархия: първо като колония на Португалия, а след 1822 година и като автономно кралство – до 1889 година, когато става република. Именно традициите на монархията – от барока и средновековието - оставят своя дълбок отпечатък върху поп арта,  а оттам и върху творчеството на Жо Оливейра. А той разкрива културата и душата на своя народ чрез графичния дизайн, базиран на афро-бразилските, местните и иберийски извори.. Имайки предвид тези факти, обръщам специално внимание на българската публиката, която ще види изложбата в „Сезони“  - само част на огромната работа на Жо, който е  илюстратор на бразилския народ“, коментира  професор Руи де Оливейра от Академията за изящни изкуства в Рио де Женейро. „Ярките му цветове възбуждат аромата на североизточния бряг с неговите манго, кашу, ананаси, банани, портокали, кокоси, маракуя, папая и пренасят в сценарии на слънчеви утрини, топли следобеди, осветени нощи, звездни небеса. Чрез тях можете да вникнете в есенцията на бразилската душа“, казва писателката професор във Федералния университет на Бразилия Лусилия Гарсез. Неслучайно работи на Оливейра, който притежава престижни отличия не само в родната си Бразилия, са сред най-значимите артефакти в частни сбирки и музеи по света Оливейра, който е получавал овации из галериите на цяла Европа, за втори път гостува в „Сезони“. През 2017 година световният артист, носител на международни награди за детските си книжки, изработи с малчугани в галерията огромно пано в навечерието на първи юни. „Нямаше как да откажа на Маргарита Видралска“, сподели Оливейра малко след пристигането си в София. Неговият живот е не по-малко вълнуващ от творбите му.  Докато е в Националната академия в Рио де Жанейро, получава стипендия за специалността „Визуални комуникации“ във Висшето училище по индустриални изкуства в Будапеща. В унгарската столица се случват две от най-важните неща в изгряващата му кариера и в личната му история – прави първите си комикси, като ранните му творби са публикувани в италиански списания и книги, и среща голямата си любов и бъдеща съпруга:  Искра, дъщерята на изключителната художничка Магда Абазова и известния журналист Тодор Абазов. Бразилецът вече завършва Академията в Будапеща, когато българката се появява там в първи курс. Оттогава, повече от половин век, двамата са неразделни.        Жо Оливейра сподели пред „Стандарт“,  че открай време е истински запленен от иконите в катедралния храм „Свети Александър Невски“. Другата му страст е Захари Зограф. „Много ми се иска да направя книга, която да разказва за живота му и за работите му“, признава Оливейра. Той е почитател на вековната южноамериканска традиция, която идва от Европа – приказните сюжети да бъдат илюстрирани по възможно най-колоритния начин, а самото слово да бъде в стила на така наречената „римувана литература“. „В Бразилия този жанр е признат за културно-историческо наследство“, казва Оливейра. И уточнява, че винаги се е вълнувал от кодовете, зададени в Библията, от изящните образци във византийската школа, от моделите в наивизма. „Най-често следя работата на българските художници в каталозите из международните изложения. Засичаме се в Болоня“, коментира още Оливейра. И разказва, че в Бразилия българите са най-малко от всички националности там. Най-много са японците и ливанците, има и милиони европейци.      ", "date": "2019.04.12", "title": "Жо Оливейра показва Бразилия в „Сезони“"}
{"url": "https://standartnews.com/regionalni/po-malko-rusnatsi-i-nemtsi-shche-pochivat-v-slnchev-bryag-389486.html", "text": "По-малко туристи от Германия, Русия и   Скандинавските страни очакват в Слънчев бряг. Прогнозата е на базата на ранните записвания.  Според председателя на Клуба на хотелиера в община Несебър Диана Колчева една от причините била, че държавата и общината неглижирали своята роля като собственици. Те са отговорни за състоянието на инфраструктурата - улици, тротоари, осветление, зелени площи, всичко онова, което прави средата приветлива и уютна. Негативна роля играели и големите туроператори. Те продавали главно пакети с ранни записвания с намаление за активния сезон, който е от 20 юни до 20 август и после губели интерес, насочвали се към Египет, Гърция, Тунис. \r\n \"За всички позиции не достигат хора.Тримесечните визи са добро решение, но нашият сезон е 6 месеца\", посочва пред Радио Бургас друг проблем собственикът на хотел и член на Управителния съвет на Българската хотелиерска и ресторантьорска камара Веселин Налбантов. \r\n ", "date": "2019.04.12", "title": "По-малко руснаци и немци  ще почиват в Слънчев бряг"}
{"url": "https://www.standartnews.com/sport/albena-sbra-tenisisti-ot-15-drzhavi-v-evroshampionat-za-glukhonemi-389466.html", "text": "Над 150 участници от 15 държави се събраха в курортен комплекс Албена за  Европейското първенство по тенис на маса за глухонеми. Шампионатът е в две възрастови групи – за юноши и девойки, и за мъже и жени, които започнаха двубоите си днес. В идните пет дни надпреварите ще определят най-добрите на континента. Срещите се играят в обновената зала, която е с изцяло ремонтирани съблекални и общи помещения. Новото осветление вече отговаря на всички съвременни изисквания. Гостите са останали очаровани от превъзходните условия както по спортните терени, така и като настаняване и обслужване в курорта. Шампионатът ще продължи до следващата сряда – 17 април. Това е едно от петте европейски първенства, на които Албена е домакин в годината, в която бе определен за първият в историята „Европейски курорт на спорта“. През май в черноморската перла ще се състоят финалите на UEFA U17 EURO 2019 – континенталното футболно първенство за девойки до 17-годишна  \r\nвъзраст и Европейското първенство по тенис за железничари. По-късно през годината са насрочени еврошампионатите по петанк и по хокей на трева. \r\nАлбена е първият в историята „Европейски курорт на спорта“. Титлата бе връчена на тържествена церемония през декември в Европейския парламент в Брюксел. В тази връзка през 2019 г. курортът организира над 100 спортни активности. Богатият календар се допълва от събития както на ниво професионален спорт, така и от турнири за аматьори. Насърчават се детските турнири и пара-спортовете. В обновеният вътрешен басейн с минерална вода в сърцето на Албена стартира и училище по плуване за деца и възрастни.  \r\nНаред с това курортът ще е домакин на няколко спартакиади, олимпийски младежки фестивал на БОК, тренировъчен лагер на тежкоатлети от Канада. По инвестиционната програма се реновира инфраструктурата на залата, на футболния комплекс, на игрищата в Оброчище и на плажа се оформят специални площадки за въвличане на повече хора в спортни занимания чрез анимациите за почиващите. Общо над 25 000 души ще се възползват през 2019 г. от спортната база на един от най-добрите световни комплекси в това отношение. Същевременно това лято Албена ще отбележи своя 50-годишен юбилей.", "date": "2019.04.12", "title": "Албена събра тенисисти от 15 държави в еврошампионат за глухонеми"}
{"url": "https://www.standartnews.com/sport/sportt-po-tv-za-12-april-389467.html", "text": "17,50 Спорт тото 17,15 Футбол, България, Първа лига: Славия - Дунав (пряко) 21,45 Футбол, Франция, Лига 1: Нант - Лион (пряко) 05,00 и 09,00 Формула 1: Първа и Втора тренировка за Голямата награда на Китай (пряко) 22,00 Футбол, Англия, Висша лига: Лестър - Нюкасъл (пряко) 19,30 Футбол, България, Първа лига: Септември - Локо Пд (пряко) 22,00 Голф: САЩ Мастърс, втори кръг (пряко) 17,50 Мотоциклетизъм: Moto GP, 3 кръг, Първа тренировка за Голямата награда на Америка (пряко) 20,00; 22,00; 00,00 и 02,00 Тенис: ATP 250 Хюстън, четвъртфинали (пряко) 21,00 Баскетбол, Еврокъп: Алба Берлин - Валенсия (пряко) 18,00 Борба: Европейско първенство (пряко) 21,15 \"Спорт в обектива\" 20,00 УЕФА Шампионска лига - магазинно предаване 16,30 Колоездене: Обиколка на Баския, пети етап (пряко) 17,00 Вдигане на тежести: Европейско първенство в Грузия, 87 кг, жени (пряко) 18,45 Плуване: Северен тур в Стокхолм, първи ден (пряко) 21,30 Футбол, Германия, Първа Бундеслига: Нюрнберг - Шалке (пряко)", "date": "2019.04.12", "title": "Спортът по тв за 12 април"}
{"url": "https://standartnews.com/kultura/trima-priyateli-vv-fines-389451.html", "text": "Трима приятели и известни художници се събират в експозицията “Среща” на столичната галерия „Финес“. Изложбата включва живописни платна на Ан дьо Колбер Христофоров и Милена Йоич, рисунки и  скулптури на Георги Чапкънов. Макар привидно несъвместими и много различни, творбите се допълват чрез таланта на създателите си, богатството и разнообразието на форми, багри и послания. Ан дьо Колбер Христофоров, която показва творенията из целия свят, е родена в Люк, Франция – място, което вдъхновява нейната живопис: едновременно поетична, весела и носталгична, огряна в ярки цветове, фигуративна и лека. В картините й откриваме три символа: къщата - загатваща човечеството, дървото - небето и рибата - отвъдния свят. Авторката изследва човешката душа с нейните страхове и радости, изследва природата като извор на живот. Милена Йоич е родена в София, завършва Художествената гимназия и след това заминава за Париж, където се дипломира във Висшето училище за изкуства и художествени професии. От този момент до днес творческият й път се развива между София и Париж. От 2014-а  нейна картина е в колекцията на Музея на жените в изкуството във Вашингтон. Представяла е свои работи навсякъде из Париж – в галерии, в Лувъра, на Айфеловата кула, в кметството. Има самостоятелни изяви и участия в сборни изложби в Европа, Азия и двете Америки, била е сценограф в Софийската опера и в различни театри. Дора Валие казва за нея: “Картините на Милена Йоич ни въздействат мигновено с декоративния разкош, особения блясък на цветовете и необикновеното вдъхновение, които ги изпълват!”. Георги Чапкънов, един от най-големите и признати български скулптори, е роден във Вълчи дол. Завършва Художествената гимназия “Илия Петров” и Академията.  Специализира в Париж, професор и дългогодишен ръководител на катедра “Художествена обработка на метал” в НХА. Негови произведения са представени в “Ермитажа” в Санкт Петербург, музея “Пушкин” в Москва, в  Япония, Ню Делхи, Южна Корея, Швейцария, Германия...", "date": "2019.04.12", "title": "Трима приятели във „Финес“"}
{"url": "https://standartnews.com/regionalni/obnovyavat-nad-140-uchilishcha-v-stranata-389489.html", "text": "Над 140 професионални училища в цялата страна  ще бъдат реновирани по оперативна програма „Региони в растеж“. Това съобщи при днешното си посещение в обновената професионална гимназия по строителство, архитектура и геодезия „Кольо Фичето“  в Бургас министърът на образованието и науката Красимир Вълчев.По проекта за модернизация на строителния техникум е бил доставен софтуер и модерни устройства за подобряване на учебния процес. Реконструиран е двора, ремонтирана е канализационната мрежа, изградена е и нова спортна площадка. „ С общините се опитваме да провеждаме и други политики насочени към  професионалното образование като приоритет\", посочи министър Вълчев и даде за пример  община Бургас. \r\n \" В момента 6 професионални гимназии в Бургас се обновяват по тази оперативна програма,като на първо място по степен и качество на изпълнение е гимназията по строителство, архитектура и геодезия\", посочи бургаският кмет Димитър Николов. \r\n ", "date": "2019.04.12", "title": "Обновяват над 140 училища в страната"}
{"url": "https://www.standartnews.com/sport/liga-krasi-e-nay-ochakvanoto-sbitie-v-konniya-sport-389484.html", "text": "Бизнесменът Димитър Консулов сподели, че идеята за Лига „Краси” се родила след изключителния успех на проведените през миналата година турнири „Краси” и „Хисар”, които събраха най-добрите състезатели и повече от 3000 зрители на конна база \"Фригопан\", край Пловдив. Тази година, ръководената от  Димитър Консулов, Фабрика за майонеза „Краси” празнува 25 годишен юбилей и това ще е едно от събитията, с които лидерът на пазара на майонеза у нас отбелязва своя четвъртвековен юбилей. ”Светът не е само футбол и спортът не се изчерпва с него. Важно е в България да развиваме и конния спорт, не бива да забравяме, че общуването с коня променя душата! Не случайно се казва, че лош човек не може да бъде добър ездач! Да спечелиш доверието и да подчиниш това интелигентно и грациозно животно не е лесно, изисква се смелост, дисциплина, отговорност, внимание и ред др. качества, които този спорт възпитава. Нека в България да има повече състезатели, носители на такива качества, нека да има повече почитатели на този красив и аристократичен спорт!” каза създателят на Лига „Краси”, Димитър Консулов. Лига “Краси” включва два квалификационни етапа и финал. За купата имат право да се състезават участниците от всичките 4 кръга и влезли в класацията за финал. Стартът за Лига „Краси” наближава, на 20 и 21 април са квалификациите за най-очакваната конна надпревара у нас. Конната база в Царацово ще събере най-добрите в конния спорт на 20 и 21 април. Втората квалификация е планирана в началото на месец юни, а финалът ще е на 28 и 29 септември.      ", "date": "2019.04.12", "title": "Лига „Краси” е най-очакваното събитие в конния спорт"}
{"url": "https://standartnews.com/kultura/yoana-bukovska-gotvi-turne-v-skandinaviya-389452.html", "text": "Йоана Буковска-Давидова готви турне в Скандинавия с моноспектакъла си “Променяне”. Тя ще покаже постановката от афиша на “Пловдив – Европейска столица на културата 2019” в седмицата на Деня на народните будители – 1 ноември. Актрисата ще гостува в Осло, Стокхолм, Копенхаген и Орхус. Поканата не е случайна – представлението е драматизация по книгата “Промяна” на норвежката звезда Лив Улман и е посветено на нейния 80-годишния юбилей, както и на 100-годишнината от рождението на шведския гений Ингмар Бергман.  Йоана Буковска-Давидова ще сподели с техните сънародници своето преклонение и вдъхновение от двете величия в изкуството. А нейният иновативен  моноспектакъл е от първите в Европа, предлагащ пресечна точка на най-авангардните технологии, киното, интерактивното сценично решение и традиционното въздействие на театралната реалност и изразност. Докато се готви да излезе извън пределите на страната,  “Променяне” ще събира публика в Пловдив, като следващите дати, за които все още има билети са 7 и 8 май. В столицата “Променяне” открива на 1 юни фестивала на моноспектаклите – “София моно 2019”, който се провежда ежегодно в парка на Военната академия.", "date": "2019.04.12", "title": "Йоана Буковска готви турне в Скандинавия"}
{"url": "https://standartnews.com/kultura/lordovete-na-prstena-prevzemat-arenata-389454.html", "text": "Мащабната продукция Lord of the rings in сoncert отново ще превземе „Арена Армеец“. Последната и най-зрелищна част от сагата, „Завръщането на краля“, идва в София на 16 ноември по покана на Keen аcts. Само в една вечер всички почитатели на фантастичния Дж. Р. Р. Толкин ще могат да се насладят на най-епичните битки за последен път на огромен HD екран, при това представени в перфектна симбиоза с оригиналния, внушителен саундтрак, изпълнен на живо от над 250 души хор и оркестър. Вълнуващата трилогия ще има своя заслужен грандиозен финал, след като феновете у нас се присъединиха към милионите зрители от няколко континента, имащи късмета да съпреживеят началото на приключенията в Средната земя на гигантски екран с музика на живо.   „Властелинът на пръстените: Завръщането на краля“ е сред няколкото абсолютни шампиони в цялата история на киното. Филмът печели 11 награди „Оскар“, включително за „Най-добър филм“, „Най-добър режисьор“ и „Най-добри визуални ефекти“. Третата и последната част от сагата неслучайно печели определението „един от най-великите филми на нашата ера“, след като слага запомнящ се, грандиозен финал на история, ненадмината досега. За успеха и силното въздействие на продукцията несъмнено допринася и саундтракът на знаменития филмов композитор Хауърд Шор. Неговата интерпретация върху света на Толкин продължава да очарова поколения фенове, като същевременно е награждавана три пъти от Академията, получава четири награди „Грами“, два златни „глобуса“, както и множество отличия от фестивали и критици.  На 16 ноември верните почитатели на „Властелинът“ отново ще изживеят епичната кулминация на трилогията – Битката на Пеленорските поля, най-голямото сражение във Войната за пръстена и най-грандиозния сблъсък за цялата Трета епоха. Самият Питър Джаксън споделя: „Това е най-близкият възможен досег на зрителя с филма – най-зрелищното и интимно преживяване за феновете на Властелина.“", "date": "2019.04.12", "title": "Лордовете на пръстена превземат „Арената“"}
{"url": "https://standartnews.com/biznes/po-velikden-volkwagen-izbira-mezhdu-nas-i-turtsiya-389457.html", "text": "Битката къде ще се произвеждат колите на Vоlkѕwаgеn продължава. Дали немският гигант ще избере България ще стане ясно в края на месеца. Със сигурност е ясно обаче, че новият завод за автомобили на Vоlkѕwаgеn в Източна Европа няма да бъде в Сърбия. Немските медии съобщиха днес, че компанията избира между България и Турция. Досега сърбите ни бяха основен конкурент. На 9 април се е провел борд на шефовете на Skoda, утре (13 април) се очаква такъв и на ръководството на Vоlkѕwаgеn, но финалното решение ще бъде взето след заседание на Надзорния съвет на VW на 28 април, съобщи „Монитор”. Според източниците на DPA България продължава да има добри шансове германската инвестиция да е на територията ѝ. Надежда да има голям нов вложител у нас беше подкрепена и от посещението на германския президент Фpaнĸ-Baлтep Щaйнмaйep, ĸoeтo пpиĸлючи минaлaтa ceдмицa. Πo вpeмe нa визитaтa мy бяxa пoceтeни двaтa гpaдa, ĸoитo ca в нaдпpeвapaтa зa бългapcĸa лoĸaция зa зaвoдa - Coфия и Πлoвдив. Очаква се инвестицията за новия завод да е около 1 млрд. евро, но и в България, и в Турция, разходите за труд са значително по-ниски, отколкото в Германия. През март тази година стана ясно, че профсъюзът на VW се противопоставя на плана на главния изпълнителен директор Хърбърт Дийс за преструктуриране на световната империя на VW с цел тя да е по-бърза и по-ефективна. Най-остро профсъюзът се опълчва на идеята да се построи нов, нискобюджетен завод в Източна Европа, посочвайки отложени минали проекти за превозни средства, както и възможностите да се продължи използването на няколко съществуващи заводи в Германия и други европейски страни.", "date": "2019.04.12", "title": "ПО ВЕЛИКДЕН: Vоlkѕwаgеn избира между нас и Турция"}
{"url": "https://standartnews.com/kultura/900-aplodirakha-losho-momiche-389464.html", "text": "900 зрители в 5 салона аплодираха „Лошо момиче“ – режисьорския дебют на актьора Мариан Вълев в пълнометражното кино. Фенове и приятели се събраха в Парадайс, за да гледат драмата, изпълнена с пагубни страсти от ъндърграунда, в която няма как да не се усети от атмосферата на „Под прикритие“. Сред зрителите на лентата бяха бойни другари на Мариан от различни жанрове, начело с копродуцентите от БНТ  – генералния директор Константин Каменаров с жена си Радина Червенова и Боряна Пунчева. Вълев получи похвали от Димитър Гочев, Росен Цанков, Стефан Командарев, Ивайло Нойзи Цветков, Ники Илиев... Не по-малко суперлативи засипаха актьорите в „Лошо момиче“ – Деян Донков, Любомира Башева, отсъстващата Саня Армутлиева, Диляна Попова – която е и дизайнер на костюмите, Елена Телбис, Дария Симеонова, Велислав Павлов. Вълев не пропусна да благодари на целия екип зад кадър, без който би бил изгубен – като истински дебютант. Мариан прие поздравления и за 50-ия си рожден ден – от Александър Сано и Нели Атанасова, от Искра Ангелова и Венелин Пиперов, от Жени Калканджиева и поп фолк дивата Мария, от Венци Венц и Павел... „Лошо момиче“, сниман по сценарий на самия Мариан, вече се върти в 57 кино салона из България.                    ", "date": "2019.04.12", "title": "900 аплодираха „Лошо момиче“"}
