{"url": "https://standartnews.com/kultura/tina-trnr-na-80-izglezhdam-prekrasno-407665.html", "text": "„Животът ми даде втори шанс. Изглеждам прекрасно. Чувствам се добре. Преодолях сериозни болести и продължавам да се възстановявам“, казва във видео обръщение към феновете Тина Търнър, която навършва 80. Както се знае, великата певица, чиято кариера продължава вече 60 години, надви рак и премина през бъбречна трансплантация, като донор стана съпругът й, продуцентът Ервин Бах. Освен след всички здравословни проблеми, Тина трябваше да оцелее и след самоубийството на по-големия си син – Крейг Раймонд Търнър. 59-годишният наследник работеше като агент на недвижими имоти в Калифорния. Негов баща е музикантът Раймонд Хил – мъжът до Тина преди фаталната й сватба с Айк Търнър, който осиновява Крейг, а двамата с мегазвездата стават родители на още един син.  През последната година Тина почти нямаше време да общува с медиите заради диагнозите си, но при едно от последните й интервюта преди трансплантацията тя отново припомни за ужаса от брачното й партньорство с Айк, прочут със склонността си към насилие. Пред Daily Mail певицата сподели: „През първата брачна нощ ме заведе в бордей, където имаше секс шоу. Бях само на 22 години и се ужасих – беше отвратително. Мъжът беше уродлив и явно импотентен. А момичето изглеждаше по-скоро „гинекологично“, отколкото еротично. Но нямаше на къде да мърдам, защото на Айк всичко това му харесваше. На следващия ден се похвалих на приятелки, че първата ми брачна нощ е минала много романтично. След 16 години се разделихме. Нямах много връзки, а сексът не ме интересуваше. Бях сама, докато не срещнах Ервин“.   Тина, която е родена като Анна Мей Бълок на 26 ноември 1939 година в Нътбуш, Тенеси, САЩ, днес е гражданин на Швейцария. За първи път записва през 1958-а под името Литъл Ан. Представена е на публиката като Тина Търнър през 1960 година като член на „Айк енд Тина Търнър ревю“. Успехът идва с поредица от големи хитове - A Fool in Love, River Deep – Mountain High (1966), Proud Mary (1971) и Nutbush City Limits. В автобиографията си „Аз, Тина“, тя разкрива няколко случая, в които е понесла сериозно домашно насилие от Айк преди да се разделят през 1976 и, съответно, разведат през 1978 г. Израства като баптистка, но сменя вярата си с будизма през 1974-а, цитирайки религията и религиозното песнопение Нам Миохо Ренге Кио като фактора, който я стабилизира през трудните времена. В началото на 80-те се завръща на сцената с нова поредица от хитове, започвайки със сингъла от 1983-а Let's Stay Together, последван от изданието на петия ѝ солов албум Private Dancer, носещ успехи по цял свят. What's Love Got to Do With It, най-успешният сингъл от албума, по-късно е използван като заглавие за биографичен филм, адаптиран по нейните мемоари. Тина играе в рок мюзикъла от 1975-а „Томи“, в блокбъстъра „Лудия Макс 3“ с Мел Гибсън, в „Последният екшън герой“ от 1993-а.  Печели осем награди „Грами“ и продава повече билети от всеки друг солов изпълнител в историята. Албумите й се харчат в 100 милиона копия по света. „Ролинг Стоун“ я нарежда на 63-то място в списъка на 100-те най-велики творци за всички времена. През 1991-а получава място в Залата на славата на рокендрола.  ", "date": "2019.11.26", "title": "Тина Търнър на 80: Изглеждам прекрасно"}
{"url": "https://standartnews.com/kultura/miro-pita-ima-li-zhivot-sled-lyubovta-407684.html", "text": "Има ли живот след любовта? На този вечен въпрос отговаря новата песен на Миро „Пепел“. Лайтмотивът е „Заслужавам любов - ти не даваш това“. Парчето и видеото към него вече имат над 110 хиляди гледания  в „YouTube“, които продължават да нарастват, и клипът влезе в топ тренда на сайта. „Пепел“ е втората песен на звездата след „Сувенир“ с италианския продуцент Филаделфо Кастро и първа с номинираната за латино „Грами“ автор на песни Джесика Саранго. Режисьор на видеото отново е самият Миро, след като „Печат от моята душа“ му донесе номинация и статуетка като режисьор на видео в Годишните музикални награди на БГ Радио 2019.", "date": "2019.11.26", "title": "Миро пита има ли живот след любовта"}
{"url": "https://standartnews.com/svyat/v-albaniya-2711-shche-e-den-na-traur-407712.html", "text": "Правителството на Албания обяви сряда, 27 ноември, за ден на траур в памет на жертвите от днешното земетресение (21 души по нови данни), предаде Асошиейтед прес. Знамената ще бъдат спуснати наполовина. Училищата ще бъдат затворени. Следващите два дни - 28 и 29 ноември, са национални празници в Албания - Ден на независимостта и Ден на освобождението.", "date": "2019.11.26", "title": "В Албания 27.11 ще е ден на траур"}
{"url": "https://standartnews.com/svyat/vtori-silen-trus-raztrsi-albaniya-407699.html", "text": "Втори силен трус, този път с магнитуд 4,7 по Рихтер, разтърси Албания преди часове. То е усетено малко след 15 часа местно време като от 5 степен, съобщи Европейско средиземноморският сеизмологичен център /EMSC/. Трусът е бил почувстван и в Скопие. Епицентърът е в Адриатическо море, на 32 километра северозападно от Тирана, предава БТА. Рано тази сутрин Албания бе ударена от катастрофално земетресение с магнитуд 6,4, което отне живота на най-малко 15 души. Ранени са около 600 човека, някои са в тежко състояние.", "date": "2019.11.26", "title": "Втори силен трус разтърси Албания"}
{"url": "https://www.standartnews.com/sport/kostadinov-obiden-atakata-km-bfs-407706.html", "text": "\"Да ви кажа честно направо съм дълбоко обиден на това, което се случва по медиите от доста време. Отправят се обвинения, които нямат нищо\", заяви днес на специалната пресконференция в \"Бояна\" отговорникът за детско-юношеския футбол в БФС Емил Костадинов.Героят от \"Парк де Пренс\" изригна по повод обвиненията към организацията за неправометно харчене на държавни средства в разследване на бТВ.. Именно Костадинов е организатор на детските лагери, за които се твърди, че са плащани завишени цени за настаняване по хотели, част от които са свързани с хора от Изпълнителния комитет на БФС. \"Искам да обясня за тези турнири, за които аз съм пряко отговорен. Говори се, че 75 лева е било скъпо и че някъде имало за 50 лева. В тези 75 лева не влиза само спане и храна, а доста други неща, като медицинско обслужване, тренировки, извозване до игрищата и други. Една медия да хвърля върху нас такава кал, няма да стане. Ще се борим докрай. Притеснения нямам, защото знам какво съм правил\", коментира Костадинов..   \"Полицията, съвместно с колегите от футболния съюз, които са тук, подготвят документите\", заяви изпълнителният директор на Съюза Борислав Попов по повод на влизането на служители на МВР в централата на БФС.. \"Засега нищо страшно няма. Не е приятно това, което преживяват колегите в момента\", добави той. По думите му от БФС биха съдействали, ако им е бил поискана документацията, за да не се налага полицията да идва на място. \"Считаме, че доброто име на футболния съюз е засегнато по недобронамерен начин\", каза още Попов. Костадинов и Попов говдориха за договорите за екипировка на детски турнири, програмата за развитие на юношеския футбол, която включва лагери на отборите от елитните групи, както и въпроса с възстановяването на терените на стадион \"Черноморец\" в Бургас, които бяха база за подготовка за Европейското първенство за юноши през 2015 година. \r\n \r\nПопов изтъкна, че по първите две теми в БФС винаги са се ръководили от принципа \"цена-качество\", а целта е била децата да тренират на хубави терени, да са добре екипирани, добре нахранени и да са настанени във възможно най-добри условия. \r\n \r\nТой каза също така, че в немалко случаи от БФС са връщали пари от отпуснатите средства от Министерството на спорта. \r\nПопов също така съобщи по третата тема, че от УЕФА са изпратили поздравително писмо, в която хвалят БФС за организацията на Европейския шампионат за юноши през 2015 година и за създадените условия за тренировки на участващите отбори, като допълни, че не е получено нито едно оплакване от тимовете в тази посока.", "date": "2019.11.26", "title": "Костадинов обиден атаката към БФС"}
{"url": "https://standartnews.com/svyat/i-srbiya-se-razlyulya-407705.html", "text": "Земетресението с магнитуд 2,4 по скалата на Рихтер е било регистрирано към 11 часа българско време в Белград. Няма причинени материални щети. Много жители и гости на сръбската столица са се разтревожили и са изпаднали в паника. Поводът за безпокойството са били земетресенията в Албания. Мощни трусове са разтресли западнобалканската част на Европа снощи. Природната стихия е била усетена и в други държави на Балканския полуостров. \"Сеизмичната активност не е приключила\", предупреждават сеизмолозите.", "date": "2019.11.26", "title": "И Сърбия се разлюля"}
{"url": "https://standartnews.com/svyat/zemen-trus-raztrsi-i-saraevo-407668.html", "text": "Нов земен трус удари Балканите. Трусът с магнитуд 5,4 степен разтърси този път Босна и Херцеговина в 10,20 ч., съобщи Европейският сеизмологичен институт. Епицентърът на труса е с дълбочина 10 км, на 77 км южно от столицата Сараево и на 62 км северно от Дубровник. До момента няма информация за жертви и разрушения. По-рано днес трус със сила 6,4 по Рихтер разтърси Албания. По последни данни най-малко 7 души са загинали, а 325 са ранени. ", "date": "2019.11.26", "title": "Земен трус разтърси и Сараево"}
{"url": "https://standartnews.com/svyat/ep-prie-rezolyutsiya-v-podkrepa-na-detsata-407704.html", "text": "Европейският парламент прие днес резолюция, призоваваща за борба с експлоатацията, принудителните бракове и сексуалното насилие над деца. Евродепутатите също призоваха за действия в борбата срещу дискриминацията и трафика на деца, като подчертаха основния принос на децата в борбата срещу изменението на климата в света. Резолюцията беше приета в чест на 30-годишнината от приемането на Конвенцията за правата на детето. Депутатите осъдиха всички форми на насилие и призоваха всички държави членки на ЕС да работят по нови стратегии за премахване на сексуалното насилие и насилието над деца онлайн и извън мрежата.   призова държавите членки на ЕС да подкрепят закони, които осъждат телесното наказание за деца. Депутатите обещаха също така да се справят с проблемите, пред които са изправени децата без гражданство, както и с дискриминацията на деца с увреждания, мигрантски произход и деца, чиито родители принадлежат към ЛГБТ общността, родителите на които са в затвора или принадлежат към групата от т. нар. „чуждестранни бойци“. Резолюцията призовава всички членове на ЕС да гарантират на децата правото на приобщаващо образование за половете и за сексуалността в съответствие с възрастта им. В своята резолюция ЕП призова всички държави да ратифицират Конвенцията за правата на детето.", "date": "2019.11.26", "title": "ЕП прие резолюция в подкрепа на децата"}
{"url": "https://standartnews.com/biznes/gubim-shvedkite-za-drugoto-lyato-407716.html", "text": "Един от най-големите спадове на туристите това лято е било от ЕС и от скандинавските страни, а прогнозите за следващото лято са за още по-малко шведки.   Браншът отчете близо 4% спад на туристите от Европейския съюз. Според Асоциацията на българските туроператори и туристически агенти България продължава да губи и други типични пазари – Германия и Русия, съобщава Petel. Компаниите искат по-целенасочена реклама, за да бъдат привличани повече туристи за по-дълги екскурзии. Общият спад на всички видове туризъм у нас е 2%, показват данните на Министерството на туризма. Байко Байков, председател на Асоциация на българските туроператори и туристически агенти, заяви, че спадът в по-голяма степен се дължи на пътуванията на туристи от Европейския съюз. Това е изключително тревожно, половин милион по-малко нощувки са регистрирани от граждани на ЕС, добави туй. В същото време съседите около нас нарастват своя туристически бизнес с около 6 и 8%, каза Байков. От бизнеса отчитат все по-голямо нарастване на т.нар парти туризъм по черноморието, който съкращава чартърния сезон и продължителността на почивките. Според Димитър Попов от Асоциация на българските туроператори и туристически агенти каза, че и София е на път да се превърне в парти дестинация. Любомир Попйорданов,който е председател на Българска асоциация на алтернативния туризъм пък каза, че туризмът в България е възможен в над 60% от територията на страната и не бива само върху курортите да се фокусира цялата енергия.      ", "date": "2019.11.26", "title": "Губим шведките  за другото лято"}
{"url": "https://standartnews.com/svyat/asandzh-e-seriozno-bolen-407707.html", "text": "Над 60 лекари изпратиха писмо на министърката на вътрешните работи на Великобритания Прити Пател, в което заявиха, че основателят на \"Уикилийкс\"Джулиан Асандж се нуждае спешно да бъде приет в болница, предаде БТА. Лекарите казват, че Асандж страда от психологични проблеми, включително депресия, има сериозни проблеми с рамото и зъбите. Асандж е в затвор в покрайнините на Лондон в очакване на насрочено за февруари изслушване за екстрадиция в САЩ, където е обвинен в шпионаж. Писмото бе разпространено от сайта \"Уикилийкс\". На снимките Асандж е неузнаваем.", "date": "2019.11.26", "title": "Асандж е сериозно болен"}
{"url": "https://www.standartnews.com/sport/grisho-igrae-s-nadal-v-atlanta-407639.html", "text": "Най-добрият български тенисист Григор Димитров ще изиграе демонстративен мач срещу водача в световната ранглиста Рафаел Надал (Испания) на 2 март 2020 година в САЩ, съобщава БНР, цитирайки \"Atlanta Journal-Constitution\". Двубоят между Димитров и 19-кратния шампион в турнирите от Големия шлем Надал ще започне в 20.00 часа местно време в 13-хилядната зала \"Infinite Energy Center\" в Дълут край Атланта. Билетите в седем ценови категории от 79 до 504 долара са в продажба от днес. Приходите ще бъдат разпределени между Фондацията на Рафаел Надал и американската Национална тенис фондация, която организира мача. ", "date": "2019.11.26", "title": "Гришо играе с Надал в Атланта"}
{"url": "https://www.standartnews.com/sport/real-priema-pszh-v-derbito-na-shampionskata-liga-dovechera-407654.html", "text": "Дербито Реал Мадрид - ПСЖ се очертава като най-голямото в мачовете от петия кръг на Шампионската лига тази вечер. ПСЖ води убедително в групата с 12 точки, а Реал е втори със 7. Успех на Кралския клуб ще му гарантира участие в елиминациите на турнира още преди последния кръг. Дерби има и в група D, където лидерът Ювентус приема втория Атлетико (М). Очаква се завръщането на Кристиано Роналдо за италианския шампион. Хитовите мачове ще може да гледате в каналите на Max Sport. Два мача от играещите се тази вечер започват в 19,55 часа, а останалите са от 22,00 часа Ето и програмата: В група \"А\" :  Галатасай - Брюж (от 19:55 часа) и Реал (Мадрид) - Пари Сен Жермен (22,00 часа) ПСЖ е лидер в класирането с 12 т, вторият Реал е със 7, Брюж има 2, Галатасарай е с 1 Група \"В\": Цървена звезда  - Байерн и Тотнъм - Олимпиакос (22,00 часа) Германският тим е убедителен водач с 12 точки, вторият Тотнъм има 7, Звезда - 3, Олимпиакос 1 Група \"С\" : Аталанта - Динамо (Загреб) и Манчестър Сити - Шахтьор (Донецк) - 22,00 часа Два кръг преди края Сити е начело с актив от 10 точки пред Динамо и Шахтьор с по 5 и Аталанта с 1 Група \"D\": Локомотив (Москва) - Байер (Леверкузен) (от 19:55 часа) и Ювентус - (Атлетико Мадрид) - 22,00 часа Първи е Ювентус с 10 точки, пред Атлетико с със 7, а Локомотив и Леверкузен са с по 3.", "date": "2019.11.26", "title": "Реал приема ПСЖ в дербито на Шампионската лига довечера"}
{"url": "https://standartnews.com/svyat/nyama-postradali-blgari-v-tirana-407709.html", "text": "Сградата на българското посолство в Тирана е напукана от трусовете, но няма пострадали наши сънародници, каза за БНТ консулът ни в Тирана Благой Петров. \"Ситуацията за момента е доста по-спокойна след първоначалните трусове. За щастие нямаме данни за пострадали българи. Дано така и да остане. Държим връзка с цялата българска общност. Дали сме и телефони - който има познат, да може да ни звъни, ако има нужда от нещо. Поддържаме контакти с останалите консули. Няма данни и за техни граждани, пострадали при земетресението... По-скоро се отвориха щетите от предишното земетресение. Извикали сме групата, която отговаря за посолството, да направи оглед и дали се налага евакуация. За момента няма такива данни. Материални щети и напуквания, нищо сериозно за момента\", каза още той. От Министерството на външните работи съобщават, че засега нямат информация за загинали и ранени българи в Албания. При необходимост българските граждани могат да се свържат с посолството ни в Тирана на посочените телефони: +355 4 22 33 155 и +355 4 22 32 906", "date": "2019.11.26", "title": "Няма пострадали българи в Тирана"}
{"url": "https://www.standartnews.com/sport/furnadzhiev-iska-kongres-prez-fevruari-407662.html", "text": "Ченовете на изпълнителния комитет на БФС се насочват към няколко варианта за време на провеждане на конгреса за избор на нов президент и ново ръководство. Очаква се той да се проведе между февруари и май 2020 г., заяви вицепрезидентът на Съюза Атанас Фурнаджиев пред БНТ. \"Има диспут в изпълкома за кога да се насрочи. Лично моето мнение за насрочване на конгрес е възможно най-скоро - през февруари. Тъй като предстои важна квалификация за националния отбор, имаме абсолютно реални шансове да се класираме за европейско първенство. Три са настроенията в изпълкома - една част сме за февруари, втора част за април и трета - за май\", каза той. В момента друг от вицепрезидентите - Йордан Лечков, оспорва вписването на Михаил Касабов като президент след оставката на Борислав Михайлов. Темата ще бъде обсъдена на заседание на изпълнителния комитет в четвъртък. Фурнаджиев обясни ситуацията така: \"Времнно изпълняващ длъжността президент на БФС е Михаил Касабов. Да, има словестни престрелки, но това е - Касабов е вписан в Търговския регистър.\" \"На въпросното заседание, на което той беше избран, освен членовете на Изпълкома, присъства и цялата админстрация. Имаше и секретар, който води протокола. Гласуваше се явно. Всички единодушно избрахме Касабов. Аз и Лечков си направихме отвод. Подписа се протокол в присъствието на всички\", каза Фурнаджиев, очевидно недоумявайки от действията на Лечков, който изрази претенции да заеме поста на оттеглилия се Борислав Михайлов“, заяви той в заключение.", "date": "2019.11.26", "title": "Фурнаджиев иска конгрес през февруари"}
{"url": "https://standartnews.com/svyat/yuzhna-kaliforniya-pred-evakuatsiya-zaradi-pozhar-407711.html", "text": "Горският пожар в Южна Калифорния, който гори в планините недалеч от Санта Барбара, е обхванал вече 1659 хектара, съобщи Асошиейтед прес. Говорителят на противопожарната служба на окръг Санта Барбара Майк Елиасън каза, че огънят още не е овладян. Издадено е нареждане за евакуация за хиляди хора, живеещи в района, но засега няма засегнати от пламъците къщи и няма пострадали сред местното население. Огънят тръгна вчера следобед от националния парк „Лос Падрес“ и бързо се разпространи заради сухата растителност.", "date": "2019.11.26", "title": "Южна Калифорния пред евакуация заради пожар"}
{"url": "https://standartnews.com/sport/grisho-igrae-s-nadal-v-atlanta-407639.html", "text": "Най-добрият български тенисист Григор Димитров ще изиграе демонстративен мач срещу водача в световната ранглиста Рафаел Надал (Испания) на 2 март 2020 година в САЩ, съобщава БНР, цитирайки \"Atlanta Journal-Constitution\". Двубоят между Димитров и 19-кратния шампион в турнирите от Големия шлем Надал ще започне в 20.00 часа местно време в 13-хилядната зала \"Infinite Energy Center\" в Дълут край Атланта. Билетите в седем ценови категории от 79 до 504 долара са в продажба от днес. Приходите ще бъдат разпределени между Фондацията на Рафаел Надал и американската Национална тенис фондация, която организира мача. ", "date": "2019.11.26", "title": "Гришо играе с Надал в Атланта"}
{"url": "https://standartnews.com/biznes/energo-pro-zavrshi-izgrazhdaneto-na-fets-veliko-trnovo-407688.html", "text": "Фирмата за търговия на едро и дребно с нехранителни стоки \"СТОП\" ЕООД-Велико Търново \r\nвече разполага със собствена работеща фотоволтаична централа. ЕНЕРГО-ПРО Енергийни услуги успя да удовлетвори желанието на клиента в рамките на шест месеца да проектира, изгради и пусне в експлоатация соларната система. Основната цел на съоръжението с приблизително 28 kWp мощност е да покрива консумацията на фирмените обекти, а излишъкът да бъде продаван на енергийното предприятие на територията, по предвидения в закона ред. „Централата е пусната в действие от няколко седмици и работи безотказно, покривайки собствените нужди на Стоп ЕООД. Като се има предвид пазара на електрическа енергия, рентабилността на проекта ще се покачва с всяка изминала година“ – категорични са експертите на енергийния доставчик, посочвайки, че средногодишното спестяване за клиента се очаква да бъде около 6000 лв. ЕНЕРГО-ПРО Енергийни Услуги е лицензиран консултант по енергийна ефективност за извършване на енергийни обследвания на промишлени системи и сгради. В рамките на своята програма „Енергийна ефективност“, компанията реализира проекти за постигане на реална оптимизация на енергийните разходи при индустриални, търговски и битови потребители. Чрез своите собствени експерти и в партньорство с утвърдени доставчици и производители ЕНЕРГО-ПРО Енергийни Услуги предлага на клиентите си енергоспестяващо осветление, фотоволтаични инсталации, климатични системи, термопомпи, системи за енергиен мониторинг и управление на консумацията на електроенергия, енергоспестяващи електроуреди, както и различни специализирани услуги и консултации.", "date": "2019.11.26", "title": "ЕНЕРГО-ПРО завърши изграждането на ФЕЦ Велико Търново"}
{"url": "https://standartnews.com/biznes/investeu-zamenya-plana-yunker-ss-650-mlrd-407661.html", "text": "Нова финансова рамка за инвестиции на рисков капитал в малки и средни предприятия ще замени  плана \"Юнкер\" и то с бюджет, който е над 50 процента по-висок. Това заяви заместник-директорът на Европейския инвестиционне фонд Хуберт Котони по време на Годишната среща на акционерите на фонда. Домакин ена срещата е Българската банка за развитие. Докато общият размер на Плана \"Юнкер\", насочен към спасяването на икономиката на Европейския съюз от последиците от Голямата рецесия, възлизаше на 410 млрд. евро, неговият наследник - InvestEU ще е с бюджет  от 650 млрд. евро. През периода 2021-2027 г. той ще обедини Европейския фонд за стратегически инвестиции и 13-те финансови инструмента, с които разполага Европейския съюз. Управлението на големите инвестиционни средства през следващия програмен период няма да е лесна задача и е важно да се фокусираме повече върху тематично разпределение, каза Котони. Според него проектите ще бъдат разделени на сектори. Европейският фонд ще разработи система за кооперация, при която националните банки за развитие да могат да сътрудничат директно с Европейската комисия. Това е друга новост спрямо Плана \"Юнкер\", каза Котони. Според него голямо предизвикателство ще е начинът, по който средствата ще бъдат дистрибутирани от националните банки за развитие. Според Котони планът \"Юнкер\" вече е успешен проект, осигурил сериозно финансиране за микропредприятията и средните по размер компании, затова тези механизми ще бъдат запазени и в InvestEU. Котони похвали ББР като един от лидерите на европейско равнище във финансирането на социални дейности. Много от националните банки за развитие в цяла Европа не са толкова добре настроени да обърнат внимание и да работят със социални инструменти от програмата, каза той. Високо оценяваме активността на ББР и постиженията им в проекти със социално въздействие и финансирането им, добави Котони.", "date": "2019.11.26", "title": "InvestEU заменя Плана  \"Юнкер“ със 650 млрд."}
{"url": "https://standartnews.com/biznes/borisov-pokhvali-it-sektora-ni-pred-biznesa-v-sashch-407636.html", "text": "Значителен потенциал за инвестиции от САЩ има във високотехнологични сектори като информационните и комуникационните технологии, аутсорсинга на бизнес процеси, машиностроенето, електротехниката и електрониката, заяви премиерът Бойко Борисов на среща във Вашингтон с представители на Американската търговска камара (US Chamber of Commerce). ​„САЩ са важен стратегически партньор на България и ние отдаваме голямо значение на развитието на двустранните търговско-икономически връзки“, каза министър-председателят. „Стремим се към по-нататъшно активизиране на диалога и взаимодействие в икономическата област като целта ни е оползотворяване на съществуващия потенциал за разширяване на деловото ни сътрудничество“, посочи премиерът Борисов пред американския бизнес. Той бе представен от корпорации като AES (American Energy Systems), Citi Bank, IBM, Google, MetLife, General Electric, Motorola Solutions, Raytheon, UPS и други. В последно време САЩ редовно се нареждат сред 20-те водещи външнотърговски партньори на България. По данни от 2018 г. страната е 15-ият по значимост пазар за реализиране на български стоки зад граница. Американският пазар е сред основните експертни дестинации за реализацията на български изделия от високотехнологичния сектор.  „Доброто сътрудничество с американския бизнес, което потвърждава и срещата днес, е признание за усилията, които българското правителство полага за атрактивни условия за развиване на бизнес, за успешното разрастване на производствата и нарастването на инвестициите“, изтъкна Борисов. Той акцентира върху ролята и привличането на нови преки американските инвестиции у нас, чрез които се разкриват нови работни места, водят до ръст на икономиката ни и повишават стандарта на живот в страната. Министър-председателят подчерта още, че българо-американските търговско-икономически отношения са се задълбочили силно. Това показват и годишните срещи на премиера с Американската търговска камара в България (AmCham), която е член на US Chamber of Commerce. По време на последното такова събитие представителите на AmCham приветстваха премиера Борисов за създадения от правителството добър бизнес климат и за отличния диалог с него. По данни на Министерството на икономиката за 2018 г. търговията със стоки със САЩ достига стойност от над 975 млн. щ. д., а износът ни е на стойност от над 633 млн. щ. д. (без включване на услугите). По оценка на Българската агенция за инвестиции общият обем на преките капиталовложения на САЩ в България за периода 1996-2016 г. е 1,69 млрд. евро, с което страната се  нарежда на 9-о място по размер на преки чуждестранни инвестиции у нас. Американската търговска камара e най-влиятелната представителна организация на американския бизнес, основана през 1912 г., в която членуват 300 000 компании от едрия и среден бизнес в САЩ. Основната функция на US Chamber of Commerce е извършване на проучвания и подобряване на бизнес средата в интерес на нейните членове. Приоритетите й са постигане на максимална свобода за бизнеса в рамките на върховенството на закона, намаляване на регулациите, приемливо данъчно облагане, свободна търговия, подобряване на инфраструктурата и интернационализация.", "date": "2019.11.26", "title": "Борисов похвали IT сектора ни пред бизнеса в САЩ"}
{"url": "https://www.standartnews.com/sport/shampionskata-liga-se-zavrshcha-po-max-sport-407674.html", "text": "След като стартира неубедително в група А с 1 точка след първите два мача, Реал Мадрид гледа доста по-спокойно към 1/8-финалите на турнира след две последователни победи над Галатасарай. Възпитаниците на Зинедин Зидан могат да си осигурят и на теория продължаването във фазата на елиминациите при домакински успех срещу ПСЖ тази вечер от 22:00 часа. Двата тима се срещнаха в Париж в откриващия двубой на група А през септември, като домакините тогава разгромиха испанския колос с 3:0. Реал със сигурност ще се опита да вземе своя реванш, докато за парижани и равенството ще е достатъчно, за да си осигурят първото място в класирането на Група А в УЕФА Шампионска лига. Дербито ще се предава пряко по  . Отново от 22:00 часа, но по  , ще се излъчи и другият голям мач на вечерта – сблъсъкът в Група D между Ювентус и Атлетико Мадрид. Италианците водят в групата с 10 точки след първите четири мача, докато „дюшекчиите” са втори със 7 точки. Големият въпрос пред наставника на „старата госпожа” Маурицио Сари е дали португалската звезда Кристиано Роналдо ще се възстанови от травмата си, за да участва в двубоя. Преди големите дербита от 22:00 часа,   ще излъчат пряко и двата ранни двубоя, които започват в 19:55 часа. В тях Галатасарай е домакин на Брюж (MAX Sport 2), а Локомотив Москва играе срещу Байер Леверкузен на своя РЖД Арена (MAX Sport 3). По традиция всички останали мачове са налични за гледане като pay-per-view на платформата  . Двубоите са Цървена Звезда – Байерн Мюнхен, Тотнъм – Олимпиакос, Аталанта – Динамо Загреб и Манчестър Сити – Шахтьор Донецк, като началният час и на четирите мача е 22:00 часа.", "date": "2019.11.26", "title": "Шампионската лига се завръща по MAX Sport"}
{"url": "https://www.standartnews.com/sport/politsiyata-nakhlu-v-bfs-407676.html", "text": "Полицията нахлу в БФС! Това стана само няколко часа преди обявение брифинг от централата, съобщи bTV. Коли на жандармерията също са пред сградата на БФС в Бояна. Преди дни от МВР заявиха, че разследват централата за икономически измами. Все още няма информация каква точно е целта на акцията, като и хора от футболния съюз, които потвърдиха новината, не успяха да обяснят защо от МВР за втори път влизат в офисите на БФС. Подобна акция имаше и преди месец, когато няколко полицейски буса нахлуха в офисите на централата, настоявайки да прегледат цялата документация. Но, тогава бе замесен и ГДБОП. По информация на \"Стандарт\" в момента в БФС са служители на икономическа полиция.", "date": "2019.11.26", "title": "Полицията нахлу в БФС"}
{"url": "https://standartnews.com/biznes/fibank-pusna-prvata-platforma-za-open-banking-v-blgariya-407655.html", "text": "Клиентите на Първа инвестиционна банка са първите, които могат да се възползват от предимствата на open banking („отвореното банкиране“), разработено на основата на възможностите, предоставени от  , която влезе в сила през септември 2019 г. Потребителите вече имат възможност да добавят сметките си от друга банка към мобилното приложение My Fibank. През   за Android OS, а впоследствие и iOS, и интернет банкирането, клиентите на Fibank могат да извършват следните операции със сметките си в друга банка: Сметки от други банки могат да бъдат добавяни само когато тези банки са технически готови и отговарят на всички регулаторни стандарти и изисквания. Към момента новата функционалност предоставя възможност за добавяне на сметки от една банка, оперираща на българския пазар, а впоследствие обхватът на услугата ще бъде разширен. Новите функционалности са достъпни за клиентите физически лица. Посредством надграждането на My Fibank, клиентите могат да банкират удобно и сигурно със сметките си в различни банки, само с използването на едно приложение.   се характеризира с лесен и интуитивен интерфейс и множество полезни функционалности. При разработването на решението за open banking, Fibank отговаря напълно на всички регулаторни изисквания и етични стандарти. Първа инвестиционна банка затвърждава своето име като синоним на надеждност, качествено обслужване и внедряване на иновативни високотехнологични решения за своите клиенти.", "date": "2019.11.26", "title": "Fibank пусна първата платформа за open banking в България"}
{"url": "https://standartnews.com/sport/furnadzhiev-iska-kongres-prez-fevruari-407662.html", "text": "Ченовете на изпълнителния комитет на БФС се насочват към няколко варианта за време на провеждане на конгреса за избор на нов президент и ново ръководство. Очаква се той да се проведе между февруари и май 2020 г., заяви вицепрезидентът на Съюза Атанас Фурнаджиев пред БНТ. \"Има диспут в изпълкома за кога да се насрочи. Лично моето мнение за насрочване на конгрес е възможно най-скоро - през февруари. Тъй като предстои важна квалификация за националния отбор, имаме абсолютно реални шансове да се класираме за европейско първенство. Три са настроенията в изпълкома - една част сме за февруари, втора част за април и трета - за май\", каза той. В момента друг от вицепрезидентите - Йордан Лечков, оспорва вписването на Михаил Касабов като президент след оставката на Борислав Михайлов. Темата ще бъде обсъдена на заседание на изпълнителния комитет в четвъртък. Фурнаджиев обясни ситуацията така: \"Времнно изпълняващ длъжността президент на БФС е Михаил Касабов. Да, има словестни престрелки, но това е - Касабов е вписан в Търговския регистър.\" \"На въпросното заседание, на което той беше избран, освен членовете на Изпълкома, присъства и цялата админстрация. Имаше и секретар, който води протокола. Гласуваше се явно. Всички единодушно избрахме Касабов. Аз и Лечков си направихме отвод. Подписа се протокол в присъствието на всички\", каза Фурнаджиев, очевидно недоумявайки от действията на Лечков, който изрази претенции да заеме поста на оттеглилия се Борислав Михайлов“, заяви той в заключение.", "date": "2019.11.26", "title": "Фурнаджиев иска конгрес през февруари"}
{"url": "https://standartnews.com/sport/real-priema-pszh-v-derbito-na-shampionskata-liga-dovechera-407654.html", "text": "Дербито Реал Мадрид - ПСЖ се очертава като най-голямото в мачовете от петия кръг на Шампионската лига тази вечер. ПСЖ води убедително в групата с 12 точки, а Реал е втори със 7. Успех на Кралския клуб ще му гарантира участие в елиминациите на турнира още преди последния кръг. Дерби има и в група D, където лидерът Ювентус приема втория Атлетико (М). Очаква се завръщането на Кристиано Роналдо за италианския шампион. Хитовите мачове ще може да гледате в каналите на Max Sport. Два мача от играещите се тази вечер започват в 19,55 часа, а останалите са от 22,00 часа Ето и програмата: В група \"А\" :  Галатасай - Брюж (от 19:55 часа) и Реал (Мадрид) - Пари Сен Жермен (22,00 часа) ПСЖ е лидер в класирането с 12 т, вторият Реал е със 7, Брюж има 2, Галатасарай е с 1 Група \"В\": Цървена звезда  - Байерн и Тотнъм - Олимпиакос (22,00 часа) Германският тим е убедителен водач с 12 точки, вторият Тотнъм има 7, Звезда - 3, Олимпиакос 1 Група \"С\" : Аталанта - Динамо (Загреб) и Манчестър Сити - Шахтьор (Донецк) - 22,00 часа Два кръг преди края Сити е начело с актив от 10 точки пред Динамо и Шахтьор с по 5 и Аталанта с 1 Група \"D\": Локомотив (Москва) - Байер (Леверкузен) (от 19:55 часа) и Ювентус - (Атлетико Мадрид) - 22,00 часа Първи е Ювентус с 10 точки, пред Атлетико с със 7, а Локомотив и Леверкузен са с по 3.", "date": "2019.11.26", "title": "Реал приема ПСЖ в дербито на Шампионската лига довечера"}
{"url": "https://www.standartnews.com/sport/berbo-obmislya-dali-da-igrae-za-shef-na-bfs-407692.html", "text": "Димитър Бербатов даде за списание СПРИНТ едно от най-откровените и обширни интервюта в дългата си кариера на публична личност.Звездата говори за футбола (наш и световен), за децата (негови и други),, за първите, за настоящите и за бъдещите си стъпки в живота, за Георги Аспарухов и Пламен Гетов, за какво ли не. \r\n \r\nБербатов особено се запали по свръхнаболял въпрос – за БФС. В интервюто, дадено през октомври, Димитър остана актуален и днес - сякаш прогнозира развитието на ситуацията. Ето мнението на славната деветка по темата, а всичко останало - в брой 19 на СПРИНТ, който е на пазара от 28 ноември. \r\n \r\n \r\n- Имам много разговори със себе си по тази тема. И с мои близки. Ако някой каже че е 100 процента готов за подобен пост, значи е безрасъден... \r\n     \r\nНо моментът е такъв, че трябва радикална промяна във всичко. Всичко! Имаме ситуация, знак на съдбата, че нещата трябва да се променят драстично, изцяло. Изцяло! Имената, които се въртят напоследък из медиите, не са промяна. Сменяш един човек с друг и всичко си остава както преди. Лицата се менят, системата – не. \r\n \r\nКойто да е президент на БФС, трябва да е независим, нов човек, независим и финансово, да има добро име. Трябва да е подредил своя живот, за да подреди и БФС.. Трябва да има добро име в УЕФА, да говори езици.. \r\n \r\nНие сме малка държава и е наложено мнение, че всеки познава всеки. И може да му говори свойски, приятелски. Това усещане за близост позволява на хората да си звънят и – може ли това или онова. Няма лошо, на всеки му се случвало да звъни на някого за нещо. Но когато тази близост се използва за неморални неща, и не знаеш къде е границата, която не трябва да минаваш, тогава е проблем. \r\n \r\nЗатова нов човек трябва да прави промени в ръководството на футбола като цяло, и в изпълкома, който да е без клубни президенти. Плюс промени в съдийската комисия, в администрацията на първенство... И най-вече в развитието на детско-юношеския футбол в България. \r\n \r\nНо имената, които се въртят в пространството... Това не е зов за промяна. Не бива да има оплитане в отношения, близости, приятелства. \r\n \r\nЗа президента също трябва да има мандатност! Примерно два мандата. Нещо, върху което добре да се помисли сериозно. И този човек да има много силен екип! Сам няма как да промени каквото и да е. \r\n \r\nТъй като делегатите на конгреса избират президента, те трябва да искат промяната. Иначе нищо няма да се случи. \r\n \r\nТрябва една трета от делегатите да поискат конгрес, за да се случи. Е, къде са те? Къде са в момента, когато трябва да реагират и да действат. Защо мълчат? Нали уж искаме промяна, а никой от хората, които могат да я извършат наистина - защото те избират кой да ги ръководи и представлява, не действат. Това е висша форма на безразличие и нежелание за промяна. И то от родните ни футболни клубове, а това само по себе си говори много \r\n \r\nЗащото делегатите представляват своите отбори - същите отбори, които трябва да развиват добри играчи, за да се вдигне нивото на футбола ни. И ако те не искат и не виждат, че трябва цялостна промяна на управлението, за да има възможност за развитие както на техните клубове, така и на футбола ни - лошо! Защото, когато казваш, че искаш промяна, и моментът за нея настъпи, а ти пак избереш старото, това вече е лицемерие. И тогава трябва да се търси сметка от тях. \r\n \r\nОтивате репортери, медии, намирате отговорник на зоналните съвети, тъй като той организира делегатите на отборите от своята зона, и го питате защо е гласувал така и така? \r\n \r\nСложно е, но и просто. Трябва да се смени системата като цяло, а не само един човек. \r\n \r\nА има и наложено мнение, че за да управляваш, трябва да си над определена възраст. Мнения от рода на „Той още е млад... Той още е зелен...“ Е, ще чакаме да стане някой на 62 и тогава ли ще е узрял да ръководи?... \r\n \r\nЕто, аз ръководя фондацията си вече 11 години. Това е работа с много хора, управление на бюджети, взимане на решения, делегиране на права на точните и отговорни хора. Аз мога да имам много повече опит от един човек, който е на 50 примерно! А в същото време да се уча на други неща от хора по-млади от мен. Възрастта не значи повече опит и знание. Вече не! Трябва все повече кадърни млади хора да навлизат в структурите на БФС, за да се движим в крак с времето. \r\n \r\nВиждаме също как няма уважение дори между хората, които управляват футбола. Поне го дръжте това зад затворени врати... Подобни неща показва как се ръководи - хаотично. \r\n \r\nА като видиш, че след толкова време нещата не се получават, имай поне малко достойнство и поеми някаква отговорност, дай си сметка, че може би и ти си част от причината нещата да не се получават, и си тръгни. \r\n \r\nКакто се сменят треньори, футболисти, същото важи и за ръководителите. Как все всички други са виновни! \r\n \r\nВсички, които обичат футбола, и имам предвид цялата футболна общественост, трябва да поиска промяната и да я търси активно!", "date": "2019.11.26", "title": "Бербо обмисля дали да играе за шеф на БФС"}
{"url": "https://standartnews.com/regionalni/prvi-sluchay-na-afrikanska-chuma-po-divite-svine-v-obshchina-krivodol-407681.html", "text": "Днес под председателството на заместник-областния управител на Враца Мирослав Комитски се проведе редовно заседание на областната епизоотична комисия. Основна тема на срещата беше първично възникналият случай на болестта Африканска чума по дивите свине в землището на с. Голямо бабино, община Криводол. \r\n„Положителните резултати за болестта налагат спазването на мерки за биосигурност и определяне на инфектирана зона с диаметър 200 кв. км около мястото, където е констатиран случаят“, поясни директорът на Областната дирекция по безопасност на храните д-р Милчо Костурков. Той представи накратко епизоотичната обстановка в областта и заяви, че са предприети всички мерки по недопускане разпространението на заболяването. \r\nДиректорът на Държавно горско стопанство–Враца инж. Ивайло Ангелов обяви, че съгласно Заповедта на директора на РДГ-Берковица, са определени подзони (А, Б и В) около констатираното огнище. В Зона А, с радиус 1 км, е ограничен достъпът до горските територии и ловностопанските райони на физически лица и пътни превозни средства, нямащи отношение към претърсването и прилагането на мерките за предотвратяване и ликвидиране на болестта АЧС. В подзони Б и В се ограничава достъпът, преминаването и престоят в горските територии за селскостопански дейности, а събирането на гъби, билки, трюфели, както и извършването на туристически дейности става след прилагане на мерките за биосигурност. Ограниченията са в сила до 22.12.2019 г. Зоните са обозначени с табели от служителите на ДГС - Враца, за да ориентират населението, туристите и ловните дружинки. \r\nВ края на заседанието заместник областният управител Мирослав Комитски обяви, че с решение на Областната епизоотична комисия, кметът на Община Криводол следва да свика в кратък срок заседание на общинската епизоотична комисия, на която да бъдат взети и изпълнени мерки за ограничаване на заразното заболяване.  ", "date": "2019.11.26", "title": "Първи случай на Африканска чума по дивите свине в община Криводол"}
{"url": "https://standartnews.com/regionalni/tridneven-festival-vodi-koledniya-dukh-v-burgas-407695.html", "text": "Тридневен фестивал, подарък за всички граждани и гости на Бургас, ще доведе духа на един от най-чаканите и обичани празници в годината - Коледа, в морския град. Магията на „Коледният дух на Бургас“ ще бъде пресъздадена  с коледни песни, мини концерти, творчески работилници с тематична насоченост, прожектиране на коледни филми, празнични фотосесии и най-вече с присъствието на обичаният от малки и големи белобрад старец Дядо Коледа. Фестивалът ще се проведе пред и в Бургаската държавна опера. „Фоайето на Бургаската държавна опера ще се преобрази в единственото по рода си коледно градче, грейнало с хиляди светлини и озарено от усмивките на безброй деца, които ще могат да се срещнат с Дядо Коледа и Снежанка и да се снимат с тях. Предвиждаме и уникални коледни арт инсталации. За празничното настроение ще се погрижи чудната коледна сцена пред сградата на Операта, на която ще блеснат истински млади бургаски таланти“, съобщиха организаторите. Предвиден е и голям базар, откъдето всеки ще може да избере прекрасен подарък за своите близки. Всички предлагани артикули ще са българско производство. Фестивалът ще се проведе от 13 до 15 декември. В два от дните на фестивала малки и големи ще имат възможност да се включат в коледни работилници за играчки, венци, сурвачки, сладки, както и коледни фотосесии.  ", "date": "2019.11.26", "title": "Тридневен фестивал води Коледния дух в Бургас"}
{"url": "https://standartnews.com/sport/berbo-obmislya-dali-da-igrae-za-shef-na-bfs-407692.html", "text": "Димитър Бербатов даде за списание СПРИНТ едно от най-откровените и обширни интервюта в дългата си кариера на публична личност.Звездата говори за футбола (наш и световен), за децата (негови и други),, за първите, за настоящите и за бъдещите си стъпки в живота, за Георги Аспарухов и Пламен Гетов, за какво ли не. \r\n \r\nБербатов особено се запали по свръхнаболял въпрос – за БФС. В интервюто, дадено през октомври, Димитър остана актуален и днес - сякаш прогнозира развитието на ситуацията. Ето мнението на славната деветка по темата, а всичко останало - в брой 19 на СПРИНТ, който е на пазара от 28 ноември. \r\n \r\n \r\n- Имам много разговори със себе си по тази тема. И с мои близки. Ако някой каже че е 100 процента готов за подобен пост, значи е безрасъден... \r\n     \r\nНо моментът е такъв, че трябва радикална промяна във всичко. Всичко! Имаме ситуация, знак на съдбата, че нещата трябва да се променят драстично, изцяло. Изцяло! Имената, които се въртят напоследък из медиите, не са промяна. Сменяш един човек с друг и всичко си остава както преди. Лицата се менят, системата – не. \r\n \r\nКойто да е президент на БФС, трябва да е независим, нов човек, независим и финансово, да има добро име. Трябва да е подредил своя живот, за да подреди и БФС.. Трябва да има добро име в УЕФА, да говори езици.. \r\n \r\nНие сме малка държава и е наложено мнение, че всеки познава всеки. И може да му говори свойски, приятелски. Това усещане за близост позволява на хората да си звънят и – може ли това или онова. Няма лошо, на всеки му се случвало да звъни на някого за нещо. Но когато тази близост се използва за неморални неща, и не знаеш къде е границата, която не трябва да минаваш, тогава е проблем. \r\n \r\nЗатова нов човек трябва да прави промени в ръководството на футбола като цяло, и в изпълкома, който да е без клубни президенти. Плюс промени в съдийската комисия, в администрацията на първенство... И най-вече в развитието на детско-юношеския футбол в България. \r\n \r\nНо имената, които се въртят в пространството... Това не е зов за промяна. Не бива да има оплитане в отношения, близости, приятелства. \r\n \r\nЗа президента също трябва да има мандатност! Примерно два мандата. Нещо, върху което добре да се помисли сериозно. И този човек да има много силен екип! Сам няма как да промени каквото и да е. \r\n \r\nТъй като делегатите на конгреса избират президента, те трябва да искат промяната. Иначе нищо няма да се случи. \r\n \r\nТрябва една трета от делегатите да поискат конгрес, за да се случи. Е, къде са те? Къде са в момента, когато трябва да реагират и да действат. Защо мълчат? Нали уж искаме промяна, а никой от хората, които могат да я извършат наистина - защото те избират кой да ги ръководи и представлява, не действат. Това е висша форма на безразличие и нежелание за промяна. И то от родните ни футболни клубове, а това само по себе си говори много \r\n \r\nЗащото делегатите представляват своите отбори - същите отбори, които трябва да развиват добри играчи, за да се вдигне нивото на футбола ни. И ако те не искат и не виждат, че трябва цялостна промяна на управлението, за да има възможност за развитие както на техните клубове, така и на футбола ни - лошо! Защото, когато казваш, че искаш промяна, и моментът за нея настъпи, а ти пак избереш старото, това вече е лицемерие. И тогава трябва да се търси сметка от тях. \r\n \r\nОтивате репортери, медии, намирате отговорник на зоналните съвети, тъй като той организира делегатите на отборите от своята зона, и го питате защо е гласувал така и така? \r\n \r\nСложно е, но и просто. Трябва да се смени системата като цяло, а не само един човек. \r\n \r\nА има и наложено мнение, че за да управляваш, трябва да си над определена възраст. Мнения от рода на „Той още е млад... Той още е зелен...“ Е, ще чакаме да стане някой на 62 и тогава ли ще е узрял да ръководи?... \r\n \r\nЕто, аз ръководя фондацията си вече 11 години. Това е работа с много хора, управление на бюджети, взимане на решения, делегиране на права на точните и отговорни хора. Аз мога да имам много повече опит от един човек, който е на 50 примерно! А в същото време да се уча на други неща от хора по-млади от мен. Възрастта не значи повече опит и знание. Вече не! Трябва все повече кадърни млади хора да навлизат в структурите на БФС, за да се движим в крак с времето. \r\n \r\nВиждаме също как няма уважение дори между хората, които управляват футбола. Поне го дръжте това зад затворени врати... Подобни неща показва как се ръководи - хаотично. \r\n \r\nА като видиш, че след толкова време нещата не се получават, имай поне малко достойнство и поеми някаква отговорност, дай си сметка, че може би и ти си част от причината нещата да не се получават, и си тръгни. \r\n \r\nКакто се сменят треньори, футболисти, същото важи и за ръководителите. Как все всички други са виновни! \r\n \r\nВсички, които обичат футбола, и имам предвид цялата футболна общественост, трябва да поиска промяната и да я търси активно!", "date": "2019.11.26", "title": "Бербо обмисля дали да играе за шеф на БФС"}
{"url": "https://standartnews.com/sport/uada-iska-da-izvadi-rusiya-ot-sporta-za-4-godini-407672.html", "text": "Световната антидопингова агенция (УАДА) поиска Русия да бъде извадена от световния спорт в следващите 4 години. Крайното решение ще бъде взето на събранието на УАДА в Париж на 9 декември, а до искането за изключително тежката санкция се стигна, след като Комисията за проверка на съответствието на УАДА отново е установила \"изключително сериозни случаи на несъответствия с изискванията, в допълнение към утежняващи обстоятелства\" при проверката си на данните от РУСАДА. Препоръката идва, след като беше анализирана информацията от замесената в прикриване на систематична употреба на допинг лаборатория в Москва, предоставена на УАДА през януари. Едно от изискванията на УАДА за премахване на наказанията на Русия, което беше решено през септември 2018 г., беше лабораторията в Москва да предостави всичката налична информация, без да я редактира. Преди възстановяването на правата руската антидопингова агенция РУСАДА беше наказана в продължение на 3 години, заради разкрита схема за прикриване на допингирани атлети. В изявление УАДА каза, че предоставената им от руснаците информация за московската лаборатория не е била \"нито пълна, нито автентична\". Световната централа твърди, че руснаците са премахнали стотици доказателства за нарушения и са изтрили множество файлове. Ръководителят на Руската антидопингова агенция (РУСАДА) Юри Ганус обяви, че страната навлиза в нова фаза на допинговата криза, след като вчера вечерта комисия на Световната антидопингова агенция (УАДА) поиска Русия да бъде извадена от всички спортни състезания за следващите четири години. Той заяви, че очаква намесата на президента на Русия Владимир Путин по сериозните проблеми със спорта в страната и грозящото наказание от Световната антидопингова агенция (УАДА). Тази сутрин шефът на РУСАДА Юри Ганус заяви, че очаква УАДА да се съобрази с поисканото наказание от комисията. \"Това е реалността. Потъваме в нова фаза на допинговата криза в Русия, която ще продължи през следващите четири години\", коментира Ганус. Подобно наказание ще означава, че Русия няма да участва на Олимпийските игри в Токио следващото лято, а не е изключено и националния отбор по футбол на страната да бъде спрян от участие във финалите на Евро 2020 догодина.", "date": "2019.11.26", "title": "УАДА иска да извади Русия от спорта за 4 години"}
{"url": "https://standartnews.com/sport/politsiyata-nakhlu-v-bfs-407676.html", "text": "Полицията нахлу в БФС! Това стана само няколко часа преди обявение брифинг от централата, съобщи bTV. Коли на жандармерията също са пред сградата на БФС в Бояна. Преди дни от МВР заявиха, че разследват централата за икономически измами. Все още няма информация каква точно е целта на акцията, като и хора от футболния съюз, които потвърдиха новината, не успяха да обяснят защо от МВР за втори път влизат в офисите на БФС. Подобна акция имаше и преди месец, когато няколко полицейски буса нахлуха в офисите на централата, настоявайки да прегледат цялата документация. Но, тогава бе замесен и ГДБОП. По информация на \"Стандарт\" в момента в БФС са служители на икономическа полиция.", "date": "2019.11.26", "title": "Полицията нахлу в БФС"}
{"url": "https://standartnews.com/sport/shampionskata-liga-se-zavrshcha-po-max-sport-407674.html", "text": "След като стартира неубедително в група А с 1 точка след първите два мача, Реал Мадрид гледа доста по-спокойно към 1/8-финалите на турнира след две последователни победи над Галатасарай. Възпитаниците на Зинедин Зидан могат да си осигурят и на теория продължаването във фазата на елиминациите при домакински успех срещу ПСЖ тази вечер от 22:00 часа. Двата тима се срещнаха в Париж в откриващия двубой на група А през септември, като домакините тогава разгромиха испанския колос с 3:0. Реал със сигурност ще се опита да вземе своя реванш, докато за парижани и равенството ще е достатъчно, за да си осигурят първото място в класирането на Група А в УЕФА Шампионска лига. Дербито ще се предава пряко по  . Отново от 22:00 часа, но по  , ще се излъчи и другият голям мач на вечерта – сблъсъкът в Група D между Ювентус и Атлетико Мадрид. Италианците водят в групата с 10 точки след първите четири мача, докато „дюшекчиите” са втори със 7 точки. Големият въпрос пред наставника на „старата госпожа” Маурицио Сари е дали португалската звезда Кристиано Роналдо ще се възстанови от травмата си, за да участва в двубоя. Преди големите дербита от 22:00 часа,   ще излъчат пряко и двата ранни двубоя, които започват в 19:55 часа. В тях Галатасарай е домакин на Брюж (MAX Sport 2), а Локомотив Москва играе срещу Байер Леверкузен на своя РЖД Арена (MAX Sport 3). По традиция всички останали мачове са налични за гледане като pay-per-view на платформата  . Двубоите са Цървена Звезда – Байерн Мюнхен, Тотнъм – Олимпиакос, Аталанта – Динамо Загреб и Манчестър Сити – Шахтьор Донецк, като началният час и на четирите мача е 22:00 часа.", "date": "2019.11.26", "title": "Шампионската лига се завръща по MAX Sport"}
{"url": "https://standartnews.com/sport/kostadinov-obiden-atakata-km-bfs-407706.html", "text": "\"Да ви кажа честно направо съм дълбоко обиден на това, което се случва по медиите от доста време. Отправят се обвинения, които нямат нищо\", заяви днес на специалната пресконференция в \"Бояна\" отговорникът за детско-юношеския футбол в БФС Емил Костадинов.Героят от \"Парк де Пренс\" изригна по повод обвиненията към организацията за неправометно харчене на държавни средства в разследване на бТВ.. Именно Костадинов е организатор на детските лагери, за които се твърди, че са плащани завишени цени за настаняване по хотели, част от които са свързани с хора от Изпълнителния комитет на БФС. \"Искам да обясня за тези турнири, за които аз съм пряко отговорен. Говори се, че 75 лева е било скъпо и че някъде имало за 50 лева. В тези 75 лева не влиза само спане и храна, а доста други неща, като медицинско обслужване, тренировки, извозване до игрищата и други. Една медия да хвърля върху нас такава кал, няма да стане. Ще се борим докрай. Притеснения нямам, защото знам какво съм правил\", коментира Костадинов..   \"Полицията, съвместно с колегите от футболния съюз, които са тук, подготвят документите\", заяви изпълнителният директор на Съюза Борислав Попов по повод на влизането на служители на МВР в централата на БФС.. \"Засега нищо страшно няма. Не е приятно това, което преживяват колегите в момента\", добави той. По думите му от БФС биха съдействали, ако им е бил поискана документацията, за да не се налага полицията да идва на място. \"Считаме, че доброто име на футболния съюз е засегнато по недобронамерен начин\", каза още Попов. Костадинов и Попов говдориха за договорите за екипировка на детски турнири, програмата за развитие на юношеския футбол, която включва лагери на отборите от елитните групи, както и въпроса с възстановяването на терените на стадион \"Черноморец\" в Бургас, които бяха база за подготовка за Европейското първенство за юноши през 2015 година. \r\n \r\nПопов изтъкна, че по първите две теми в БФС винаги са се ръководили от принципа \"цена-качество\", а целта е била децата да тренират на хубави терени, да са добре екипирани, добре нахранени и да са настанени във възможно най-добри условия. \r\n \r\nТой каза също така, че в немалко случаи от БФС са връщали пари от отпуснатите средства от Министерството на спорта. \r\nПопов също така съобщи по третата тема, че от УЕФА са изпратили поздравително писмо, в която хвалят БФС за организацията на Европейския шампионат за юноши през 2015 година и за създадените условия за тренировки на участващите отбори, като допълни, че не е получено нито едно оплакване от тимовете в тази посока.", "date": "2019.11.26", "title": "Костадинов обиден атаката към БФС"}
{"url": "https://standartnews.com/regionalni/yazovirite-v-tsarevo-prelivat-407700.html", "text": "Няколко язовира в община Царево са с пълен обем и има опасност да прелеят. \"Ситуацията е под контрол, очакваме дъждът да спре\", коментира кметът Георги Лапчев. Заради обилните валежи язовирите „Хаджи Яни“ и „Потурнашки“ в землищата на Лозенец са до кота преливник. От община Царево съветват гражданите, които са в заливната зона на двата водоема, да имат готовност да се евакуират и да изместят автомобилите си и домашните животни. За „Хаджи Яни“ заливната зона е: частта на с. Лозенец до Централен плаж-Лозенец, канално-помпена станция, част от пътя с. Лозенец – с. Лозенец - къмпинг \"Юг\" и зоната под язовирната стена/Бетонов възел \"Диана\", бетонов възел \"Прилеп\", склад за строителни материали, стопански и животновъдни обекти/. За „Потурнашки“ зоната включва част от с.о.\"Оазис\" - хотелски и жилищни комплекси, подземни гаражи, къмпинг \"Оазис\", помена станция и други. Опасност от наводнение има по поречието на р. Велека - с. Кости и с. Бродилово, но към момента тя се оттича към морето. За кратко бе затворен общинският път между Лозенец и Фазаново. Край Приморско има участъци от главния път, на които са се образували сериозни локви. Има опасност от аквапланинг, но Ропотамо не е преляла. В Малко Търново няма проблеми към момента. Най-сериозните дъждове са именно в Странджа.", "date": "2019.11.26", "title": "Язовирите в Царево преливат"}
{"url": "https://standartnews.com/biznes/gorublyane-bez-elektrozakhranvane-zaradi-stroitelna-firma-407694.html", "text": "Несъобразени изкопни работи на строителна фирма са причината за прекъсването на електрозахранването в кв. Горубляне в столицата. Скъсан е кабел 20 kV, собственост на ЧЕЗ Разпределение България, като в резултат спря токът на 3000 домакинства и фирми за около 40 минути днес следобед.   Екипи на компанията положиха усилия за бързото отстраняване на повредата и връщане на съоръженията към нормален режим на работа.   фирмите да координират с  компанията поне две седмици предварително къде и кога ще извършват изкопни дейности. Това може да става на телефон 0700 10 010 или на имейл  .  ", "date": "2019.11.26", "title": "Горубляне без електрозахранване заради строителна фирма"}
{"url": "https://standartnews.com/svyat/4-zhertvi-i-140-raneni-sled-trusa-v-albaniya-407650.html", "text": "Земетресение с магнитуд 6,4 по Рихтер разтърси адриатическото крайбрежие на Албания рано тази сутрин, последвано от второ от 5,3-та степен. Съобщава се за най-малко четири жертви и над 140 ранени. Има значителни щети и разрушения. Започват описване и възстановяване на щетите. Няколко сгради са се срутили след първоначалния силен трус, който е предизвикал паника сред населението. Има срутени сгради по адриатическото крайбрежие на страната, както и в столицата Тирана, където са постъпили сигнали за ранени от паднали стени. Получен е сигнал за затрупани под жилищен блок, съобщават местни медии. „Най-силният трус продължи повече от 15 секунди. Всички хора излязоха от сградата, защото всичко се тресеше, няколко стени паднаха и затова сега стоим на улицата“,  разказа един от очевидците: Епицентърът е бил близо до Шияк и на 40 км от Дуръс, на дълбочина около 20 километра, като земетресенията са усетени и в Северна Македония и Гърция У нас първият трус е усетен по високите етажи в Перник и София, съобщиха за \"Хоризонт\" от Националния институт по геофизика, геодезия и география. От Районната служба \"Пожарна\" в Благоевград информираха, че няма постъпили сигнали от граждани. Сеизмолозите продължават да регистрират трусове, като последният е бил с магнитуд 3,4 по Рихтер. Към този момент няма данни за пострадали българи при земетресението или за загубена връзка с наши сънародници в Албания, съобщават от българското външно министерство. По данни на посолството ни в Тирана електричеството и интернет връзката е прекъсната на много места в страната.  В мисията ни е сформиран кризисен щаб и екипът е в готовност за оказване на съдействие. В страната е създадена консулска група за взаимопомощ и информация, към която също не са постъпили данни за пострадали граждани на други държави. При необходимост българските граждани могат да се свържат с посолството ни в Тирана на телефони +355 4 22 33 155 и +355 4 22 32 906. Сеизмолозите продължават да регистрират трусове, като последния бил с магнитуд 3,4 по Рихтер. Преди два месеца при силно земетресение в Албания бяха ранени повече от 100 души, а стотици постройки бяха срутени, припомнят местните медии.", "date": "2019.11.26", "title": "4 жертви и 140 ранени след труса в Албания"}
{"url": "https://standartnews.com/svyat/1000-evro-za-bebe-ot-nigeriyskite-fabriki-407652.html", "text": "Това наистина го има - бебета, които са заченати и родени само за да бъдат продадени. А майките им по правило са жертва на престъпните картели, които владеят този вид бизнес в Нигерия. Deutsche Welle разказва: \r\n \r\nТези бебета са заченати и родени, за да бъдат продадени. Майките им, в повечето случаи млади жени и момичета, биват държани принудително в т.нар. \"фабрики за бебета\". Неотдавна силите за сигурност в най-големия нигерийски град Лагос разкриха само за една седмица два такива дома. И в двата случая успяха да освободят множество млади жени и момичета, немалка част от които непълнолетни - и в напреднала бременност. Те били държани насилствено в продължение на седмици, дори месеци. Една от най-младите е 13-годишната Джой Джонатан: \"Една жена ми каза, че ще остана при сестра ѝ, за да работя при нея. Попитах - това ли е мястото? А жената отвърна: който дойде тук, не го пускат повече\". \r\n \r\nНякои от момичетата и младите жени разказват, че са били изнасилени, за да забременеят. Други пък са били примамени вече бременни в т.нар. \"фабрики за бебета\", и то все по една и съща схема - с лъжливи обещания. Например, че ще получат работа като домашни помощнички. След което бивали отвличани, изнасилвани, за да забременеят, а децата им - продавани. В някои случаи полицията била алармирана от бдителни съседи. \r\n \r\nДестини Чема, която заедно с други момичета успяла да избяга от една такава \"фабрика\", споделя: \"Тя се обади на някого, неподозирайки, че я чувам. Попита колко биха платили за момченце...Тогава ми светна: значи затова съм тук. Казах ѝ, че никога няма да направя подобно нещо. Започнах да дебна за удобен момент и го открих, когато веднъж вратата беше оставена отворена.\" iStock/Getty Images По данни на властите, децата се продавали за до 1000 евро, като момченцата стрували по-скъпо от момиченцата. А купувачите - бездетни двойки от Африка, но също така и от САЩ и Европа. Някои от децата били експлоатирани и като работна ръка, налагало им се да проституират, има и сведения за извършени ритуални убийства. \r\n \r\n \r\n \r\nВ Нигерия е позорно да нямаш деца, от една страна. От друга обаче законното осиновяване или изкуственото оплождане се смятат за срамни и представляват обществено табу. Т.нар. \"фабрики за бебета\" не са рядкост, а експертите говорят за задълбочаващ се проблем - най-вече в югоизточната част на страната. Властите са обезпокоени и призовават гражданите да бъдат много внимателни и бдителни.  \r\n \r\nМомичетата са много лесна плячка за тези картели. Нежеланите извънбрачни бременности не се толерират от обществото, абортите са забранени. Именно това насочва множество отчаяни жени към тези, които уж им предлагат работа и покрив. Особено за бедните жени и момичета това често са примамки, на които те се хващат \"доброволно\", принудени от нуждата. \r\n \r\nНигерия е най-големият производител на петрол в Африка, което не пречи в страната да има много бедни хора. По-голямата част от 190-милионното население живее с по-малко от две евро на ден. Наред с наркотиците и финансовите измами, търговията с хора е една от най-разпространените престъпни дейности. А властите така и не успяват да се справят с нея.", "date": "2019.11.26", "title": "1000 евро за бебе от нигерийските \"фабрики\""}
{"url": "https://standartnews.com/biznes/al-aleksandrov-e-noviyat-izp-direktor-na-toplofikatsiya-sofiya-407710.html", "text": "Задълженията, които има „Топлофикация София“, са в размер на 147 млн. лв. към „Булгаргаз“, които включват в себе си и 50 млн. лв. авансова фактура за месец ноември. Изключвам задълженията, които са в размер на 596 млн. лв. към Българския енергиен холдинг (БЕХ). Те са разсрочени и също се обслужват редовно. Това каза новоизбраният изпълнителен директор на дружеството инж. Александър Александров, след като беше изслушан от постоянната комисия по инженерна инфраструктура и енергийно планиране в Столичния общински съвет, предаде БГНЕС. „Дружеството към момента е в сравнително стабилно финансово състояние. Нашата задача оттук нататък е да подобрим още повече това финансово състояние и да започнем да топим дълга. Няколко са ключовите елементи, които аз вярвам, че са важни. Първото е диверсификация на доставките и тя е в две посоки – доставките на газ и диверсификацията през RDF технологията. Второто е да бъде поставен на критичен преглед всеки разход, защото всичко, което харчи дружеството, трябва да е целесъобразно“, заяви той и подчерта, че само по този начин дружеството може да бъде стабилизирано и трендът да се обърне в положителна посока. Изпълнителният директор на дружеството обяви, че по негова заповед е бил извършен стрестест на мрежата, който е показал, че „резултатите са абсолютно положителни и задоволителни на този етап”. В следващите дни температурите ще се понижат, което ще доведе до допълнително натоварване. Мрежата е 2000 км и винаги може да се случи нещо, но за мен беше важно да знам, че времето за реакция и начинът, по който се реагира, са достатъчно адекватни, обясни Александров. В плановете на дружеството е и модернизацията на производството на енергия, като крайната задача е да може да се произвежда комбинирана енергия – топлинна и електрическа. За целта се предвижда да бъдат пуснати нови 300 мегавата мощности. „Съоръженията, които сега се експлоатират от дружеството, са от миналия век. Те са с технология, която е с по-нисък коефициент на ефективност. Новите технологии, които са навлезли отпреди 20 години, са т. нар. газово-парови цикли. Те работят на принципа на газова турбина, която с горещи газове, излизащи от нея, подгрява водата и след нея задвижва една парна турбина“, обясни инж. Валентин Терзийски, който е член на новосформирания надзорен съвет в дружеството. По план реализацията на този проект трябва да се случи в рамките на 4 години. „В края на 2020 г. трябва да стартира процедурата за избор на мениджмънт и самото техническо изпълнение да продължи до края на 2024 г. Инвестицията ще е в порядъка на 500 млн. лв.“, посочи Терзийски. От думите му стана ясно, че ще търсят възможност външна фирма да поеме продажбата на електрическа енергия, дейност, от която дружеството е печелело изключително малко, тъй като са работили с малка надценка. В дружеството работят над 2300 служители. Попитан дали ще намали броя им, изпълнителният директор каза, че в момента е рано да коментира темата, но подчерта, че всяко решение ще бъде взето след провеждането на критичен анализ. Въпреки сложната ситуация в дружеството ръководството увери, че няма да има проблеми с отоплението през зимния период и няма опасност “Топлофикация” да обяви несъстоятелност. От там посочиха още, че дружеството има 450 000 клиенти, както и че доверието към тях се повишава. Като доказателство за това посочиха близо 2000 нови клиенти, които са успели да привлекат от началото на годината, и 3081 потребители, присъединили се към услугата през 2018 г. На въпрос дали може да се сключват индивидуални договори с клиентите изпълнителният директор на дружеството и представителят на надзорния съвет отговориха, че това не може да стане. „Не е възможно да се сключват договори с клиентите, защото „Топлофикация“ доставя енергия до входа на абонатната станция. Абонатната станция и дяловото разпределение са отговорност на етажната собственост“, заяви Александров, който не можа да каже, дали в бъдеще би могло да отпаднат топлинните счетоводители, които оскъпяват услугата.", "date": "2019.11.26", "title": "Ал. Александров е новият изп. директор на \"Топлофикация София\""}
{"url": "https://standartnews.com/balgariya-obshtestvo/borisov-pred-us-biznesa-investirayte-407651.html", "text": "„САЩ са важен стратегически партньор на България и ние отдаваме голямо значение на развитието на двустранните търговско-икономически връзки“. Това заяви премиерът Бойко Борисов по време на срещата си с представители на Американската търговска камара (US Chamber of Commerce). Тя e най-влиятелната представителна организация на американския бизнес, основана през 1912 г. В нея членуват 300 000 компании от едрия и среден бизнес в САЩ. „Стремим се към по-нататъшно активизиране на диалога и взаимодействие в икономическата област като целта ни е оползотворяване на съществуващия потенциал за разширяване на деловото ни сътрудничество“, посочи премиерът Борисов пред американския бизнес. Той бе представен от корпорации като AES (American Energy Systems), Citi Bank, IBM, Google, MetLife, General Electric, Motorola Solutions, Raytheon, UPS и други. В последно време САЩ редовно се нареждат сред 20-те водещи външнотърговски партньори на България. По данни от 2018 г. страната е 15-ият по значимост пазар за реализиране на български стоки зад граница. Американският пазар е сред основните експертни дестинации за реализацията на български изделия от високотехнологичния сектор. „Доброто сътрудничество с американския бизнес, което потвърждава и срещата днес, е признание за усилията, които българското правителство полага за атрактивни условия за развиване на бизнес, за успешното разрастване на производствата и нарастването на инвестициите“, изтъкна министър-председателят Бойко Борисов пред Американската търговска камара. Той акцентира върху ролята и привличането на нови преки американските инвестиции у нас, чрез които се разкриват нови работни места, водят до ръст на икономиката ни и повишават стандарта на живот в страната. „Значителен потенциал за инвестиции от САЩ има във високотехнологични сектори като информационните и комуникационните технологии, аутсорсинга на бизнес процеси, машиностроенето, електротехниката и електрониката“, отбеляза премиерът Борисов. Министър-председателят изтъкна още, че българо-американските търговско-икономически отношения са се задълбочили силно. Това показват и годишните срещи на премиера с Американската търговска камара в България (AmCham), която е член на US Chamber of Commerce. По време на последното такова събитие представителите на AmCham приветстваха премиера Борисов за създадения от правителството добър бизнес климат и за отличния диалог с него. По данни на Министерството на икономиката за 2018 г. търговията със стоки със САЩ достига стойност от над 975 млн. щ. д., а износът ни е на стойност от над 633 млн. щ. д. (без включване на услугите). По оценка на Българската агенция за инвестиции общият обем на преките капиталовложения на САЩ в България за периода 1996-2016 г. е 1,69 млрд. евро, с което страната се нарежда на 9-о място по размер на преки чуждестранни инвестиции у нас. Основната функция на Американската търговска камара (US Chamber of Commerce), с която премиерът Борисов проведе среща, е извършване на проучвания и подобряване на бизнес средата в интерес на нейните членове. Приоритетите й са постигане на максимална свобода за бизнеса в рамките на върховенството на закона, намаляване на регулациите, приемливо данъчно облагане, свободна търговия, подобряване на инфраструктурата и интернационализация.", "date": "2019.11.26", "title": "Борисов пред US-бизнеса: Инвестирайте!"}
{"url": "https://standartnews.com/balgariya-obshtestvo/eto-go-svmestnoto-izyavlenie-trmp-i-borisov-407647.html", "text": "\r\n \r\nНие, президентът на Съединените щати и министър-председателят на България препотвърждаваме силното приятелство и съюз между нашите две страни. Като приятели и съюзници ние се ангажираме  да задълбочаваме нашето сътрудничество в областта на сигурността  и  насърчаваме икономическия растеж и просперитет на нашите две велики нации. Днес  обявяваме мерки, насочени към засилване на стратегическото партньорство между Съединените американски щати и Република България. \r\n \r\nГлавната цел на нашите отношения е укрепване на трансатлантическата общност като общност от нации, обединени от споделени саможертви и ангажимент към обща отбрана, демократични ценности, справедлива търговия и взаимни стратегически интереси. Преди трийсет години,  след края на комунистическата диктатура, България свободно избра трансатлантическа ориентация. Преди петнайсет години България препотвърди своя трансатлантически прозападен избор, като стана съюзник в НАТО. \r\n \r\nСъединените щати оценяват високо лидерството и ангажимента за споделяне на финансовата тежест на България, чиито разходи за отбрана надхвърлят два процента от БВП тази година. България също така планира в дългосрочен период да изпълни обещанието си за разходи за отбрана като член на НАТО до 2024 година. Нашите въоръжени сили са обединени  в защита на свободата и очакват да засилят  своите отбранителни и възпиращи позиции по източния фланг на НАТО, включително и Черно море, което е от особена важност за евроатлантическата сигурност. Съединените щати и България извличат взаимна полза от съвместните учения и другите начини  за оперативно използване от страна на САЩ на учебния полигон „Ново село“ и авиобаза „Граф Игнатиево“ и възнамеряват да проучат начини  за по-нататъшно развитие на възможностите ни за съвместни учения в бъдеще. Съединените щати и България също така възнамеряват да продължат сътрудничеството си за унищожаване на излишни конвенционални оръжия. \r\n \r\nСъединените щати оценяват високо неотдавнашното закупуване на осем изтребителя F-16 от България и усилията на страната да модернизира въоръжените си сили. България благодари на Съединените щати за подкрепата при тази придобивка. Съединените щати и България планират да задълбочат своето партньорство в отбранителната индустрия и технологии. Ангажираме се да развием  допълнителни партньорства в областта на отбранителната индустрия и технологии, които са от решаващо значение за регионалната отбрана и възпиране, включително като продължаваме да улесняваме достъпа до високотехнологични отбранителни технологии и въоръжение, които Съединените щати считат за налични. България се ангажира да обмисли надлежно предложенията на американските компании, които желаят да се конкурират на българския пазар. Съединените щати и България разбират, че енергийната сигурност е национална сигурност. Ние подчертаваме нашето общо разбиране, че диверсификацията на енергийните източници е гаранция за енергийна сигурност, независимост и конкурентоспособност за нашите икономики. Отчитайки интереса на България да премине към по-ефективни и по-чисти източници на енергия,  ще си сътрудничим за увеличаване на доставките на газ от различни и надеждни източници и за диверсификация на сектора на ядрената енергия. В тази връзка Съединените щати възнамеряват да изпратят технически екип в България, който заедно със своите български колеги да проучи възможностите за по-нататъшно сътрудничество в различни области на енергетиката, включително и ядрената. Споделяме виждането за разработване само на енергийни проекти, които имат ясна икономическа основа или търговска необходимост. Съединените щати и България планират също така да работят заедно за засилване на енергийната сигурност на България, като подкрепят експедитивното лицензиране и използване на американско ядрено гориво за атомната електроцентрала „Козлодуй“ при стриктно спазване на изискванията за безопасност и диверсификация и разпоредбите на Европейския съюз. \r\n \r\nПриветстваме стремежа на България да стане регионален разпределителен център за природен газ посредством завършване на интерконекторната връзка Гърция-България, придобиване на дял и резервиране на капацитет в плаващата платформа за съхранение и регазификация  край Александруполис, Гърция, либерализиране на вътрешния си газов пазар, разширяване на капацитета и осигуряване на достъп до газовото си хранилище, сътрудничество със Сърбия по изграждане на друг интерконектор и инвестиране в реверсивния капацитет на Трансбалканския газопровод за диверсифициране вноса на газ за Източна Европа съобразно правилата на Европейския съюз. Всички тези стъпки значително ще подобрят енергийната сигурност на България, ще понижат цената на енергоносителите за българския потребител и ще направят България енергиен лидер в региона. \r\n \r\nСъщо така споделяме желанието да работим заедно чрез многостранни форуми, особено чрез Инициативата „Три морета“ и Партньорството за трансатлантическо енергийно сътрудничество, за насърчаване на регионалното развитие, включително посредством разширяване на ключовата енергийна, транспортна и цифрова инфраструктура. Отчитайки, че сигурните мрежи за комуникация от пето поколение (5G) ще бъдат от жизненоважно значение, както за бъдещия просперитет, така и за националната сигурност, САЩ и България заявяват желанието си да засилят сътрудничеството си в тази област. \r\n \r\nСъединените щати подкрепят неотдавнашните усилия на България да защити независимостта и суверенитета на страната от зловредни влияния. Подкрепяме дългосрочните усилия на институциите и агенциите, участващи в разследването и разкриването на нарушения на българското законодателство от страна на злонамерени чуждестранни фактори и потвърждаваме правото на България да определя своето собствено бъдеще. \r\n \r\nПодчертаваме, че доброто управление и върховенството на закона формират основата на нашата обща сигурност и просперитет. Съединените щати приветстват постоянните усилия на България по отношение на икономическите реформи, добрите практики и регулаторната рамка, които са насочени към спазване на международните стандарти, включително тези на Организацията за икономическо сътрудничество и развитие (ОИСР). България подчерта своето желание да започне присъединителния процес към ОИСР възможно най-скоро. \r\n \r\nСъединените щати насърчават България да продължи борбата с корупцията, която възпрепятства доверието в публичните институции и икономическия растеж. Съединените щати твърдо подкрепят медийната свобода в глобален мащаб, тъй като свободната преса е от съществено значение за демократичните нации, и насърчават България да продължи да защитава свободата на медиите. \r\n \r\nСъединените щати и България с гордост изтъкват връзките в търговията и инвестициите между двете страни и общия ни интерес за формиране на инвестиционен климат, който предлага прозрачност, предвидимост и стабилност, както и равни условия за съответните компании. Ангажирани сме с принципа  за справедливо отношение към инвеститорите, разрешаване на инвеститорските спорове  по пътя на добросъвестни преговори и разширяване на двустранната търговия. Възнамеряваме също да работим заедно за определяне на момента, когато ще е възможно сключването на Споразумение за социална сигурност. Съединените щати подкрепят желанието на България за присъединяване към Програмата за безвизово пътуване и приветстват продължаващия напредък на България по изпълнение на определените от закона изисквания за присъединяване към тази програма. \r\n \r\nСъединените щати и България поемат ангажимент да провеждат редовен стратегически диалог между нашите две нации през 2020 година и след това.", "date": "2019.11.26", "title": "Ето го съвместното изявление Тръмп и Борисов"}
{"url": "https://standartnews.com/balgariya-politika/kyuchyuk-v-ep-naznachenieto-na-simeonov-e-tsinizm-407653.html", "text": "  Евродепутатът от ДПС/Обнови Европа Илхан Кючюк направи остро изказване от трибуната на Европейския парламент. Повод за това бе изборът на крайния националист Валери Симеонов за заместник-председател на българския парламент. „И ако все още си задавате въпроса за кого говоря, то нека ви припомня“, каза в началото г-н Кючюк и продължи: „Това е лицето, което блъскаше възрастни жени на границата с Турция, дошли да гласуват или да видят роднините си. Мотивът му беше един единствен - те са етнически различни! Наричаше ромските майки, че раждат като кучки... Наричаше майките на деца с увреждания “кресливи жени” с “уж болни деца”!“. „Във всяка друга европейска държава този циник отдавна щеше да бъде в историята на политиката. Но в България се награждава и овластява. Още по-тъжното е, че това става с подкрепата на българските партии членуващи в ЕНП и ПЕС“, продължи г-н Кючюк. Той съобщи, че ДПС имат въпроси и към Европейската комисия. „Госпожо Юрова, как Комисията ще осигури опазването на принципите на толерантност и човешко достойнство на европейските граждани закрепени в чл.2 от ДЕС? Ще задаваме такива въпроси и ще настояваме за нашите отговори!“, завърши евродепутатът от ДПС/Обнови Европа.", "date": "2019.11.26", "title": "Кючюк в ЕП: Назначението на Симеонов е цинизъм!"}
{"url": "https://standartnews.com/balgariya-politika/yoncheva-se-zhali-v-strasburg-za-imuniteta-si-407657.html", "text": "Практика е Европейският парламент да гласува доверие на националните институции. Това е рутинна процедура. Това написа във Facebook Елена Йончева относно изпратеното искане на българската прокуратура до Европейския парламент за сваляне на имунитета й като евродепутат. „Искам да благодаря на българската прокуратура за предприетите стъпки. Убедена съм, че това е пътят, по който ще се докаже, че тези обвинения са абсурдни. Ще напомня, че в българския парламент дадох своето съгласие за свалянето на своя имунитет. Смятам, че това е в интерес случаят да бъде решен максимално бързо”, пише още тя. „Европейският съд за правата на човека в Страсбург прие моята жалба срещу така отправените обвинения. Жалбата е съпроводена с необходимите документи. Над 80% от подадените жалби в Европейския съд се считат за недопустими. Фактът, че този иск е допуснат, означава, че е напълно основателен. Нямам съмнения, че Европейският съд ще внесе пълна яснота по случая”, смята Йончева.", "date": "2019.11.26", "title": "Йончева се жали в Страсбург за имунитета си"}
{"url": "https://standartnews.com/svyat/kak-iztokt-i-zapadt-otrazikha-borisov-trmp-407659.html", "text": "Визитата на българския премиер Бойко Борисов в Съединените щати и срещата му с американския президент Доналд Тръмп намира отзвук и в западни, и руски издания. Асошиейтед прес отбелязва, че Тръмп и българският лидер са обсъждали енергетиката и НАТО. Агенцията посочва, че двете страни са публикували съвместно изявление, в което САЩ казват, че приветстват аспирациите на България да стане регионален газов хъб. България, която беше близък съюзник на Москва през Студената война, по-късно се присъедини към НАТО и към ЕС, но продължава да разчита на Русия за енергийните си доставки, посочва агенцията. По време на срещата на Тръмп и Борисов двамата лидери са обещали да увеличат доставките на природен газ от различни и надеждни източници и да диверсифицират българския енергиен сектор, посочва агенцията. Администрацията на Тръмп има намерение да прати технически експерти в страната, за да работят с техните български колеги, за да намерят начини за по-нататъшно сътрудничество по енергийни проекти, в това число и ядрени, посочва още агенцията. АП припомня, че срещата на Тръмп с българския премиер се вписва в серия от срещи на Тръмп с лидери на страни от Източна и Централна Европа, като Полша, Чехия, Словакия, Унгария, Австрия и Румъния. Снимка: БТА Водещите американски издания \"Ню Йорк таймс\" и \"Вашингтон пост\" препечатват публикацията на АП. Изданията акцентират, че високопоставен представител на американската администрация, информирал журналистите за резултата от визитата, е казал, че САЩ са заинтересовани от износ на втечнен природен газ за България и други страни от региона. По време на срещата с Тръмп е било отбелязано неотдавнашното закупуване от България на самолетите F-16. Тръмп е похвалил и решението на България да увеличи разходите за отбрана и да работи с други съюзници от НАТО, за да постигне целевите разходи за отбрана до 2024 г. Президентът е казал също, че САЩ подкрепят аспирациите на България да се присъедини към програмата за визови облекчения, позволяваща безвизови пътувания до САЩ за срок от 90 дни. Програмата дава възможност на предварително одобрени пътници от участващите в нея страни да посещават САЩ до 90 дни, без да трябва да получава неимигрантска виза за посещение, отбелязва изданието. САЩ и България се договориха да укрепват стратегическото си партньорство, посочват руските ТАСС и РИА Новости. Двете страни се договориха да развиват сътрудничеството в сферата на отбранителната промишленост, посочва ТАСС. САЩ и България ще разработят \"пътна карта\" за противодействие срещу заплахите за сигурността в Черноморския регион, отбелязва в. \"РБК\", като се позовава на общо изявление на премиера Борисов и президента на САЩ Доналд Тръмп. Вашингтон и София планират укрепване на сътрудничеството си в енергетиката, посочват ТАСС и в. \"Московский комсомолец\". САЩ са се съгласили, че България трябва да има газов хъб, отбелязва ТАСС.", "date": "2019.11.26", "title": "Как Изтокът и Западът отразиха \"Борисов-Тръмп\""}
{"url": "https://standartnews.com/svyat/v-albaniya-zhertvite-se-uvelichikha-do-osem-407664.html", "text": "Смъртните случаи от силното земетресение рано сутринта в Албания вече са осем, съобщи местният канал Top channel. Трусът е бил с магнутут 6,4 и е в близост до албанската столица Тирана. Според сеизмолозите последвано е от поредица  вторични труса . Училищата в страната са затворени. Президентът на страната посети ранените в централната болница на Тирана и нарече ситуацията драматична. Две тела бяха открити под руините на разрушен хотел в района на Голем. Трима души са умрели в района на Дуръс, един от тях-е непълнолетно момиче. Още двама са загинали под развалини  в град Туман, един човек загина, паднал от балкона. България, Северна Македония, Черна гора, Сърбия и Косово вече предложиха помощ за техници и спасители. Според местните медии, трусовете са били най-силни в района на Тирана и Дуръс, който е най-близо до епицентъра на земетресението. Няколко сгради се сринаха, все още може да има хора под руините.  ", "date": "2019.11.26", "title": "В Албания жертвите  се увеличиха до осем"}
{"url": "https://standartnews.com/biznes/audi-rezhe-9000-rabotni-mesta-v-germaniya-407689.html", "text": "Концернът \"Ауди\" (Audi AG) ще съкрати 9 500 работни места в Германия през следващите пет години в съответствие с програмата си за преструктуриране Audi.Zukunft (Бъдеще за Ауди), обявиха от компанията във вторник, потвърждавайки информация на германското издание \"Ханделсблат\" (Handelsblatt ). Чрез този ход автомобилната компания ще спести 6 милиарда евро до 2029 година. Същевременно \"Ауди\" дава гаранция за запазване на заетостта на 50 000 нейни служители в заводите в Инголщат и Некарсулм до 2029 година. Въпреки планираните съкращения от \"Ауди\" заявяват, че ще бъдат създадени допълнително 2000 работни места през 2020 година в областта на цифровизацията и електрическата мобилност. Изпълнителният директор на компанията Брам Шот каза: \"Програмата за преструктуриране Audi.Zukunft гарантира нашия устойчив растеж. В периоди на катаклизъм ние правим \"Ауди\" по-гъвкава и по-ефективна компания. Това ще увеличи производителността и ще засили устойчиво конкурентоспособността на нашите немски заводи\". Акциите на Audi AG поевтиняват с 0,5% и се търгуват на Франкфуртската фондова борса около 800 евро за една акция.", "date": "2019.11.26", "title": "Ауди реже 9000 работни места в Германия"}
{"url": "https://www.standartnews.com/sport/uada-iska-da-izvadi-rusiya-ot-sporta-za-4-godini-407672.html", "text": "Световната антидопингова агенция (УАДА) поиска Русия да бъде извадена от световния спорт в следващите 4 години. Крайното решение ще бъде взето на събранието на УАДА в Париж на 9 декември, а до искането за изключително тежката санкция се стигна, след като Комисията за проверка на съответствието на УАДА отново е установила \"изключително сериозни случаи на несъответствия с изискванията, в допълнение към утежняващи обстоятелства\" при проверката си на данните от РУСАДА. Препоръката идва, след като беше анализирана информацията от замесената в прикриване на систематична употреба на допинг лаборатория в Москва, предоставена на УАДА през януари. Едно от изискванията на УАДА за премахване на наказанията на Русия, което беше решено през септември 2018 г., беше лабораторията в Москва да предостави всичката налична информация, без да я редактира. Преди възстановяването на правата руската антидопингова агенция РУСАДА беше наказана в продължение на 3 години, заради разкрита схема за прикриване на допингирани атлети. В изявление УАДА каза, че предоставената им от руснаците информация за московската лаборатория не е била \"нито пълна, нито автентична\". Световната централа твърди, че руснаците са премахнали стотици доказателства за нарушения и са изтрили множество файлове. Ръководителят на Руската антидопингова агенция (РУСАДА) Юри Ганус обяви, че страната навлиза в нова фаза на допинговата криза, след като вчера вечерта комисия на Световната антидопингова агенция (УАДА) поиска Русия да бъде извадена от всички спортни състезания за следващите четири години. Той заяви, че очаква намесата на президента на Русия Владимир Путин по сериозните проблеми със спорта в страната и грозящото наказание от Световната антидопингова агенция (УАДА). Тази сутрин шефът на РУСАДА Юри Ганус заяви, че очаква УАДА да се съобрази с поисканото наказание от комисията. \"Това е реалността. Потъваме в нова фаза на допинговата криза в Русия, която ще продължи през следващите четири години\", коментира Ганус. Подобно наказание ще означава, че Русия няма да участва на Олимпийските игри в Токио следващото лято, а не е изключено и националния отбор по футбол на страната да бъде спрян от участие във финалите на Евро 2020 догодина.", "date": "2019.11.26", "title": "УАДА иска да извади Русия от спорта за 4 години"}
