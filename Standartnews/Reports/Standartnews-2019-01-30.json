{"url": "https://www.standartnews.com/regionalni/nashi-fenove-na-arsenal-s-blagotvoritelna-kampaniya-383737.html", "text": "\r\n   Благотворителната кампания на фенклуба на английския \"Арсенал\" в Шумен за събиране на дрехи и обувки, продължава. Тя е в подкрепа на децата от центровете за настаняване от семеен тип “Слънчево детство” 1 и 2 в града.  \r\n  Доста хора вече сяа се отзовали на призива на привържениците на \"артилеристите\" в града  за помощ. Даренията щели да бъдат предоставени на децата в центровете на 13 февруари. \"Дотогава ще продължи събирането на дрехи и обувки. Очакваме още добри хора да се включат в нашата инициатива“, каза пред Радио Шумен Стоян Филипов, член на управителния съвет на фенклуба на \"Арсенал\" в България.  \r\n ", "date": "2019.01.29", "title": "Наши фенове на \"Арсенал\"  с благотворителна кампания"}
{"url": "https://www.standartnews.com/sport/albert-popov-s-istorichesko-predstavyane-v-svetovnata-kupa-383749.html", "text": "Приказката в Световната купа за Алберт Попов продължи и тази вечер пред 50 000 зрители в Шладминг. 21-годишният ни ас отново кара много силно и зае шесто място в класирането, което е връх за него в стартовете за СК. Аби бе 13-и след първия манш, но с много точно и уверено каране във втория накара цяла България да гледа състезанието и да му стиска палци. Сред първите които го поздравиха на финала бе звездата на немския тим Феликс Нойройтер, който не се сдържа и го прегърна приятелски. За последно Пепи Попангелов зае шесто място за Световната купа на 20 март 1985 г в Парк Сити (САЩ). Силното каране на Аби е поредното след Кицбюел, където зае девето място и за първи път в кариерата си влезе в топ 10 на Световната купа. Победата тази вечер бе за безспорно най-големия Марсел Хиршер (Ав). Той триумфира на 1,21 сек пред Алекси Пинтуро (Фр) и 1,60 пред Даниел Юл (Швейц). От Шладминг Алберт се мести в Гармиш-Партенкирхен (Гер), където в неделя ще кара в гигантския слалом за СК. ", "date": "2019.01.29", "title": "Алберт Попов с историческо представяне в Световната купа"}
{"url": "https://www.standartnews.com/sport/levski-prodade-obertan-v-turtsiya-383748.html", "text": "Левски продаде голямата си звезда Габриел Обертан в Турция, съобщи Дарик радио. „Сините“ се споразумяха със състезаващия се в майсторския ешелон на южната ни съседка Ерзурумспор. Бившият футболист на Манчестър Юнайтед тази вечер ще напусне лагера на тима в Кипър и ще поеме към Турция, за да уточни личните си условия с новия си тим. Наши източници разкриват, че Левски ще прибере солидна сума от продажбата на полузащитника. Габриел Обертан се присъедини към Левски през лятото на 2017 година. С екипа на Левски записа 51 мача, в които отбеляза 5 гола. Последният бе при поражението от Берое в края на есенния дял на шампионата.   фото Lap.bg", "date": "2019.01.29", "title": "Левски продаде Обертан в Турция"}
{"url": "https://www.standartnews.com/biznes/obszhdat-distsiplinata-na-energiynata-borsa-383744.html", "text": "\"Поведението на държавните енергийни дружества на борсата отговаря напълно на ангажиментите по европейското и българското законодателство\". Това е казала енергийният министър Теменужка Петкова на среща с представители на работодателските и синдикалните организации, на която бе обсъдено състоянието на пазара на електроенергия и мерките за неговото стабилизиране, съобщиха от министерството на енергетиката. По думите на енергийния министър през 2018 г. производството на електроенергия в България се е увеличило с 2,3 на сто спрямо 2017 г. През януари тази година износът на енергия от страната е нараснал с 200 процента в сравнение със същия период на миналата година, което е показвало сериозния интерес от страна на съседните пазари към произведената у нас енергия, е допълнила тя. Министър Петкова е подчертала, че пазарът \"ден напред\", който функционира в рамките на \"Българска независима енергийна борса\" ЕАД, се е развил през последната година. Изтъргуваните количества през 2017 г. са 4 тераватчаса, а през 2018 г. - 6 тераватчаса. АЕЦ \"Козлодуй\" ЕАД и ТЕЦ \"Марица-изток\" 2 са увеличили предлаганите количества енергия на пазар \"ден напред\". \"Национална електрическа компания\" ЕАД също ще ги увеличи при наличие на подходящи условия. Това е в изпълнение на поетия ангажимент през втората половина на януари, се посочва в съобщението. Председателят на Комисията за енергийно и водно регулиране Иван Иванов е изразил задоволство от дискусията, тъй като обсъдените мерки ще успокоят пазара на енергия у нас. По думите му предстои да се разшири пакетът от стандартизирани продукти, които ще се предлагат на борсата, допълниха от енергийното ведомство.", "date": "2019.01.29", "title": "Обсъждат дисциплината на енергийната борса"}
{"url": "https://www.standartnews.com/svyat/poreden-vazhen-vot-v-britanskiya-parlament-okolo-sagata-s-brexit-383667.html", "text": "Пореден важен вот в британския парламент около сагата с Brexit. Депутатите ще обсъдят, а след това и ще гласуват предложенията за корекции в отхвърления план на Тереза Мей за Brexit. Така тя ще може да направи опит за допълнителни договорки с Брюксел и споразумението да спечели подкрепа в британския парламент. Същността на днешния вот е да стане ясно, какъв вид промени ще са необходими на стратегията на Тереза Мей. ", "date": "2019.01.29", "title": "Пореден важен вот в британския парламент около сагата с Brexit"}
{"url": "https://www.standartnews.com/kultura/bnt-puska-nov-blgarski-serial-prez-fevruari-383718.html", "text": "През февруари БНТ започва излъчването на новия български шестсериен филм „Денят на бащата“. Телевизионната му премиера ще бъде на 18 февруари с излъчвания понеделник и вторник от 22:00 ч. по БНТ1 и БНТ4 и повторения по БНТ2. Модерната градска драма „Денят на бащата“ проследява битката между двама родители за попечителство над малкия им син. Филмът разказва за проблемите в семейните отношения, до които води отчуждението и за кризата в човешкото общуване. Сериалът разкрива жестоките травми, които раздялата нанася на децата. По данни на Европейската комисия на всеки два брака в Европа се пада един развод. Тази тенденция поставя началото на нов социален феномен, който се разпространява лавинообразно – „Синдром на родителско отчуждение“ (PAS). Този синдром характеризира случаите, в които след раздялата на родителите, детето започва да отхвърля единия от тях под въздействието на другия родител. Във Великобритания, например, едно от всеки три деца на разведени родители, престава да вижда бащата след развода. България не е изключение от тази тенденция. По време на създаването на филма екипът, работил по продукцията, получава безпрецедентен достъп до форуми на организации, които се борят срещу PAS синдрома. Така сериалът стъпва върху истински истории и съдби. Днес в цяла Европа има организации, които се опитват да постигнат промени в националните законодателства, за да изградят работеща законова основа за „споделено родителство“. Това все още е изключително трудно, тъй като почти навсякъде преобладава схващането, че майката е тази, която притежава неоспоримо правата върху детето. Сюжетът на семейната драма „Денят на бащата“ е композиран така, че поставя и зрителя на изпитание да вземе едната или другата страна в задълбочаващия се конфликт между двамата герои. Главните роли са поверени на популярните актьори Захари Бахаров и Весела Бабинова. Във филма участват още  Александър Сано, Глория Петкова, Петя Силянова, Явор Гърдев, Малин Кръстев, Лидия Инджова, Йоана Буковска-Давидова, Иван Налбантов, Свежен Младенов и други. В „Денят на бащата“ своят дебют в главна роля получава малкият Патрик Шон Хесън. Патрик, който е с българо-новозеландски произход, вече е участвал в няколко филма. С харизматичното си присъствие на екрана той със сигурност ще привлече прожекторите върху себе си както у нас, така и в чужбина.                     Режисьор на шестте епизода е един от най-талантливите млади български режисьори Павел Веснаков - носител на редица международни фестивални награди, а оператор е друг доказал се професионалист – Александър Станишев. Сценаристи на филма са Теодора Маркова, Невена Кертова и Георги Иванов, които имат зад гърба си хитовите сериали „Под прикритие“, „Стъклен дом“ и „Революция Z“. Песента към сериала е хитовата рок балада „Тази песен не е за любов“ по музика и текст на Стефан Вълдобрев, в изпълнение на Стефан Вълдобрев и „Обичайните заподозрени“. „Денят на бащата“ е продукция на Българската национална телевизия – Продуцентски център „Студия Екран“, изпълнителен продуцент - „Агитпроп“. Проектът е реализиран с подкрепата на Столична община и „Творческа Европа – Програма МЕДИА“.", "date": "2019.01.29", "title": "БНТ пуска нов български сериал през февруари"}
{"url": "https://www.standartnews.com/mneniya/dilovinfo-kukeri-gonyat-dzhendri-383715.html", "text": " Твърдо 40 градуса! Наистина усърдно се криех някой да не ме изпие...  Та с леко размътено от температурата съзнание мисля, че получих някои важни прозрения относно вътрешната и външната политика, народопсихологията и всичко останало. Под „всичко останало” най-вече трябва да се разбира защо не ми пуска онази сервитьорка от ... Все едно от къдe!  Отговорът ме връхлетя с мистична сила: Защото съм грозен. Толкова съм грозен, че когато минавам нощем през Лъвов мост, травеститите се правят, че чакат трамвая! Но ... това си е мой проблем,  докато всички имаме общи, животрептящи и животоналежащи, както се казва, проблеми. Един от тях, вън от съмнение е новото предаване на Стойчо Керев по БНТ2. Защо се разстрои толкова българското фейсбук-човечество от това, че по БНТ2 ще има предаване за езотерика, тайнства и загадки –  \r\nтрудно ми е да разбера.   Разбира се, интелигентните хора можем да имаме резерви към името – „Тайното познание”, което всъщност е търговски привлекателен синоним на „отсъствие на познание”,  но чак да приравняваме бедния Стойчо с бабичката, която хвърляла съчки в кладата на Ян Хус?! А, като казах Хус, та се сетих!  За чехите 19 януари е ден за възпоминание на жертвите на комунизма. Но се чудя... изгарянето на Ян Хус не е ли подходящ за ден за отбелязване на жертвите на католицизма. Не съм сигурен кои са повече, честно! Ето още една тема за Стойчо: колко народ са изтрепали кръстоносните походи и колко колективизацията в Съветска Русия? Аз мисля, че такива предавания са полезни. Те може би дори ще се осмелят да навлязат в дълбоко езотерични води и да решат въпроса коя или какво е първата дама на България. Защото в Конституцията ни няма подобен термин, в единния държавен протокол – също. Може би има „някъде там”?! А „може би са те”?!  До там се напрегнаха нещата, че Волен сравни Цветанов с Аденауер, а Нинова  - Елена Йончева с Жана Д`Арк! На този фон фактът, че на мен ми хрумна, че „първата дама” е синоним на БСП е нищо. Аз може би съм чул „правата дама”.   По-тревожно от това има ли първа или права дама и далеч ли се намира от центъра е защо българите с толкова радост се нахвърляме да разкъсваме хора и теми, за които нямаме никаква представа?  Докато си лежах, прочетох поне 30 съсипващи коментара за бедната даскалица - и повечето от тях са направени от хора, които познавам. И тях ги обединява не само това, че аз ги познавам, но и че претендират да са либерални, природолюбители, пламенни демократи и същевремено прагматични пазители на човешките свободи. Например, нападат Стойчо (без да са гледали предаването) хора, които горещо ми препоръчваха да се лекувам със средства от времето, когато средната продължителност на живота е била 28 години! На опита ми да им припомня, че най-много Витамин Це се съдържа в ампулите „Vitamin С”, те се разстроиха, млъкнаха намусено и сега няма да ми говорят с месеци. Нищо, тъкмо ще мога да се посветя на някои окултни явления, с които предаването на Стойчо непременно трябва да се занимае. ”. Имат се пред вид бъдещите кандидат-евродепутати. Това е важно предложение. Както  и настояването му да се намали стойността на един евромандат на 5%, което  - практически – не намалява нужния брой гласове за избирането на един депутат, но нейсе! Сега за броя на половете: явно Сидеров  има пред вид думата „джендър”, която вече се използва за всичко. Дори освен джерман, вече има и джендър за дъжд! Т.е. не биологичните, а социалните полове. Щото билогичните полове са ясни. Няма какво да ги декларираме! Но обявяването на социалните полове ми се струва най-подходящо да се проведе на  фестивала „Сурва” в Перник. Тази година чакат над 9000 участници от 10 страни! Страхотно ще е -  щом се декларира някой джендър,  наши и братски кукери тутакси го подгонват и го натирят далеч от територията, чааак при прословутите Ирански травестити! Тях българските патриоти бяха припознали за основен враг миналата година, ако помните. Няма го вече онова полагащо се уважение на патриотите. Ето, .. Сега да не смятам, че ме цепи глава, ама прави нещо като на всеки 20 секунди са го прекъсвали. То не е било интервю, било е „скреч” явно. Но жанрът  не отменя изискването за повече сериозност към патриотите! \r\nВижте, сериозно, кои сме ние, та да пречим на хората да си живеят в своето средновековие. Може би така трябва,  Светът отдавна не се дели на богат Север и беден Юг. Светът се дели на интелигентни и глупаци. И въпреки разпространеното мнение, глупакът живее лесно и щастливо само в руските народни приказки. И само там или Бог му помага, или говореща щука. Общо взето руснаците май от Бердяев насам не правят разлика... Дали пък притеснението на Борисов от предстоящите евроизбори не идва от това. Както се е задало и БСП, и патриотите ще се борят на изборите основно с миграцията и джендърите. Дали ще е с кукери или с евродепутати, смея да кажа с еднаква ефективност! Другите, които ще пратят представители в Европарламента са ГЕРБ и ДПС.  И те, май за пръв път в най-новата ни история, на тези избори ще защитават не толкова либерални и евронародняшки позиции, а ... нормалността.  Те дойдоха на крилете на антисистемното опиянение и в момента сами се изненадват колко много са постигнали. И малко безпомощно се оглеждат някой да им светне нова посока. А пък, според мен, може и да е от температурата, де,  отговорът е в самия въпрос: нормалността.  Аз, ако бях на мястото на Цветанов, щях да отворя листата на ГЕРБ след 8-а позиция - за всички политически партии и движения, които говорят нормално по европейските проблеми. Не врещят, не пищят, не им трябват черен арап и три синджира роби, за да са юнаци... Впрочем, знаете ли, че тази история с Крали Марко и Черен Арап си е чист пи ар, едновремешен джендър някакъв, който трябвало да отклони вниманието от факта, че Марко загива, биейки се на страната на турците?!  \r\nТа, предложението ми е ГЕРБ да събере незасегнатите от грипа на оглупяването и да ги поведе на евроизбори.  Да се включат в  общата листа в изборите  и „могъщите пет” от жълтите павета, и земеделци има прилично останали, има и разни недозагинали демократи от началото на прехода. Общо със сигурност ще вземат поне 10-11 мандата. Това ще е разгромяващ резултат в полза на нормалността и най-вече тя няма да остане да бъде бранена единствено от ДПС. Просто скъпичко ни излиза, ако са само те. Е, колко пък да е скъпо, ще каже някой?! Ами... колко да е скъпа една съдебна система, според вас? Добре де, знам, че тези теми са ви скучни – ето, обявиха номинациите за Оскарите!  Драго от „Дарик” (имаха 26-годишен рожден ден, да им звъннете, ако сте забравили!) вика: „Фактът, че  First Man няма номинация за нищо значимо, само подкрепя тезата на учителката от 38-о за стъпването на Луната”. Затова пък политически коректният пълен шийт „Черната пантера” е номиниран за „най-добър филм”! Ами ако се окаже заразно?!Съжалявам, но – както обичайно   повечето новини са кофти!   ", "date": "2019.01.29", "title": "DILOV.info: Кукери гонят джендъри"}
{"url": "https://www.standartnews.com/svyat/mey-shche-predogovarya-sporazumenieto-za-brekzit-383726.html", "text": "Британският премиер Тереза Мей иска да \"отвори отново\" споразумението за развод с ЕС, което тя договори с Брюксел в края на ноември. Това заяви неин говорител, чието име не се съобщава, предаде Франс прес. \"Великобритания продължава да вярва, че е изцяло в неин интерес да си тръгне от ЕС със споразумение, но ние трябва да имаме споразумение, което е подкрепяно от Британския парламент. Това налага някои промени в договореното споразумение за напускане\", каза говорителят. По-рано днес пред министрите си Тереза Мей каза, че \"ще са необходими юридически промени на клаузата за предпазния механизъм\", за да може споразумението да бъде подкрепено от Камарата на общините. Тя визира разпоредбата в споразумението за Брекзит за предпазния механизъм, целящ да избегне връщането на физическа граница на остров Ирландия, между Северна Ирландия и Република Ирландия. \"Това означава отваряне отново на договора за Брекзит\", каза говорителят на Мей. Той допълни, че въпреки малкото време, което остава до 29 март, страната е решена да излезе от ЕС на тази дата, както е предвидено. Брюксел изключва обаче предоговаряне на споразумението с цел внасяне на промени в него. По този въпрос говорителят на Мей каза, че \"посланието на европейските лидери е ясно. Те искат излизане със споразумение и разбират, че това е в интерес на ЕС, както и на Великобритания\". Той допълни, че може да се очаква Мей да разговаря с представители на ЕС до края на деня. Същевременно Ройтерс съобщава, че Мей ще поиска днес от депутатите от своята Консервативна партия да изпратят послание на Брюксел, че ще подкрепят нейната сделка за Брекзит, ако планът за избягване на физическа граница в Ирландия е заменен с нещо друго. Вчера висш депутат от Консервативната партия, Греъм Брейди, предложи в споразумението за Брекзит предпазната клауза да бъде заменена с \"алтернативни мерки\". Не става ясно обаче дали депутатите ще подкрепят днес това предложение. Днес парламентаристите ще гласуват по редица предложения за промяна на плана на Мей за Брекзит. Вотът се очаква да започне в 19 ч. по Гринуич.", "date": "2019.01.29", "title": "Мей ще предоговаря споразумението за Брекзит"}
{"url": "https://www.standartnews.com/svyat/arkticheski-stud-temperaturi-ot-30-gradusa-v-sashch-383676.html", "text": "Арктически студ обхвана големи части на Съединените щати. В някои райони температурите паднаха до минус 30 градуса. Жители публикуваха кадри, които показват как снегът парализира трафика в щатите Охайо, Минесота и Мичиган. Студът предизвика стотици катастрофи, а множество автомобили закъсаха в снега. Стотици полети бяха отменени. В Чикаго, където живеят много българи, температурите паднаха до минус 17 градуса, но заради силния вятър усещането за студ е много по-силно.", "date": "2019.01.29", "title": "Арктически студ: Температури от -30 градуса в САЩ"}
{"url": "https://www.standartnews.com/balgariya-krimi/amerikanets-ubi-semeystvoto-si-i-izprati-parite-im-na-blgarka-383669.html", "text": "Бащата на Грант Амато - Чад Амато, на 59 години, майката Маргарет Амато, на 61 години, и братът Коуди, на 31 години, били открити мъртви в дома им в Чулуота във Флорида в петък. В трите месеца преди да убие близките си, той откраднал от тях крупната сума и прехвърлил парите на жена в България, с която общувал в еротичен сайт. Пред разследващите Грант разказал, че родителите му научили за кражбата и му поставили ултиматум - да изкара 60-дневна програма за пристрастени към интернет и секса, или да напусне дома им. Мъжът бил за кратко в лечебно заведение във Форт Лаудърдейл, от което излязъл на 4 януари. При завръщането си у дома близките му поставили нови условия за съжителство и казали, че ще го изгонят, ако не ги изпълни. Едно от тях включвало да не комуникира с жената в България. Грант определил това като несправедливо, защото дамата му била приятелка и продължил да общува онлайн с нея. Така се стигнало до скандал на 24 януари. Семейството на Грант било открито мъртво на следващата сутрин. Трите жертви имали рани като от екзекуция, разказват експерти от шерифския офис на окръг Семинол.", "date": "2019.01.29", "title": "Американец уби семейството си и изпрати парите им на българка"}
{"url": "https://www.standartnews.com/kultura/georgi-markov-ozhivyava-vv-film-383682.html", "text": "„Чувство за непоносимост“ се казва документалната продукция, която мощна група артисти посвещава на 90-годишнината от рождението на Георги Марков. Лентата ще се завърти на 27 февруари в Дома на киното и ще даде началото на прожекциите от афиша на „София филм фест“. Режисьор е Боя Харизанова, сценарият е на Дочо Боджаков. Разказът за живота и творчеството на Георги Марков обхваща периода до бягството му от комунистическа България през 1969 година. Това е историята на шеметна писателска кариера, белязана от възходи и падения, от приятелства и предателства, от любови и надежди – и от разяждащо душата чувство за непоносимост. Още в детството си Георги Марков осъзнава, че се отличава от връстниците си със своето умение да разказва сюжети. След участие в нелегална антикомунистическа организация и следствения арест към Централния софийски затвор, той получава горчив урок - причина за решението му вместо да се съпротивлява, да се имплантира в системата. През 1962 година излиза неговият роман „Мъже“, следват „Портретът на моя двойник“, „Жените на Варшава“, които се издават в двоен и троен тираж. Литературният успех на Георги Марков не остава незабелязан от самия Тодор Живков. Марков получава поръчка за участие в създаването на телевизионен сериал – „На всеки километър“ - и на документална пиеса, посветени на борбите на комунистическата партия. Разрешен му е достъп до съответните секретни материали. Архивите окончателно отварят очите на писателя за лъжата, която се налага силово в България и провокират желанието му да каже истината. Близостта на писателя с Тодор Живков не възпира репресиите - някои от пиесите му са свалени, романи са спрени от печат. Марков изпада в депресия. На 15 юни 1969 година завинаги напуска България.  В „Чувство за непоносимост“ ролята на разказвача е поверена на Калин Врачански, а Пламен Великов е гласът на Георги Марков. Във филма участват Стефан Цанев, Георги Мишев, Любомир Левчев, Георги Господинов, Димитър Кенаров, Асен Шопов, Николай Поляков, Божидар Гърдев, Светлозар Игов, Пламен Дойнов, Любен Марков, Никола Марков. Оператор е Георги Челебиев, музиката е на Иво Игнатов.", "date": "2019.01.29", "title": "Георги Марков оживява във филм"}
{"url": "https://www.standartnews.com/svyat/selin-dion-na-praga-na-anoreksiyata-snimki-383684.html", "text": "Селин Дион отново привлече вниманието на медиите, този път с нейния анорексичен вид. Тя стана тема на таблоидите и заради връзката си с 16 години по-младия танцьор Пепе Муньос, която все още не е публично оповестена. Снимка: ЕПА/БГНЕС Популярната певица е с драстично променен вънен вид, а феновете й са загрижени за нейното здраве. Те масово я съветват за започне да е храни и смятат, че е на ръба на анорексията, тъй като на последните фотографии изглежда като бледо копие на себе си. Снимка: ЕПА/БГНЕС През 2016 г. почина нейният съпруг и тя едва преживя трагедията, но скоро след това претърпя друг шок, когато почина и брат й Даниел.", "date": "2019.01.29", "title": "Селин Дион на прага на анорексията (СНИМКИ)"}
{"url": "https://www.standartnews.com/svyat/yuzhna-rumniya-osmna-v-kristalna-ledena-pokrivka-383677.html", "text": "Южна Румъния осъмна в кристална ледена покривка. В района на Букурещ падна леден дъжд. Над 800 дървета бяха повалени под тежестта на висулките. Пострадаха над 120 автомобила. Природният феномен вкара в болница повече от 50 души. Температурите в северната ни съседка ще последват тези у нас и ще се повишат в следващите дни, сочат прогнозите на синоптиците.", "date": "2019.01.29", "title": "Южна Румъния осъмна в кристална ледена покривка"}
{"url": "https://www.standartnews.com/kultura/andzhelina-dzholi-shche-uchastva-v-bdeshch-trilr-383696.html", "text": "Анджелина Джоли ще участва в бъдещия трилър „Those Who Wish Me Dead“. Новината бе съобщена от няколко световни медии като „The Hollywood Reporter“ и „Variety“. Филмът се очаква да бъде базиран на едноименната книга от Майкъл Корита. Лентата ще бъде режисирана от Тейлър Шеридин, който е и адаптирал сценария. Той направи режисьорския си дебют през 2017-а с „Дивата река“. Спекулира се, че снимките ще започнат през май. Не е ясно каква ще бъде ролята на Джоли. Актрисата се появи на големия екран в игрален филм през 2015-а в „Край морето“, където за последен път си партнира с Брад Пит. През миналия август тя приключи със снимките за „Господарка на злото 2“, който ще излезе по американските кина на 29 май 2020-а. Джоли неведнъж е казвала, че възнамерява да се пенсионира като актриса и да се насочи към продуциране и режисиране на проекти. Също така се стреми да отделя повече време на шестте си деца.", "date": "2019.01.29", "title": "Анджелина Джоли ще участва в бъдещ трилър"}
{"url": "https://www.standartnews.com/kultura/svetoven-maestro-ot-viena-dirizhira-u-nas-383687.html", "text": "Алфред Ешве, главният диригент на виенската държавна опера, застава за първи път пред Софийската филхармония на 3  февруари, за да представи „Ероика“ на Бетовен - най-великата симфония на всички времена според класация на „Би Би Си мюзик магазин“. В програмата са включени още прочутата увертюра към „Сватбата на Фигаро“ от Моцарт и „Недовършена“ № 8 на Франц Шуберт.  Маестрото е известен като изтънчен познавач на виенската музика. Ешве работи в най-големите оперни театри и с най-знаменитите артисти на нашето време. Много популярен е записът на „Любовен еликсир“ на Доницети с Анна Нетребко и Роландо Вилазон, както и участието му в постановката на „Граф фон Люксембург“ на Лехар в Театър ан дер Вин. Абсолютна звезда в Австрия, Ешве диририжира Виенския бал на операта през 2009 и 2010 година, както и виенските балове в Москва от 2003 насам.   Повече от 200 години след написването ѝ Третата симфония на Бетовен, наречена „Ероика“, продължава да триумфира по световните сцени.  Първоначално посветена на Наполеон, по-късно тя получава названието „Голяма героична симфония в памет на един велик човек”, който вече е въображаем герой, а не самопровъзгласеният френски император.  „Когато след началните тактове обоят и кларинетът изсвирят своите очарователни мелодии в унисон с тихия звук на цигулките, всяко дете може да признае авторството. И със спотаено възклицание, почти като шепот, то преминава през залата: Шуберт! Преди едва да е влязъл, те го познават по стъпките му, по начина, по който „отваря вратата“ на романтичната си симфония“, пише критикът Едуард Ханслик за премиерата на „Недовършената“ симфония на Шуберт. Независимо че са правени опити за нейното дописване след смъртта на композитора, времето доказва цялото й съвършенство - такава, каквато Шуберт ни я е завещал.  От създаването си преди близо 200 години досега тя е получила неизброимо количество интерпретации – от Николаус Арнонкур, /лекотата, изящество, изтънченост/, Ленард Бърнстейн /драматизъм/, Херберт фон Караян /акцент върху встъплението/. Каква ще бъде интерпретацията на Алфред Ешве, се питат сега меломаните познавачи в България.", "date": "2019.01.29", "title": "Световен маестро от Виена дирижира у нас"}
{"url": "https://www.standartnews.com/svyat/zhena-prekara-tri-dni-v-asansor-383686.html", "text": "Докато работодателите й прекарвали уикенда извън дома, служителка на милиардерско семейство от Ню Йорк е останала заклещена три дни в асансьора на градската им къща в Манхатън, съобщиха световните агенции, позовавайки се на в. \"Ню Йорк таймс\".  53- годишната жена, чието име официално не се споменава, е заседнала в асансьора между втория и третия етаж в дома на работодателите си още в петък. След подаден сигнал и намеса на пожарната тя е освободена в понеделник сутринта. По думите на пожарникарите жената е била в съзнание и спокойна. Състоянието й е преценено като добро и от парамедиците, които са я откарали в болница. Домът в Манхатън е собственост на милиардера Уорън Стивънс. Жената е служителка на семейството му от 18 години.  Франк Томас, вицепрезидент на компанията \"Стивънс инкорпорейтид\", посочва в изявление, че инцидентът се разследва и ще бъдат взети всички необходимите мерки подобно нещо да не се случва отново. ", "date": "2019.01.29", "title": "Жена прекара три дни в асансьор"}
{"url": "https://www.standartnews.com/kultura/shche-vidim-momoa-v-brzi-i-yarostni-383701.html", "text": "Джейсън Момоа най-вероятно ще се появи в някой бъдещ филм от поредицата „Бързи и яростни“. Това заяви Скалата в Инстаграм, като сподели, че той искал хавайският актьор да участва и в новото продължение „Fast & Furious presents: Hobbs & Shaw“, но Момоа бил прекалено зает. „Идеята беше да го включим още в този филм и той да играе брата на моя герой. За съжаление графикът му не позволи това да се случи“, написа Джонсън. Бившият кечист обеща, че със сигурност ще видим звездата от „Игра на тронове“ в някоя от следващите ленти от поредицата.", "date": "2019.01.29", "title": "Ще видим Момоа в „Бързи и яростни“"}
{"url": "https://www.standartnews.com/kultura/lindzi-lon-s-prva-rolya-ot-6-godini-383703.html", "text": "Линдзи Лоън ще участва в новия трилър „Among The Shadows“, който ще излезе на 5 март. Това е първата роля на актрисата от 6 години насам. Тя последно участва в „Каньоните“ през 2013-а. Новата лента проследява битката между хора и върколаци. Лоън играе съпругата на президент, но не става ясно на коя държава. Снимките започнаха още през 2015-а в Брюксел. През декември 2016-а Линдзи заяви, че зрителите могат да очакват филма „съвсем скорo“, но процесът се забави и лентата ще се появи на бял свят едва тази пролет.", "date": "2019.01.29", "title": "Линдзи Лоън с първа роля от 6 години"}
{"url": "https://www.standartnews.com/kultura/kato-dve-kapki-voda-trgva-na-25-fevruari-383704.html", "text": "„Като две капки вода“ тръгва на 25 февруари по Нова телевизия в 20 часа. Единственото по рода си шоу за преобразявания в България за седми път ще превземе ефира, за да преобърне с главата надолу всички световни образи и хитови парчета. Осем обичани артисти отново ще влязат в неподозирани роли, които Бутонът на късмета ще им поднесе.  В журито влизат експертите в жанра Хилда Казасян и Димитър Ковачев-Фънки. „Те не  само са професионалисти с богат опит в музикалния бизнес, но и притежават огромно чувство за хумор. Знаете, че заедно с колоритните участници това е задължително условие, за да могат зрителите да видят шоуто в своя вихър“, коментират от екипа. В продължение на 13 лайфа журито ще бъде допълвано от популярни музиканти и актьори, които ще оценяват и най-вече ще се забавляват заедно с участниците.", "date": "2019.01.29", "title": "„Като две капки вода“ тръгва на 25 февруари"}
{"url": "https://www.standartnews.com/sport/goldn-steyt-prodlzhava-s-pobedite-v-nba-383675.html", "text": "Актуалният шампион в НБА Голдън Стейт спечели втори пореден мач като гост. \"Войните\" разгромиха Индиана със 132:100. В останалите срещи от редовния сезон в НБА на САЩ и Канада се получиха следните резултати: Шарлът - Ню Йорк 101:92 \r\nБостън - Бруклин 112:104 \r\nМемфис - Денвър 92:95 \r\nЛА Клипърс - Атланта 118:123  Класиране \r\nИзточна конференция: \r\nАтлантическа дивизия: Торонто 37 победи/15 загуби, Филаделфия 32/18, Бостън 31/19 \r\nЦентрална дивизия: Милуоки 35/13, Индиана 32/17, Детройт 21/27 \r\nЮгоизточна дивизия: Маями 24/24,Шарлът, 24/25, Вашингтон 21/28 \r\nЗападна конференция: \r\nСеверозападна дивизия: Денвър 34/15, Оклахома 31/18, Портланд 31/20 \r\nТихоокеанска дивизия: Голдън Стейт 36/14, ЛА Клипърс 28/23, ЛА Лейкърс 26/24 \r\nЮгозападна дивизия: Хюстън 29/20, Сан Антонио 29/22, Далас 22/27", "date": "2019.01.29", "title": "Голдън Стейт продължава с победите в НБА"}
{"url": "https://www.standartnews.com/kultura/kulturniyat-ministr-portrett-na-batenberg-pristiga-v-petk-383709.html", "text": "Откупеният портрет и ценните предмети на Александър I Батенберг ще бъдат транспортирани в България в петък, в присъствието на охрана, съобщи пред журналисти министърът на културата Боил Банов след завръщането си от Виена, където участва в търг за уникален портрет и ценни предмети, принадлежали на княза. „Предметите са още в аукционната къща. Днес ще бъдат заплатени, ще изпратим реставратор, за да се опаковат сериозно и ще ги транспортираме до тук с охрана, защото са ни важни. Вероятно в рамките на петък ще се приберат”, обясни министър Банов. Той отбеляза, че стойността на картината е 18 хил. евро, а цената на всеки от трите подноси варира от 5000 до 5500 евро. Министър Банов подчерта, че не знае кои са били останалите участници в търга, защото голяма част от частните колекционери работят с подставени лица. „Има хора, които просто говорят по телефон. Тя е една много сложна обстановка, доста интересна“, обясни той. „Аз бях вътре в търга, аз наддавах. Вероятно вътре са разбрали, но ние обявихме и пуснахме слух, че имаме малко пари и ще се явяваме символично. Това беше целта, за да не се вдига цената. Това си беше една сериозна надпревара. Участват хора с доста сериозен опит и един от основните проблеми при тези търгове е това, че когато се обяви, че ще участва държава, цената може да се надигне в пъти над нормалното“, допълни министърът на културата. Портретът и предметите на княз Александър I Батенберг имат изключителна културна стойност, те са ценности на държавността, каза още културният министър. Той обясни, че 4-те предмета са закупени по предложение на Националния исторически музей. Според него за картината Националният исторически музей не е подходящо място, но е възможно подносите да останат там. \"Това ще го преценят експертите, за мен беше важно да си ги докараме. Културната стойност е изключителна. Това са предмети на държавността, подносите, с които са го посрещали от Русе, Търговище, Ловеч. Изключително емоционално. Не мога да кажа, че картината като естетика на изкуството е уникално творение, но тя има мащабност и усещане за държавност заради рамката и герба отгоре“, обясни Банов. Той отбеляза, че е бил уведомен за търга преди около 10 дни. „Разговарях с премиера и министър Горанов и взехме това решение, че ще участваме без да го афишираме, за да не стане спекулативно. Всичко излиза около 80 хил. лв., можеше сега да се върнем и да сме дали половин милион лева“, допълни той.", "date": "2019.01.29", "title": "Боил Банов: Портретът на Батенберг пристига в петък"}
{"url": "https://www.standartnews.com/sport/chelsi-priema-manyunayted-za-kupata-na-angliya-383663.html", "text": "Челси - Манчестър Юнайтед е голямото дерби в осминафиналите в турнира за Купата на Англия. Това отреди тегления жреби. Според него другите двойки са: Бристъл Сити – Шрусбъри/Уулвърхемптън АФК Уимбълдън – Милуол Донкастър Роувърс – Кристъл Палас Мидълзбро/Нюпорт Каунти – Манчестър Сити Челси – Манчестър Юнайтед Суонси – Барнет/Брентфорд Портсмут/Куинс Парк Рейнджърс – Уотфорд Брайтън/Уест Бромич – Дарби Каунти В последния мач от 1/16 финалите петодивизионният тим на Барнет успя да се добере до равенство 3:3 срещу гостуващия Брентфорд от Чемпиъншип в мач от четвъртия кръг на турнира за купата на Англия. Така двата тима ще преиграят мача, а съперник на победителя ще бъде Суонси.", "date": "2019.01.29", "title": "Челси приема Ман.Юнайтед за Купата на Англия"}
{"url": "https://www.standartnews.com/sport/lyupko-petrovich-trsi-novi-za-tsska-sofiya-v-portugaliya-383678.html", "text": "Люпко Петрович в момента е натоварен със задачата да търси нови футболисти за ЦСКА в Португалия, разкри Gol.bg. Носителят на КЕШ, който бе назначен в ролята на съветник при “червените”, разкри че няма конкретна задача, докато следи мачовете в местното първенство. \r\n“В Португалия съм за футболисти. Не търся определен тип играч, а някой, който да ми направи впечатление. ЦСКА като цяло разполага със силни футболисти на всяка една позиция и можем да мине без нови. Ако изскочи нещо добро, защо да не го вземем”, заяви Люпко. \r\nСърбинът коментира и най-актуалната тема на “Българска армия”, а именно евентуалната продажба на Кирил Десподов: “Неговата продажба не е на всяка цена. Само ако има добра оферта”.", "date": "2019.01.29", "title": "Люпко Петрович търси нови за ЦСКА - София в Португалия"}
{"url": "https://www.standartnews.com/svyat/nov-rekord-v-grtsiya-33-mln-chuzhdi-turisti-za-godina-383719.html", "text": "Гръцкият туризъм отчете нов исторически рекорд през 2018 г. с 33 милиона посещения на чуждестранни туристи и приходи в размер на над 16 милиарда евро, заяви министърът на туризма Елена Кундура в интервю за телевизия Алфа, цитирано от АНА-МПА. Министърът подчерта огромния принос на туризма за гръцката икономика като цяло, включително за сектори като търговията, строителството и недвижимите имоти. Тя изтъкна, че 2019 г. ще бъде трудна година, като се имат предвид предизвикателства като Брекзит, който се очаква да създаде смут в европейската икономика, изборите в редица европейски страни, проблемите на нискобюджетните аиокомпании и засилващата се конкуренция от страна на страни извън ЕС. Кундура добави, че ще има срещи с британски и европейски туроператори, за да намали ефекта от евентуални проблеми и да осигури продължаващо нарастване на международния туристически поток към Гърция.", "date": "2019.01.29", "title": "Нов рекорд в Гърция: 33 млн. чужди туристи за година"}
{"url": "https://www.standartnews.com/sport/belgiya-razbi-s-100-yunosheskite-ni-natsionali-po-futbol-383662.html", "text": "Юношеският национален отбор на България (родени 2003) претърпя тежка и срамна загуба на турнира Купа Развитие 2019 в Минск. Воденият от селекционера Любомир Божанков отбор беше разгромен с 0:10 (0:5) от състава на Белгия в мач за 7-ото място. Два дни по-рано тимът ни отстъпи в полуфинал за разпределение на местата 5-8 от Таджикистан след изпълнение на дузпи. Още до 20-ата минута отборът на Белгия поведе с 3:0, а до почивката вкара още два гола за 5:0. След почивката паднаха нови пет гола във вратата на стража на Берое Радостин Георгиев. Отделно от 10-те гола, тимът на Белгия удари два пъти гредите- веднъж горна и веднъж странична. Четири гора вкара Фабио Фераро, по два добавиха Машел Валадес и Оливие Дюмон. Веднъж се разписаха Уго Сике и мощният таран Жан-Пиер Лонгонда Итамбамбойо. Трябва да се отбележи, че българският отбор игра изцяло с момчета от набор 2003, като турнирът е за 2002. ", "date": "2019.01.29", "title": "Белгия разби с 10:0 юношеските ни национали по футбол"}
{"url": "https://www.standartnews.com/balgariya-obshtestvo/borisov-evroto-shche-distsiplinira-bankoviya-sektor-u-nas-383683.html", "text": "Най-важното е дисциплинирането на банковия сектор, заяви премиерът Бойко Борисов на 13-ата годишна среща на бизнеса с правителството, съобщава БГНЕС. „От една година се занимаваме с изтребители, а не с доходи и с това, което ще докара просперитет на хората“, заяви Борисов още в началото на изказването си. Според премиера темата за въвеждането на еврото като официална валута в страната е изключително важна, а в нея влизат и възможните ефекти от това върху държавата, потребителите и бизнеса. „Критиците към присъединяване на България към Еврозоната казват, че щели да се вдигнат цените. Да де, но държавите, на които искаме да приличаме, всичките са с евро. Второ – бих задал контра въпрос. Кои се плашат от въвеждането на еврото и защо? В Банковия съюз и Еврозоната нито централните банки, нито банките в съответната държава могат да си позволяват волности. Защо ни е страх тогава да дисциплинираме този сектор? Той е толкова важен за всеки един от нас“, категоричен е премиерът. Той подчерта, че присъединяването на страната ни към Еврозоната ще доведе до редица благоприятни ефекти, сред които по-ниски лихви по кредитите, стабилна банкова система и много други.", "date": "2019.01.29", "title": "Борисов: Еврото ще дисциплинира банковия сектор у нас"}
{"url": "https://www.standartnews.com/balgariya-obshtestvo/zam-sheft-na-ek-blgariya-e-tvrdo-poela-po-ptya-na-evroto-383685.html", "text": "България е твърдо поела по пътя на еврото, заяви заместник-председателят на Европейската комисия, отговарящ за еврото и социалния диалог, Валдис Домбровскис, съобщава БГНЕС. Домбровскис взе участие в 13-ата годишна среща на българския бизнес с правителството, на която се обсъждат важните реформи и ангажименти, които страната ни трябва да направи, за да гарантира приемането на България в ERM2 и последващата интеграция в съюза. В изказването си той увери, сътрудничеството за въвеждането на единната европейска валута в страната ни „въври гладко и по план“. „Еврозоната е по-силна откогато и да било\", категоричен бе заместник-председателят на Европейската комисия. Той отбеляза, че в България мнозинството от хората подкрепят въвеждането на еврото, а за пример даде родната си страна Латвия, където това не е било така. „Еврото е силна, стабилна и удобна валута\", смята Домбровскис, който очерта основните ползи за страната ни от евентуалното му въвеждане у нас. Според него ползите от еврото ще бъдат както за бизнеса, така и за потребители, защото то е валута, почиваща на ясни правила и институции. Въвеждането му се очаква да повиши репутацията на страната ни, както и да стимулира икономическите дейности вътре в нея. Европейската централна банка (ЕЦБ) също демонстрира своята ангажираност в процеса. \"Ниската инфлация дава възможност за предсказуемост и се гарантират ниски лихвени проценти, което е от полза за бизнеса\", отбеляза още Домбровскис. Важно е да се отбележи също, че еврото е и удобна валута, защото се използва от над 340 млн. души в Европа, което улеснява счетоводството и стимулира икономическата дейност и обмен. Бизнесът ще намали и разходите си за обмен на валутите, а от въвеждането на еврото ще има и редица непреки дивиденти. \"В туризма също е много полезно, а в България това е разрастващ се сектор“, допълни още заместник-председателят на ЕК. Той отбеляза, че Европа се чуват и различни критики към единна валута. „Вярно е, че още от старта си имаше слаба координация, но постепенно бяха въведени различни начини на контрол и баланси, за да се подпомагат по-уязвимите държави членки“, обясни той и припомни, че еврото е единната европейска валута вече 20 години, а за този период е извървян дълъг път на развитие.", "date": "2019.01.29", "title": "Зам.-шефът на ЕК: България е твърдо поела по пътя на еврото"}
{"url": "https://www.standartnews.com/regionalni/dobrovolets-ot-chernoochene-otlichen-pozharnikar-na-godinata-2018-383693.html", "text": "Доброволецът Нурай Хасан от формированието „Черноочене-2016“ е сред наградените в националния конкурс „Пожарникар на годината-2018“. В категорията „Отличени“ за конкретен и съществен принос в пожарната безопасност и защита на населението 35-годишният доброволец е класиран на престижното втора място. \r\nВ областния етап на същия конкурс той получи грамота и плакет от областния управител Никола Чанев за спасяване на жена, попаднала в критична ситуация. \r\nНурай Хасан е член на доброволното формирование в Черноочене още от основаването му през 2016 година. По професия той е шофьор и работи в общинската администрация в Черноочене, но намерил мотивация да отделя от личното си време, за да помага при възникнали бедствия, пожари и аварии в района. \r\n  \r\nИрина Ангелова  ", "date": "2019.01.29", "title": "Доброволец от Черноочене отличен в „Пожарникар на годината-2018“"}
{"url": "https://www.standartnews.com/biznes/vdiga-se-likhvata-po-potrebitelskite-krediti-383694.html", "text": "Лихвата по потребителските кредити в левове бавно пълзи нагоре и вече е най-висока от 2 години насам. Това става ясно от статистиката на БНБ, публикувана нa 28 янyapи 2019 г., пише money.bg. Според дaнните за последния месец на 2018 гoдинa, cpeднaтa лиxвa пo нoвooтпycнaти пoтpeбитeлcĸи зaeми в нaциoнaлнa вaлyтa e 9.08% гoдишнo. Meceц пo-paнo - пpeз нoeмвpи, тя e билa 8.67%, a пpeди гoдинa - пpeз дeĸeмвpи 2017-a - 8.85 пpoцeнтa. Така нивoтo нa cpeднaтa лиxвa пo нoвooтпycнaтитe пoтpeбитeлcĸи зaeми зa дeĸeмвpи 2018-a e нaй-виcoĸoтo oт близo двe гoдини нacaм. To обаче нe e cлeдcтвиe oт пocĸъпвaнeтo нa пpивлeчeнитe cpeдcтвa, c ĸoитo paбoтят бaнĸитe. Haпpoтив, cпopeд cтaтиcтиĸaтa нa БHБ лиxвитe пo дeпoзити и cмeтĸи нa гpaждaнитe и фиpмитe в бaнĸитe пpoдължaвaт дa нaмaлявaт. Πo-виcoĸитe лиxви пo нoвooтпycнaтитe пoтpeбитeлcĸи зaeми пo-cĸopo oтpaзявaт oпaceниятa нa бaнĸepитe зa пpeдcтoящo влoшaвaнe нa плaтeжocпocoбнocттa нa нaceлeниeтo пopaди зaбaвянe нa pъcтa нa иĸoнoмиĸaтa и yвeличaвaнe нa paзxoдитe зa живoт. То е свързано и с по-строгите банкови регулации за буфери срещу лошите кредити. Πpи жилищнитe зaeми в лeвoвe пък движeниeтo нa лиxвитe нaдoлy e зaгyбилo инepция и тe ce ycтaнoвявaт нa eдни cтaбилни нивa. Πpeз дeĸeмвpи 2018 г. cpeдният им paзмep e 3.25% гoдишнo, дoĸaтo мeceц пo paнo тoй e бил 3.24 пpoцeнтa. Teндeнциитe в движeниeтo нa лиxвeнитe paвнищa ce пoтвъpждaвa и oт движeниeтo нa cpeдния paзмep нa гoдишнитe пpoцeнти нa paзxoдитe пo пoтpeбитeлcĸитe и жилищнитe зaeми (ГΠP), ĸoитo oтpaзявaт peaлнaтa цeнa нa ĸpeдититe. Πpи пoтpeбитeлcĸитe лeвoви зaeми cpeдния ГΠP зa дeĸeмвpи 2018-a e 11.39% - c 0.61 пpoцeнтни пyнĸтa пoвeчe в cpaвнeниe c нoeмвpи, a пpи жилищнитe зaeми в лeвa ГΠP e 3.57% - пoчти бeз пpoмeни в cpaвнeниe c нoeмвpи 2018-a.  2018-а бе пикова година за отпуснати банкови заеми. Потребителските нарастнаха със 17,7%, което е най-високото ниво от 2009 г. насам, а жилищните - с над 11 на сто. Вдигането на лихвите у нас се случва преди очакваното повишаване на нивата от Европейската централна банка. Според прогнозите, това ще се случи най-рано през септември 2019 г., ако икономиката на еврозоната не е забавила прекалено ръста си. ", "date": "2019.01.29", "title": "Вдига се лихвата по потребителските кредити"}
{"url": "https://www.standartnews.com/biznes/samo-5-6-ot-domashnoto-imushchestvo-e-zastrakhovano-383738.html", "text": "„Едва 5-6% от домашното имущество в България е застраховано. Застраховките „Гражданска отговорност” са около 40% от общия пазар, а „Автокаско” - около 35%”. Това коментира пред Нова телевизия застрахователният експерт Милен Петков. „На практика, повече хора у нас застраховат колите си, отколкото домовете си”, заяви Петков. Според Петков обяснението на това се крие в натрупаните десетилетия социално-икономически фактори. „Един от най-големите проблеми е липсата на застрахователна култура. Това се дължи донякъде на непознаването на хората на продуктите, на това, което се предлага.” По думите му хората рядко четат общите условия. „Не се запознават с това как срещу една дребна сума биха могли да си гарантират спокойствие и защита на имуществото, което притежават”, каза още застрахователният експерт. Според него диапазонът на големината на застрахователната полица е голям. „Започва от 15-20 лева на годишна база, като може да достигне стигне до няколко стотин лева. За тези пари може да се застраховаме срещу рискове както пожар, природно бедствие, наводнение, изтичане на вода, кражба и вандализъм. При по-големи лимити полицата може да достигне до около 100 лв.”, заяви още Петков. ", "date": "2019.01.29", "title": "Само 5-6% от домашното имущество е застраховано"}
{"url": "https://www.standartnews.com/biznes/rumnets-stana-generalen-shef-na-kamenitsa-383723.html", "text": "\"Каменица\" има нов генерален директор от 1 януари 2019 г., съобщиха от компанията. Българската фабрика, която е  част от една от най-големите пивоварни компании в света - Molson Coors,  е оглавена от Михай Войку, бивш директор „Продажби“ в румънския бизнес на Molson Coors. На новото си назначение като генерален мениджър Войку ще ръководи цялостната стратегия за развитие на „Каменица“ АД и портфолиото й от марки, част от които са местните Каменица, Astika и Бургаско, пражка бира №1 в света Staropramen, белгийската  Stella Artois, световноизвестната мексиканска бира Corona и много други бирени брандове. Михай Войку е работил за Molson Coors през последните 8 години на различни търговски позиции в румънската бирена компания Bergenbier S.A. Като директор „Продажби“ там той е ръководил целия търговски отдел, управлявайки и двата канала за продажби – модерна и традиционна търговия, през последните 5 години. На тази си позиция той успява да изгради един от най-силните търговски екипи в бирената индустрия в Румъния, постигайки изключителни резултати и добавяйки стойност както за бизнеса, така и за партньорите. , коментира новият генерален мениджър. Михай Войку притежава магистърска степен по Бизнес администрация за професионалисти в сферата на Бизнес управлението от Tiffin University, САЩ, и има задълбочени познания в продажбите и лидерското управление, работейки в тази сфера повече от 15 години. Той е женен, има една дъщеря и обича да пътува и изучава различни екзотични култури из целия свят.    ", "date": "2019.01.29", "title": "Румънец стана генерален шеф на \"Каменица\""}
{"url": "https://www.standartnews.com/biznes/ofisite-v-stroezh-narasnakha-do-440-000-kv-m-383710.html", "text": "Активен наемен пазар и осезаем ръст на новото строителство белязаха офис сегмента в София през 2018 г. През последните месеци на годината бяха издадени разрешения за строеж на близо 100 000 кв. м, с което общият обем на започнатите проекти нарасна до 440 000 кв. м, показват данните на консултантската компания Cushman & Wakefield Forton.   Наемният пазар запази активността си от предходните години и достигна 187 000 кв. м отдадени площи, което е исторически сред най-големите обеми. Основен двигател остават IT бизнесът заедно с аутсорсинг индустрията, които заедно формират около 70% от сделките в сегмента. „Не очакваме съществен спад в активността на наемателите през 2019 г. и това ще задържи цените относително стабилни въпреки нарастващото предлагане. Прогнозираното отслабване на ръста на икономиката през следващите години обаче ще постави под натиск както цените, така и дела на свободните площи“, прогнозира Станимира Пашова, мениджър „Офис площи“ в Cushman & Wakefield Forton. По данни на консултантската компания въведените в експлоатация офис сгради през 2018 г. са 90 120 кв. м. Заради относително малкия обем завършено строителство нетната усвояемост (разликата между заети и освободени площи) не надхвърля 90 000 кв. м, стандартен обем за последните години. През последното тримесечие са завършени 37 850 кв. м, като в това число влизат Сграда 15 на Бизнес парк София и проектът Richhill Business Center на Южната дъга на Околовръстното шосе. Голяма част от планираните за края на 2018 г. площи бяха отложени за началото на тази година и това допълнително увеличи обема на офисите в строеж. По данни на Cushman & Wakefield Forton само до края на 2019 г. е планирано завършването на малко над 220 000 кв. м, т.е. половината от площите в строеж към момента.   През последното тримесечие на 2018 г. делът на свободните офис площи остана 9.5%, а общото предлагане достигна 1 818 353 кв. м офиси клас А и Б. След плавния ръст през годината офертните цени се задържаха на достигнатите нива – 15 евро/кв. м за най-високия клас офиси в центъра на София и 13-14 евро/кв. м за първокласни площи по големите булеварди. Със сделки за близо 430 млн. евро офис площите бяха водещият тип инвестиционни активи през 2018 г. През изминалите месеци се случиха серия мащабни придобивания на сгради, като това на Polygraphia Office Center и Megapark, Millenium Center, Telus Tower. Офис сградите към Mall of Sofia и Bulgaria Mall също смениха собствеността си в рамките на цялостното договаряне на двата проекта. „Пазарът в София вече е добре диверсифициран и предлага както първокласен продукт, така и имоти с потенциал за развитие и покачване на стойността. Активността през изминалата година показа, че когато продавачите имат реалистични ценови очаквания, нещата се случват“, обобщи Явор Костов, мениджър „Капиталови пазари“ в Cushman & Wakefield Forton. Той очаква добра година за всички сегменти на инвестиционния пазар, като при офисите и индустриалните площи интересът е фокусиран в София. В офис сегмента доходността ще се задържи на 7.75-8% за първокласни активи, каквито бяха и нивата през 2018 г.   ", "date": "2019.01.29", "title": "Офисите в строеж нараснаха до 440 000 кв. м"}
{"url": "https://www.standartnews.com/sport/blgarski-vratar-vleze-v-khokeynata-zala-na-slavata-383720.html", "text": "Бившият български национален вратар Константин Михайлов е приет в Залата на славата на Международната федерация по хокей на лед (IIHF), съобщиха от родната централа. Президентът на IIHF Рене Фазел се обадил лично по телефона на Михайлов, за да му съобщи новината и да го поздрави. Игралият на 26 световни първенства за мъже вратар ще бъде гост с цялото си семейство на церемония за приемането му в Залата на славата по време на Световното първенство в Словакия в края на май. Михайлов е единственият български хокеист с такова признание", "date": "2019.01.29", "title": "Български вратар влезе в хокейната зала на славата"}
{"url": "https://www.standartnews.com/regionalni/omenyat-gripnata-epidemiya-v-starazagorsko-383727.html", "text": "\r\n  Грипната епидемия в Старозагорско област се отменя от 30 януари,сряда, съобщиха днес от регионалната здравна инспекция. Острите респираторни заболявания през последната седмица значително са спаднали,  регистрираната заболяемост е 229, 62 на 10 000 население с продължаваща тенденция за намаляване на заболелите. Регионалната здравна инспекция отменя и всички предприети противоепидемични мерки по време на грипна епидеми, но ще продължи ежедневно да извършва активен надзор над заболяемостта. \r\n Санитарните инспектори съветват болните с висока температура и други признаци на грип да не провеждат самолечение, а да посещават личните си лекари и да не ходят болни на работа и училище. \r\n ", "date": "2019.01.29", "title": "Оменят грипната епидемия в Старазагорско"}
{"url": "https://www.standartnews.com/biznes/sofiya-kupuva-13-novi-tramvaya-383707.html", "text": "Закупуваме 13 нови трамвая, които до края на годината ще пуснем по линия №5. Новите трамваи са климатизирани, нископодови, с рампа за детски колички и за хора с увреждания и със звукова сигнализация за незрящи хора. Очакваме трамваите да пристигнат в София до края на октомври 2019 г. и до края на годината ще бъдат пуснати в редовна експлоатация. Това обяви през профила си във Фейсбук кметът на столицата Йорданка Фандъкова. Договорът за доставката беше подписан днес от общинското дружество „Столичен електротранспорт” и полската компания PESA. Стойността му е 44,7 млн. лв., цената на един трамвай е 3,3 млн. лв., като е предвидена и доставката на резервни части, оборудване и обучение на персонала. „В последните няколко години успяхме да закупим 25 нови трамвая, които се движат по линии №7, №1 Освен това закупихме и 58 модернизирани трамвая от Чехия и Швейцария. 13-те нови трамвая, които купуваме тази година са част от проекта „Интегриран столичен градски транспорт – фаза II“, който се осъществява с финансова подкрепа на Оперативна програма „Региони в растеж“ 2014 – 2020 г., съфинансирана от Европейския съюз чрез Европейския фонд за регионално развитие“, каза Фандъкова.", "date": "2019.01.29", "title": "София купува 13 нови трамвая"}
{"url": "https://www.standartnews.com/sport/chicho-toni-se-pokloni-na-dzhokovich-383730.html", "text": "Бившият треньор на Рафаел Надал и негов чичо – Тони, говори след поражението на своя племенник на Аустрелиън Оупън. Матадора бе „пометен” от Новак Джокович на финала в Мелбърн с 0:3 сета, като Тони Надал потвърди, че Краля на Клея е срещнал съперник, който е бил готов да победи още от самото начало.С успеха си 31-годишният сърбин завоюва своя 15-и трофей от сериите Голям шлем, като се доближи на две до 17-те на Надал и на пет от абсолютния рекордьор Роджър Федерер (20). „От самото начало ние видяхме опонент, който е готов да атакува и играе на висока скорост. В много случаи обаче добрата атака от моя племенник служи като „храна” за печеливша игра от сърбина. Не знам за печеливша тактика, която да спомогне срещу такъв вдъхновен съперник. Считам, че резултатът от финала в Австралия ни кара да мислим, че дистанцията от Джокович е голяма, и май е такава”, сподели Тони Надал. „Новак се докосна до перфектността във финалния мач, а Рафа не показа нивото, което заложи по-рано от турнира. Поздравявам сърбина за това, което показа в неделя”, завърши екстреньорът на Рафаел Надал.", "date": "2019.01.29", "title": "Чичо Тони се поклони на Джокович"}
{"url": "https://www.standartnews.com/sport/grisho-aut-ot-roterdam-zaradi-travma-383729.html", "text": "Григор Димитров ще пропусне турнира от категория АТР 500 в Ротердам, който трябваше да бъде следващият в програмата му. Надпреварата започва на 11 февруари, но българинът няма да вземе участие поради контузия. След втора медицинска консултация в рамките на седмица поради възпаление на сухожилие в рамото, Димитров е взел решението да пропусне надпреварата, твърди tenniskafe.com след информация от мениджъра на Григор Георги Стоименов. По този начин отпада и всякаква възможност Гришо да вземе участие на турнира в София през следващата седмица. През миналата година именно в Ротердам бе и единственият финал на Димитров за годината. В него той загуби с 2:6, 2:6 от Роджър Федерер, а сегашното неучастие означава загуба на нови точки и съответно нов спад в световната ранглиста.", "date": "2019.01.29", "title": "Гришо аут от Ротердам заради травма"}
{"url": "https://www.standartnews.com/sport/marsiliya-bez-fenove-do-vtoro-narezhdane-383731.html", "text": "Марсилия ще играе при закрити врати, докато тече разследването за хвърлената бомбичка по време на последния домакински мач на тима от Лига 1 - при загубата от Лил (1:2), съобщиха от френската федерация. Тя бе причината за прекъсването с 38 минути на двубоя на \"Стад Велодром\" и избухна близо до футболистите на марсилци Кевин Строотман и Жордан Амави. Марсилия е осми във временното класиране с актив от 31 точки в 21 изиграни срещи. Така след наказанието на дисциплинарната комисия тимът ще играе без публика в следващия си домакински мач с Бордо на 5 февруари.", "date": "2019.01.29", "title": "Марсилия без фенове до второ нареждане"}
{"url": "https://www.standartnews.com/biznes/ikonomist-blgariya-e-gotova-za-evrozonata-383705.html", "text": "Като цяло България се справя много добре, а целта, обявена от финансовия министър Владислав Горанов от 1 януари 2022 г. в България да може да се плаща в евро не е твърде амбициозна. Това каза в интервю за БНР финансистът проф. Валери Димитров.  „България се справя много добре по отношение на публични финанси, а напоследък и дори по ред икономически показатели, икономически растеж“, каза бившият председател на Сметната палата. „Мисля, че България е готова за еврозоната“, каза проф. Димитров преди днешната традиционната срещата на бизнеса с правителството, където основната тема е „България по пътя към Еврото“. Според него в огромна степен това се дължи на режима на валутния борд, което е най-доброто нещо във финансовата и валутната история на България. Макар да смята, че страната ни е готова за еврозоната, проф. Димитров каза, че трябва да се изчакат тестовете на системата, които сега вървят, и оценката от Европейската централна банка на банките ни. Според него банковата система в България е в добро състояние, но има други сфери, в които са необходими по-големи усилия. „Небанковия и финансов сектор, там има какво да се подобрява. Има един огромен проблем – управлението на дружествата с държавно и общинско участие, там има много провали“, каза проф. Димитров. „Препъни камъкът като цяло е все още ниската степен на икономическо развитие на България, ниските икономически показатели в сравнение с размитите членки на ЕС... В последните години обаче България наваксва“, добави той. Влизането в еврозоната ще спомогне за по-бързото преодоляване на бедността, но то няма как да се случи за няколко години, каза още Валери Димитров.", "date": "2019.01.29", "title": "Икономист: България е готова за еврозоната"}
{"url": "https://www.standartnews.com/sport/puskat-detsata-bez-pari-na-sofia-open-na-5-i-fevruari-383722.html", "text": "Най-малките почитатели на тениса ще получат специално внимание в третия ден от програмата на големия тенис турнир от категория ATP 250 – Sofia Open 2019. Вторник, 5 февруари, е обявен за официален „детски ден“, което означава, че всички деца до 14 г. влизат безплатно в „Арена Армеец“, а наред с това за тях са предвидени редица игри, забавления и награди.  Най-голямата новина е възможността малките фенове да „изведат“ големите шампиони на централния корт в София за ключовите мачове на турнира само с един попълнен талон и малко късмет. Щандът на играта „Заедно със звездите“ е разположен в специалния детски кът, където участващите ще могат да се регистрират за участие, а след това им остава само да стискат палци за томболата в сряда. От 12:00 до 20:00 часа във вторник малчуганите в детския кът ще могат да се включат още в работилница за приложни изкуства, шоу и уъркшоп за големи сапунени мехури, кът за четене заедно с известни личности, както и в демонстрации на забавни химични опити от програмата на „Корпуса за бързо гърмене“. Естествено, спортът и физическата активност не са пропуснати – в близост до детския кът ще има няколко обособени площадки за минитенис, модерен петобой и народна топка, а програмата предвижда забавления през цялото време по предварително подготвена програма, така че нищо интересно да не бъде пропуснато. През деня във вторник на централния корт в залата ще има поне четири оспорвани мача, така че почитателите на тениса сред родителите ще могат да съчетаят своята страст със забавленията на малчуганите. Билетите за турнира все още са в продажба, като цените за първите три дни за възрастни са по 10 и 20 лева, а пакетните за финалната фаза на турнира варират между 75 и 350 лева. \r\nМалки и големи фенове на тениса ще могат да се насладят на живо на някои от най-добрите играчи в света, сред които Стан Вавринка, Стефанос Циципас, Роберто Баутиста Агут, Карен Хачанов, Данийл Медведев, Николоз Басилашвили, Фернандо Вердаско, Гаел Монфис, българските претенденти Димитър Кузманов и Адриан Андреев и много други.", "date": "2019.01.29", "title": "Пускат децата без пари на Sofia Open на 5-и февруари"}
{"url": "https://www.standartnews.com/sport/lazarov-dano-matey-postpi-mdro-383734.html", "text": "След като Матей Казийски сподели пред италианско издание, че обмисля завръщането си в националния отбор, президентът на Българската федерация по волейбол - инж. Данчо Лазаров, обяви пред bTV, че има комуникация с посрещачa и изрази очакванията си той да вземе \"мъдро решение\": \"Това, че той обмисля, може само да ме радва. Не само мен, но и всички приятели на волейбола. Аз очаквам той да вземе едно мъдро решение. И с това предлагам тази тема да я приключим. Засега\", сподели Лазаров. Новият треньор на националния отбор - Силвано Пранди, обяви в края на 2018 г., че ще се постарае да върне Матей Казийски, с когото са в добри взаимоотношения. Посрещачът за последно беше част от националния отбор през лятото на 2012-а година, като се оттегли заедно с тогавашния треньор Радостин Стойчев заради недоволство от начина на управление на родния волейбол.", "date": "2019.01.29", "title": "Лазаров: Дано Матей постъпи мъдро"}
{"url": "https://www.standartnews.com/sport/andrea-khristov-premina-v-kozentsa-383746.html", "text": "Андреа Христов премина в Козенца, съобщи сайтът на втородивизионния италиански клуб, който поздрави българина с добре дошъл. Роденият на 1 март 1999 година защитник подписа договор и ще играе с червено-синята фланелка като преотстъпен от Славия в Козенца до края на сезона, като италианците ще могат да купят правата му през лятото. Първият мач, в който може да се включи Христов, е домакинството срещу Читадела на 2 февруари. През последните три шампионата Андреа Христов носи екипа на \"белите\", като спечели купата на България през 2018 година и след това изигра три двубоя в турнира Лига Европа.  \r\nМладежкият национал дебютира с екипа на столичани на 1 октомври 2016 година при победата с 3:1 у дома над Верея Стара Загора. Тогава Христов беше само на 17 години. В Италия Андреа ще се присъедини към брат си Петко, който играе за Фиорентина. фото БГНЕС", "date": "2019.01.29", "title": "Андреа Христов премина в Козенца"}
{"url": "https://www.standartnews.com/sport/i-sherpite-izostavikha-grigor-po-ptya-km-vrkha-383735.html", "text": "Григор Димитров – поредната велика българска спортна звезда, която тръгна толкова обещаващо, емоционално и зареждащо пътя към върха в своя спорт. Но в тениса, както и навсякъде другаде, изкачването до най-високото място не е просто да се повозиш в асансьора и да натиснеш копчето за най-горния етаж от небостъргача. А по-скоро като да катериш К2 или Анапурна. Гришо обаче с лъвски скок, както са го правили и други велики български спортисти като Христо Стоичков, Стефка Костадинова и т.н., мина няколко базови лагера от раз. Той спечели два Шлема за юноши и българският народ масово започна да припознава в него своя нов герой, своя нов идол. След като започнаха да идват мачовете с най-големите – Роджър Федерер, Рафа Надал и Новак Джокович, феновете започнаха да разбират от тенис, да очакват нашето момче да пребъде. Реалността обаче е такава - колкото по-нагоре са катериш, толкова по-трудно става. В случая с Гришо, ситуацията не е по-различна. Нашето момче, родено в Хасково, се старае, мъчи се, но се вижда, че товарът му тежи. Товарът на всичките тези очаквания, на тези погледи – не само в България, защото Гришо има милиони фенове по цял свят. Но привържениците му от чужбина не са така емоционално свързани, както българите. В случая, ние трябва да бъдем шерпите, които да носят товара на Григор по пътя към върха. Но както се видя и от Откритото първенство на Австралия – голяма част от тези „разбирачи“ само чакаха кога Гришо ще сбърка, кога товарът ще му натежи. И това стана крачка преди четвъртфинала срещу Надал, когато надъханият млад американец Тиафо постигна най-голямата победа в кариерата си. След този мач нещата се видяха най-кристално – и шерпите оставиха товара на Гришо по пътя към върха. Е, дано нашето момче се окаже достатъчно силен и сам да си занесе багажа до най-високата точка на тениса някой ден.", "date": "2019.01.29", "title": "И шерпите изоставиха Григор по пътя към върха"}
{"url": "https://www.standartnews.com/mneniya/klasnata-staya-se-vznese-v-oblaka-383712.html", "text": "\r\n--------- . Благодарение на облачните технологии домашни и помощни материали могат да се качват от учителя за всяко дете, включително индивидуални и съобразени с потребностите му. По този начин преподавателите превръщат учебника единствено в помощно средство, а учениците получават своя уникален урок, насочен основно към тях. \"Не сме единственото училище, което работи по този начин, вече станаха доста. Но инвестициите в модерни кабинети и модерни класни стаи за съжаление в момента се правят не от държавата, тя няма подобен ресурс, а от \"Америка за България\", разказва училищен директор. По този начин са оборудвани модерните кабинети по природни науки в няколко училища, но парадоксът е, че такива няма например в Националната природо-математическа гимназия в столицата, която ежегодно извежда медалисти от олимпиади точно по тези науки. В момента директорът Ивайло Ушагелов работи по набирането на средства за подобни кабинети. Предишното ръководство споделяше, че За първи път с акцентирането върху обучение по природни науки това е на път да се промени. Все повече училища залагат на иновации, но само малка част от тях са кандидатствали за статута \"иновативни\", който раздава МОН. Нещо повече - има съмнения, че част от школата, които са го получили, реално не правят нищо кой знае колко креативно, за да обърнат преподаването и то да стане интересно на учениците. Други обаче постигат зашеметяващи резултати. \r\nНа първо място,   Първото и третото за много от учениците вече са в електронен вид. Що се отнася до чиновете, директорите на училища с по-високи бюджети вече предпочитат да поръчват модулни мебели, които могат да се пренареждат в зависимост от това каква е целта на занятието. \"Око в момента се преподава или се решава тест, децата не седят на чинове по двама, а по един, за да не си пречат\", разказва Стаматов.  . Там самите ученици са разработили иновативни начини да разнообразят уроците по география и физика посредством виртуални разходки в различни светове. Васил Анастасов от десети клас сам е разработил очилата, с които съучениците му обхождат виртуалния свят и е обучил останалите си връстници да му помагат. \"Имаше предложение от МОН да закупим шкафчета за учебниците, но се отказахме от него. Децата, които учат в профил \"Изобразително изкуство\" са изрисували така красиво училищните стени, че не виждаме смисъл да ги загрозяваме с шкафчета\", казва директорът на 51 СУ Асен Александров. Вместо това за учениците, които не притежават мобилни устройства, са осигурени таблети. Който иска, може да си носи учебника, но дори и да не го вземе, това не е беда, защото учителят го проектира на интерактивната дъска. В 119 СУ пък на децата са закупени т. нар. хоумбуци, с които могат да влизат в интернет, за да търсят необходимата им информация, но не и в социалните мрежи. Така, след като преди няколко години българското училище искаше да забрани интернета в клас, сега може да го ползва, образно казано, като \"ядрената енергия за мирни цели\".  \r\nЕдин от основните акценти става работата в екип - на учениците се поставя задача и всеки участва в нея според силите и способностите си. Един търси информация в интернет, друг я обработва, трети прави презентацията. Накрая обаче те биват оценявани заедно. На въпрос не е ли това ощетяващо за отличниците, които трябва да мъкнат на гърба си по-слабите, Диян Стаматов отговаря \"И в живота, в професионалните екипи твърде често става така. Но ако разликата между децата е чак толкова фрапираща и някой е мъкнал на гърба си другите, при следващи подобни задачи те отказват да работят в един и същи екип и учителите се съобразяват с това\". В часовете по литература и история децата се интересуват от фолклор, по география учат къде и как се празнува този обичай, по изобразително изкуство рисуват картички. За следващата година подобна иновация предвижда и 51 СУ. Асен Александров подготвя проект за проблемно базирано обучение, което изисква комплексен подход и познания от няколко вида учебни дисциплини. \"Проектът ни ще се казва „ГЛОБАЛНО образование“.ГЛОБАЛНО е абревиатура, която означава Гражданско,Личностно,Обществено,Бизнес,Аналитично,Логическо,Новаторско Обучение\", разказва той. При обучението на децата ще се поставя една ключова тема, а учителите учителите по отделните предмети ще формулират подходящи подвъпроси по нея, които са свързани с конкретно преподавания от тях учебен материал, като съгласуват помежду си възможностите за интердисциплинарни уроци и междупредметни връзки. В преподаването могат да се включат и родителите, съобразно професиите и интересите си. \"Предвиждаме родителски интерес към новия метод, поради кампанията , която провеждаме от години “Родител - учител за един ден”, казва Александров. След като учителите поставят подвъпросите, те ще  стимулират учениците да зададат своите въпроси по глобалната тема. След това имат шест седмици да работят по нея. \"Последната седмица е представителна, през нея се анализират отговори, представят се проекти, видеа, материали\", обяснява директорът. \r\nМетодът напомня донякъде на образователния модел на Благовест Сендов, както и на финландската образователна система. . Часовете са слети в блок, като първият преподавател обяснява, например, за качеството на отделни напитки на български език, а в следващия час децата се сдобиват и с тази информация на английски, като по този начин получават езикови познания по професията, за която се подготвят. Има и училища, които преподават по сугестопедичния метод, разработен от българския учен Георги Лозанов, който е особено подходящ за изучаване на чужди езици, и по метода на Мария Монтесори, който акцентира повече върху интересите на детето и върху развиването на способността му да открива света само.  ", "date": "2019.01.29", "title": "Класната стая се възнесе в \"облака\""}
{"url": "https://www.standartnews.com/sport/kitaytsi-iskat-nemski-natsional-383747.html", "text": "Нападателят на Байерн (Мюнхен) Сандро Вагнер скоро може да замине за Китай. Интерес към изигралият 9 мача за германския национален отбор футболист проявява китайският Тянцзин Теда, чийто треньор е Ули Щилике. 31-годишният Вагнер не попада в сметките на наставника на баварците Нико Ковач и дори не намери място в групата за последните два мача в Бундеслигата. Тянцзин иска да привлече Вагнер с двугодишен договор и е готов да плати 5 милиона евро за трансфера, пише \"Билд\". Вагнер пристигна в Байерн от Хофенхайм за 13 милиона евро като алтернатива на Роберт Левандовски. фото: ЕПА/БГНЕС    ", "date": "2019.01.29", "title": "Китайци искат немски национал"}
{"url": "https://www.standartnews.com/mneniya/psikhiatrt-nashi-patsienti-navn-sa-gladni-i-dripavi-383711.html", "text": "---------------------------------- - Въпросът е много деликатен. Институциите имат двоен стандарт към хората с психиатрични болести. Вдигат се кухи лозунги за деинституционализация, човешки права и свободи, но се изграждат само единични демонстрационни проекти за грижи в общността. По-голямата част от пациентите с психични проблеми нямат никакъв шанс да получат адекватни социални услуги. Можете да ги видите да ровят по контейнерите, да спят под стълбите, да мръзнат по пейките в градинките, да просят на пазара или пред някоя църква. През последните години под „структурни промени” се разбира единствено съкращаване на болнични легла. Работа напуснаха десетки квалифицирани лекари, медицински сестри, психолози, санитари. Когато започнах работа в ДПБ-Раднево през 1997 г., имаше девет отделения с общо 560 легла, все още функционираше рехабилитационният комплекс. Днес отделенията са осем, леглата – 420. Програмите за психосоциална рехабилитация функционират в осакатен вид и „на магия”, без адекватно финансиране. Колко от изписваните болни са настанени в защитени жилища, посещават дневни центрове, ресоциализирани са успешно, работят, гледат семейства, приемат поддържащата си терапия и са добре психически и физически? Това никой не знае. Виждам ги редовно по улиците – гладни, мръсни, дрипави. Ако останат да мрат по улиците, започва безумен натиск от социални служби, роднини, полиция, медии: „да си ги приберем и да им дадем една стаичка да живеят в нея”.  - Много от психичните болести имат хроничен, рецидивиращ и прогресивен ход – зависимостите, някои форми на шизофрения, биполярно афективно разстройстсво и други. Липсата на система от грижи води до сериозна деградация и инвалидизация на засегнатите. Виждал съм хора с всякакви диагнози, изоставени от близките си и от социалните служби в болницата. Много често те попадат при нас по спешност в окаяно състояние - без лични документи, без пари, без пенсия, понякога дори без дрехи и обувки. Често биват настанявани на задължително или принудително лечение със съдебно решение и след изтичане на срока, определен от съда, няма къде да бъдат насочени. Оставени на улицата, те са напълно безпомощни. Не биха могли да кандидатстват сами за прекрасните социални услуги, предлагани от общините. Ако ги изпишем, състоянието им бързо се влошава и отново ги водят. Получава се затворен кръг, абсурдът пациентът да е добре в болницата и зле навън.     Просто болестта засяга тежко мозъка и променя поведението. Това е нещастие за всички. Стига се до крайно занемаряване, понякога до физическа агресия, самоубийства, убийства. И това при болни, които реагират прекрасно на адекватно лечение и имат всички шансове за възстановяване. Не е справедливо да ги обвиняваме за това – никой не е виновен, че се е разболял. Много от тях са недееспособни и невменяеми. Ако обществото  се грижи добре за такива хора, това спестява много средства на данъкоплатците, връща болните обратно в активния живот, прави ги пълноценни граждани. -   Противоправни деяния могат да извършат по болестни мотиви тогава, когато заболяването е извън контрол, т.е. когато няма адекватно лечение.  Вината не е в пациентите, а в липсата на система за обхват, осигуряваща системни грижи на всеки етап от терапията.  Определени медии имат голяма роля за изграждането на негативните нагласи в общността. Търсенето на сензации, неграмотно и тенденциозно поднесената информация, влечението към махленски клюки и неспазването на морални норми и граници са сред основните причини за стигматизацията и лошото отношение към психично болните.  - Проблемът не е в медикаментите. Многократно сме обсъждали с колеги, че нашите пациенти имат достъп до най-модерните съвременни лекарства. Опасността е другаде: липсват напълно психосоциалната рехабилитация и ресоциализация. Лечението има ефект само ако е комплексно и последователно във времето. Болестта засяга физическото състояние, психиката и социалното функциониране. Само лекарства не са достатъчни. Те не могат да заменят останалите нужни звена и интервенции. Системното мислене липсва напълно в организацията на психичноздравните услуги в България. Поради спецификата на болестта много наши пациенти нямат критично отношение към състоянието си и отказват лечение. Стига се до абсурда да чакаме да стане инцидент, за да предприемем някакви действия. Няма координация и проследяване: още преди около 20 години диспансерната система беше унищожена, а на нейно място така и не бе изградена нова, с т. нар. “водене на случай“, която да я замени.  - Избягвам да обобщавам. Сред близките на зависимите има всякакви хора. Правилото е, че трябва близките да получават подкрепа, да бъдат образовани и въвлечени в процеса на възстановяване. Това дава чудесни резултати.  \r\nПоради липсата на система за обхват няма как да проследим движението на пациентите, дългосрочните резултати и успеваемостта на терапията. У нас се работи „на парче“, аз поне не съм виждал адекватна статистика. Зависимостта е хронично рецидивиращо заболяване, което означава, че поддържането на постигнатите резултати изисква пълно въздържание от употреба на психоактивни субстанции и усилия за цял живот. Винаги трябва да има готов план за овладяване на срив или рецидив.  - Държавата отдавна е абдикирала от тези свои ангажименти.  . Това констатират всички: пациенти и техните близки, терапевти, медии. Наскоро излезе и доклад на Европейската психиатрична асоциация относно психично-здравните грижи в България и процеса на реформа, който установи същото. В него бяха визирани нарушения на човешките права и неприемливи условия в здравните ни заведения, дискриминационно финансиране, разпокъсани грижи, липса на съвместно планиране и отчетност, сериозен недостиг на квалифициран персонал, негативни обществени нагласи към промени, маргинализация на психиатрията като специалност и още много други. Има дадени конкретни препоръки и би следвало управляващите да се съобразят с тях. Дали ще го направят, предстои да видим…  ", "date": "2019.01.29", "title": "Психиатърът: Наши пациенти навън  са гладни и дрипави"}
{"url": "https://www.standartnews.com/biznes/fandkova-za-ft-sofiya-e-tsentr-za-razvitie-na-tekhnologiite-i-inova-383708.html", "text": "\"Капиталът на София са добре образованите млади хора. София е на трето място в Европа по брой на стартиращите компании в Ай Ти сектора. За 5 години софтуерният сектор бележи ръст от 120% в България, а в София работят 90% от технологичните компании в страната. Така че уверено можем да кажем, че в София се създава уникална среда за развитие на технологиите и иновациите. Това казва в интервю за специализираното издание на \"Файненшъл таймс\" за чуждестранно развитие и икономическо развитие кметът на София Йорданка Фанъдкова, цитирана от пресцентъра на Столична община. Нашата цел е да съдействаме за това развитие, така че градът ни да се превърне в ключов хъб на европейско и световно ниво, допълва още столичният кмет и припомня, че София привлича повече от половината чуждестранни инвестиции в България. През последните години голямата част са насочени към индустрии и дейности с висока добавена стойност и високотехнологични производства - компоненти за авио и автоиндустрията, центрове за научна и развойна дейност в сферата на ИТ, кибер защита и др. Качествената разлика през последните години е, че в София все по-масово се създават продукти, които намират реализация на глобалния пазар. Ние вече не само произвеждаме решения и продукти, а и ги създаваме. Силата на София са професионалистите и иновативните млади хора, които имат уменията да решават големите предизвикателства с нова архитектура на свързаност и с много по-голяма бързина. Затова се стремим да насърчаваме инвестиции в развойна дейност и изследвания в сферата на биотехнологиите, високотехнологичното производството, креативните индустрии и умни градове, посочва в интервюто столичният кмет Фандъкова. Йорданка Фандъкова, първият кмет жена на София, разказва на Себастиан Шехади за бързо подобрената бизнес среда в града. - Какво прави София привлекателна за преките чуждестранни инвестиции - За последните 10 години София е европейският град с най-голям ръст на БВП на човек от населението и с 40% от БВП на България. Част от този период беше тежък за икономиката в световен мащаб. За нас беше важно да привлечем максимален обем публични инвестиции в развитието на инфраструктурата - това помогна и на бизнеса, и допринесе за развитието на града. 30 км ново метро за 10 г. е много добър резултат. Новата инфраструктура, добрата свързаност с ключово за региона местоположение и фактът, че София е образователният център в региона, се оценяват от инвеститорите. Капиталът на София са добре образованите млади хора. Предимство е и акцентът е върху инженерните специалности и компютърните технологии, които се изучават и в специализирани средни училища. Затова и София е на трето място в Европа по брой на стартиращите компании в ИТ сектора. За 5 години софтуерният сектор бележи ръст от 120% в България, а в София работят 90% от технологичните компании в страната. Така че уверено можем да кажем, че в София се създава уникална среда за развитие на технологиите и иновациите. Нашата цел е да съдействаме за това развитие, така че града ни да се превърне в ключов хъб на европейски и световно ниво. Показателно е и че \"Файненшъл таймс\" избра София за технологичния екип на FT Core. А в началото на годината \"Кока Кола\" отвори втория по големина в света развоен център със 130 IT-специалисти в София. - В кои сектори бихте искали да видите повече чуждестранни инвестиции? - София привлича повече от половината чуждестранни инвестиции в България. През последните години голямата част са насочени към индустрии и дейности с висока добавена стойност и високотехнологични производства - компоненти за авио и автоиндустрията, центрове за научна и развойна дейност в сферата на ИТ, кибер защита и др. Качествената разлика през последните години е, че в София все по-масово се създават продукти, които намират реализация на глобалния пазар. Ние вече не само произвеждаме решения и продукти, а и ги създаваме. Силата на София са професионалистите и иновативните млади хора, които имат уменията да решават големите предизвикателства с нова архитектура на свързаност и с много по-голяма бързина. Затова се стремим да насърчаваме инвестиции в развойна дейност и изследвания в сферата на биотехнологиите, високотехнологичното производството, креативните индустрии и умни градове. Други ключови индустрии са бизнес-услугите и туризмът. - Какво възпира повече инвестиции в София? - За инвестиции са нужни три неща - знание, сигурност и възможности. Тази есен почти всяка седмица нова компания отваря нов офис в София или разширява дейността си. Обект сме на все повече проучвания от компании от целия свят. Според последното изследване на FDi Intelligence София ще е сред най-атрактивните локации за международни инвестиции в следващите 2 години. Убедена съм, че фактът, че София уверено влиза в световни класации ще допринесе за все по-големия интерес към града. Факт е, че София имаше и все още има много да навакса в сравнение с другите европейски столици. Затова и аз и екипът ми в последните години работим с темпове, които да компенсират това забавяне. - Как правите София по-добра за бизнеса? - Нашата цел е да развиваме София като иновативен и зелен град. За мен лично голямата цел е да повишим качеството на живот на хората, а това освен с по-добра градска среда става и с повече възможности за професионално развитие и добри доходи. Затова създаването на добра среда за бизнес и предприемачество са ключът. С тази цел създадохме Софийската агенция за инвестиции, която подкрепя българските и чуждестранните бизнеси, които искат да се развиват в София. От 2016 г. досега Агенцията е работила върху 115 конкретни проекта на инвеститори, предоставяйки напълно безплатно информация, анализи, контакти и съдействие. Разширихме партньорството си с други европейски столици, със създаване на контакти между бизнеса и вече имаме сключени споразумения с Лондон и Виена.", "date": "2019.01.29", "title": "Фандъкова пред FT: София е център за технологии и иновации"}
