{"url": "https://www.standartnews.com/sport/otpusnakha-15-miliona-leva-za-natsionalna-sportna-baza-381427.html", "text": "Става дума за постановление, с което се одобрява допълнително плащане в размер на 1,5 милиона лева за Национална спортна база ЕАД. Илияна Раева изказа специални благодарности към премиера Борисов за това, което се прави за художествената гимнастика Тя му подари злата топка с подписите на световните шампионки по художествена гимнастика. \r\nТова е най-красивият коледен подарък, който може да получи националния отбор по художествена гипнастика. С подобряването на базара нашите успехи ще стават все повече и повече. Зала “Раковски” ще бъде разширена с два килима. От 2001 първа година чакаме, предполагаме, че по най-бързият начин ще бъде построено разширението, каза Илияна Раева.", "date": "2018.12.27", "title": "Отпуснаха 1,5 милиона лева за Национална спортна база"}
{"url": "https://www.standartnews.com/sport/minesota-nadvi-chikago-kago-gost-381416.html", "text": "Минесота победи като гост Чикаго със 119:94 в среща от поредния кръг на редовния сезон в НБА на САЩ и Канада. Останалите резултати: Орландо – Финикс 120:122 (прод), Детройт – Вашингтон 106:95, Бруклин – Шарлът 134:132 (2 прод), Атланта – Индиана 121:129, Маями – Торонто 104:106, Мемфис – Кливланд 95:87, Сан Антонио – Денвър 111:103, Далас – Ню Орлийнс 122:119, ЛА Клипърс – Сакраменто 127:118.", "date": "2018.12.27", "title": "Минесота надви Чикаго каго гост"}
{"url": "https://www.standartnews.com/sport/ramos-napuska-real-ako-spetsialniya-se-zavrne-381423.html", "text": "Капитанът на Световният и европейски клубен шампион Реал (Мадрид) Серхио Рамос е готов да напусне клуба, ако Жозе Моуриньо се завърне като треньор на \"белия балет\", разкри испанският вестник „Мундо Депортиво“. Причина за това решение е обтегнатите отношения между двамата при предния престой на Специалния на „Сантяго Бернабеу“ в периода 2010-2013 г. Според медиите в Испания Моуриньо може отново да оглави 13-кратния европейски шампион Реал след края на този сезон и да заеме мястото на Сантяго Солари. Португалецът е безработен, след като беше уволнен от Манчестър Юнайтед на 18 декември.", "date": "2018.12.27", "title": "Рамос напуска Реал ако Специалния се завърне"}
{"url": "https://www.standartnews.com/sport/inter-bi-napoli-s-ksen-gol-381414.html", "text": "Резервата Лаутаро Мартинес вкара гол в добавеното време и донесе домакинската победа на Интер с 1:0 над Наполи в последен мач от 18-ия кръг на италианската футболна Серия А. Загубата остави Наполи вече на 9 зад лидера Ювентус, който по-рано направи 2:2 като гост на Аталанта. Наполи завърши мача на \"Джузепе Меаца\" с 9 души, защото с червени картони бяха изгонени Кулибали и Инсиние.", "date": "2018.12.27", "title": "Интер би Наполи с късен гол"}
{"url": "https://www.standartnews.com/sport/albert-popov-specheli-dva-slaloma-za-fis-v-bansko-381475.html", "text": "Водещият ни алпиец Алберт Попов (Мотен) спечели и двата слалома за купа \"Юлен\" проведени днес в Банско. Стартовете са от календера на ФИС и БФСки, а организатор е \"Юлен\" АД. На писта №8 Попов спечели първия слалом с общо време от 1:22,80 мин. Втори на 0,08 сек остана другия ни национал Камен Златков (Мотен), а трети на 2,46 сек е Йоанис Антонио (Гър). Във втория слалом Попов финишира за първото място с 1:23,85 мин. Втори е третият ни представител на националния тим Йоан Тодоров (\"Юлен\") с 1:25,59 мин, а трети е Калин Златков (\"Юлен\") от Б тима на България с 1:25,76 мин. Камен Златков не завърши първия манш. При дамите победите и в двата слалома са за националки. В първия спечели Ева Вукадинова (Боровец), а във втория №1 е Гергана Заднепровска (\"Юлен\"). Участие в състезанията, които са първи при мъжете и жените за новия сезон в България взеха 58 алпийци от 8 нации. Призьорите бяха наградени от председателя на БФСки Цеко Минев и неговия заместник Георги Бобев. ", "date": "2018.12.27", "title": "Алберт Попов спечели два слалома за ФИС в Банско"}
{"url": "https://www.standartnews.com/regionalni/vmesto-koledno-parti-pari-za-blagotvoritelnost-381466.html", "text": "Военнослужещите от 101-ви Алпийски полк се отказаха от Коледно тържество, като за сметка на това дариха средствата на нуждаещи се хора, както и за стипендии на ученици с отличен успех. Решението за благотворителните инициативи е взето далеч преди празниците. \r\nТака всички от полка успели да съберат сума, надхвърляща 4000 лв. От тях 800 лв. били дарени на пенсионирана служителка на Военното формирование, която е с тежко заболяване. 3000 лв. са отделени за техен колега - военнослужещ от формированието, който тежко пострада при битов инцидент. \r\nОсвен това стипендии от по 100 лв. ще получат шестима отличници от Националното училище за фолклорни изкуства в Широка лъка. Военни от поделението в Смолян, участваха и в Коледно тържество в Родопския Драматичен Театър „Николай Хайтов\" в Смолян за деца със специални образователни потребности.", "date": "2018.12.27", "title": "Вместо коледно парти - пари за благотворителност"}
{"url": "https://www.standartnews.com/sport/grisho-shche-se-biya-dokray-381459.html", "text": "Надъхващо изказване направи голямата българска звезда на световния тенис Григор Димитров преди началото на сезона. Той пристигна в Бризбейн за началото на първия турнир за 2019 г., който ще стартира още на 31 декември.  \r\nОще на летището беше посрещнат пред тълпи журналисти, пред които обяви какви са целите му през сезона и как е протекла подготовката му през кратката пауза между предишния и предстоящия сезон. Тя беше само шест седмици, в които той работи с легендата Андре Агаси.  \r\n\"Просто съм напълно готов. Това е едно от най-важните послания от Андре, а и от мен - готови сме да се бием докрай. Свършихме всичката необходима работа и това е най-хубавото, което можехме да направим. На всяко едно занимание се опитвах да давам по 100% от себе си. Надявам се това да се отплати и дано в Бризбейн изиграя няколко мача поред. Това ще ми вдъхне необходимото самочувствие\", сподели Григор Димитров пред медиите в Австралия в навечерието на турнира в Бризбейн.", "date": "2018.12.27", "title": "Гришо: Ще се бия докрай"}
{"url": "https://www.standartnews.com/sport/silvano-prandi-otnovo-e-nachelo-na-voleybolistite-381478.html", "text": "Италианецът Силвано Пранди се завръща начело на българския мъжки национален тим по волейбол. Днес известният спец подписа договор с българската федерация, като ангажиментът му е до края на януари 2020 г, когато ще е преминала и европейската олимпийска квалификация. При класиране за игрите в Токио контрактът автоматично ще бъде продължен. В следващите седмици ще бъде уточнен щабът, с който ще работи Пранди при завръщането си. 71-годишният наставник на френския „Шомон” пое националния през 2009 г. и още същата година го изведе до бронзовите медали на европейското първенство.  „За мен е голямо удоволствие и чест да се завърна начело на българския отбор, който ми донесе много позитивни спомени. Приемам с голям ентусиазъм задачата да класирам отбора за олимпийските игри. Предстои и европейско първенство, което също представлява голям стимул за мен. Давам си сметка, че пътят към Токио ще бъде много труден, но вярвам, че с усилията на треньорския щаб, състезателите и българската федерация тази цел може да бъде постигната”, коментира Пранди за официалния сайт на БФВ. Първото официално състезание за Пранди начело на тима ще бъде Лигата на волейболните нации. България ще бъде домакин на два турнира – във Варна и Пловдив, и гостува на Аржентина, Бразилия и Китай. „Радвам се, че постигнахме договорка с именит специалист като Силвано Пранди. Той беше първият, към когото се обърнахме, след като приключи ангажиментът на Пламен Константинов. Разговорът с Пранди протече изключително конструктивно и се разбрахме много бързо. Надявам се мъжкият отбор да постигне нови успехи и да се върне на мястото, където са свикнали да го виждат феновете”, каза президентът на федерацията инж. Данчо Лазаров.", "date": "2018.12.27", "title": "Силвано Пранди отново е начело на волейболистите"}
{"url": "https://www.standartnews.com/mneniya/blfira-li-dogan-za-programniya-kabinet-381430.html", "text": "Ахмед Доган получи неочакван коледен подарък от един заклет  враг - Валери Симеонов. Доскорошният вицепремиер сравни традиицонното предновогодишно слово на почетния председател на ДПС с книгата “Празни мисли на един празен човек”, която донесе на Джером К. Джером световна популярност и го нареди сред най-обичаните писатели на миналия век. Защото той е човекът, който превърна иронията в най-ефективния инструмент за обяснение на реалността на заобикалящия ни свят. И  си позволи сарказъм спрямо британския елит в златните времена на империята, когато кралица Виктория  владееше  една четвърт от  населението на света и въртеше половината от морската търговия. Изказът на Доган е далеч от стилистиката на английския сатирик. Но от словото му прозират сходни предупреждения към европейския елит, осъвременени 100 години по-късно.  За разлика от досегашните негови изказвания, в които на фокус бяха или вътрешнопартийни, или вътрешно политически проблеми, днес той поставя като  акцент  на бъдещето на Европа, предвид съдбоносните  избори за новия Парламент. Всъщност, ние не чуваме за първи път диагнозата за рухналите ценности, нарушените баланси и изгубената толерантност, но когато тя се препотвърди от политик от такъв калибър, ясно е, че е дошло времето за радикална промяна. По традиция, в България това означава само едно- избори. Затова и всички се вторачиха в неговата политическа рецепта - програмен кабинет, който да реализира общонационални за всички партии приоритети. Бързината, с която играчите в родното ни политическо казино, побързаха да отхвърлят мизата на Доган, постави въпросът дали това не беше блъф, за да разбере тяхното отношение към залога за общонационална кауза. Или за да  \r\nпредусети кой какви карти държи в ръцете си, за да остане в управленската игра. И ако политическата й конфигурация все още не е известна, то от изказването му недвусмислено става ясно, че тя ще е функция на нова икономическа база. За първи път от 10 години Доган публично огласява концепцията си за взаимоотношенията бизнес- държава. И признава грешния подход за “весдесъщия бизнесмен- държавата”, която се прави на най-голям работодател чрез раздутата си администрация, а в същото време абдикира от  ангажиментите си за гарантиране на пазарната икономика. Според него, тревожното изтичането на капитали и отлива на инвеститори може да спре, само ако  икономиката се завърти на 180 градуса. Това изисква  повече държава в икономиката. Но не чрез национализация или реприватизация. А чрез реално подпомагане на бизнеса в посока иновативност и конкуретноспособност. Което би осигурило  поне 6 процента икономически ръст, за да се вдигнат чувствително доходите и да се излекуваме от бедността. Този тип икономика Доган нарича пазарна демокрация. И я залага в програмата за ускорено и догонващо развитие. За нея той не търси авторство, но твърди, че ще печели  изборна аудитория, която вече опасно гледа към Улицата. Без съмнение, Доган  не влиза в предизборното наддаване с празни ръце. А с нова  икономическа оферта, която слага на масата за обществено обсъждане. И то с пълното  съзнание  колко рискова е за политическите му опоненти. Защото ако я одобрят, ще трябва да го обявяват за официален партньор в реализирането й. Ако пък я отхвърлят, ще са принудени да признаят, че наистина е блъфирал с твърдението, че няма нужда от предсрочни избори. А предупреждението му за  имплозия в някои от политическите лагери  ще се окаже неизбежна реалност. ", "date": "2018.12.27", "title": "Блъфира ли Доган за програмния кабинет?"}
{"url": "https://www.standartnews.com/sport/despodov-i-nedelev-zaedno-prez-proletta-381415.html", "text": "Двете най-актуални млади звезди на Първа лига Кирил Десподов (ЦСКА-София) и Тодор Неделев (Ботев Пд) може да се съберат в един отбор за пролетта. Той обаче няма да е на \"червените\", както искат на \"Българска армия\", а вероятно ще е в Казахстан при Стойчо Младенов. Според едно от най-големите издания в страната Vesti.kz, местният Кайсар, който е воден от бившия треньор на ЦСКА, проявява огромен интерес към дуото и е готов да го привлече в редиците си още тази зима, за да се подсили подобаващо за новия сезон. Тимът на Стойчо завърши в подножието на евротурнирите, но през следващата кампания ще се цели много по-високо, като за целта има драстично увеличение на бюджета и ще се търсят качествени футболисти. И дуетът Неделев-Десподов е приковал вниманието на казахите. И все пак такава сделка изглежда доста трудно постижима, като се има предвид огромния интерес към двамата и от други страни. Десподов е спряган за преминаване в западноевропейски тим, докато за Неделев наскоро беше получена оферта в Ботев от Китай. ", "date": "2018.12.27", "title": "Десподов и Неделев заедно през пролетта"}
{"url": "https://www.standartnews.com/regionalni/politsiyata-izdirva-4-momcheta-izbyagali-ot-internat-381422.html", "text": "Полицията в Разград издирва четири момчета, избягали от Възпитателното училище - интернат в Завет, съобщи тази сутрин Радио Шумен. На 23 декември през нощта те откраднали лек автомобил \"Рено 11 GTL\". Часове по-късно превозното средство е открито в околностите на Завет със счупен люк. На 24 декември около 02,30 часа след полунощ бегълците разбили входната врата на магазин за хранителни стоки в Завет, откъдето задигнали монети на обща стойност около 90 лв. На следващия ден сутринта две от момчетата, на 16 и на 14 години, извършили грабеж в Разград. Влезли в хранителен магазин и със заплахи отнели от продавачката мобилен телефон и 60 лв. В хода на разседването на тези грабежи криминалистите са установили, че извършителите са четирите избягали от интерната в Завет момчета, които все още се издирват. \r\n ", "date": "2018.12.27", "title": "Полицията издирва 4 момчета, избягали от интернат"}
{"url": "https://www.standartnews.com/biznes/zakon-pazi-trgovskata-tayna-381447.html", "text": "Правителството одобри проект на Закон за защита на търговската тайна. Законопроектът е изготвен във връзка с изпълнение на ангажиментите на България като държава-членка на Европейския съюз и цели привеждане на действащата в страната правна закрила на търговските тайни в съответствие с изискванията на европейското законодателство. Търговските тайни са една от най-често използваните от предприятията форми на защита на интелектуални продукти и иновационно ноу-хау. В същото време са най-слабо защитените от съществуващата правна рамка на ЕС срещу тяхното незаконно придобиване, използване и разкриване от други страни.", "date": "2018.12.27", "title": "Закон пази търговската тайна"}
{"url": "https://www.standartnews.com/regionalni/khranitelni-paketi-shche-poluchat-bedni-v-dobrichko-381424.html", "text": "Близо 6000 социално слаби жители на Добричка област ще получат през януари и февруари   индивидуални хранителни пакети. Помощта е по оперативна програма за храни и материално подпомагане, съобщиха днес от областния съвет на БЧК. Пакетите ще съдържат 16 вида хранителни продукти – ориз, спагети, лютеница, грах, консерви с говеждо месо, зелен фасул, леща, захар, олио и др. Стойността на един пакет е 53 лева. Право на този вид подпомагане имат лица и семейства, които са получавали целева помощ за отопление през отоплителния сезон 2016-2017 г.; майки, които получават месечни помощи за отглеждане на дете до навършване на една година; лица и семейства, получили еднократна помощ за първокласници, както и лица и семейства, пострадали при бедствия и аварии, уточняват от БЧК.  \r\n  Раздаването на хранителните пакети ще започне на 7 януари по график по общини.", "date": "2018.12.27", "title": "Хранителни пакети ще получат бедни в Добричко"}
{"url": "https://www.standartnews.com/biznes/frenska-kompaniya-broi-321-mlrd-evro-za-getuik-381458.html", "text": "Френска компания купи британското летище „Гетуик”. Базираната във Франция Vinci Airports придобива контрола над второто по натовареност летище на Осрова, съобщи Би Би Си. Vinci Airports ще плати 3,21 млрд. евро за 50.01% от лондонското летище. Очаква се сделката да бъде приключена до средата на 2019 г. Миноритарният пакет от 49.99% ще се управлява от инвестиционната група Global Infrastructure Partners (GIP). Съгласно сделката GIP ще намали наполовина дела си до 21%, а Инвестиционният фонд на Абу Даби ще остане със 7.9%. Останалите дялове са разпределени между американски и южнокорейски пенсионни фондове и австралийски държавен инвестиционен фонд. Vinci Airports е част от инфраструктурния конгломерат Vinci - един от най-големите строители и концесионери на инфраструктура в света.  Близостта на Брекзит\"вероятно ни помогна да приключим сделката\", каза Николас Нотеберт, шеф на летищата на „Vinci“. В дните преди Коледа летище \"Гетуик\" влезе в световните новини, след като бе атакувано с дронове. Летателните машинки затвориха летището за 36 часа и объркаха пътуването на над 100 000 пътници.", "date": "2018.12.27", "title": "Френска компания брои 3,21 млрд евро за „Гетуик”"}
{"url": "https://www.standartnews.com/regionalni/bivshite-kazarmi-v-kyustendil-stavat-moderen-pochiven-kompleks-381444.html", "text": "Бившите казарми в Кюстендил - огромен комплекс на около 600 декара площ и десетки сгради, който се руши от десетилетия, ще се превърне в модерен почивен комплекс, обяви областният управител Виктор Янев, съобщи БНР. \r\nВ порутеното бивше сапьорно поделение имало и 50-метров открит басейн, който също ще се използва. \r\nВоенното министерство вече е предоставило собствеността на казармите на областния управител. Към имота има вече заявен инвеститорски интерес, неофициално се коментира, че фирма от Русе има намерение да строи почивен и рехабилитационен комплекс. \r\n„Има разработен идеен проект“, каза областният управител  Виктор Янев. „Чакаме да бъде разработен подробен работен и технически проект, като стойността не е никак малка. Хубавото е, че има вече договорка и финансиране от различни фондове“, добави той. \r\nПърва копка за строителството на комплекс от хотели и вилни къщички, спортна зала за около 3000 души, игрища и паркова зона на територията на бившето военно поделение в Кюстендил се очаква да бъде направена най-късно през март-април 2019 г.", "date": "2018.12.27", "title": "Бившите казарми в Кюстендил стават модерен почивен комплекс"}
{"url": "https://www.standartnews.com/svyat/trmp-sashch-nyama-da-sa-poveche-svetoven-zhandarm-obzorvideo-381477.html", "text": "Съединените щати повече не могат да бъдат световен жандарм. Това заяви президентът по време , където се срещна с разположените там американски военни, съобщи АФП. \r\n\"Съединените щати повече не могат да продължават да бъдат световен жандарм\", заяви Тръмп във военновъздушната база Айн Ал Асад, на 160 км западно от Багдад. Така той защити решението си да изтегли американски военни от Сирия. \"Несправедливо е само ние да носим товара. Ние сме пръснати по целия свят. Намираме в страни, за които повече хора даже не са слушали. Честна дума, това е нелепо\", добави той пред американски военни. , за , заяви говорителката на Белия дом Сара Сандърс, цитирана от ДПА. Сандърс написа в Twitter, че президентът е в Ирак, за да посети американски войници и командирите им, да им благодари за службата, успехите и саможертвата им и да им пожелае весела Коледа. Властите на Ирак са били предварително уведомени за визитата на Тръмп в страната, но официални срещи не се състояха поради разногласия около организирането им. Те бяха заменени с телефонни разговори, съобщи иракското правителство в комюнике, цитирано от АФП и ТАСС. \r\n\"Властите на САЩ съобщиха на иракското ръководство за желанието на президента на САЩ Доналд Тръмп да посети Ирак на 26 декември вечерта, за да поздрави новото иракско правителство и да се срещне с американските военни в състава на коалиционните сили, подкрепящи Ирак в борбата срещу \"Ислямска държава\", се казва в комюникето. \"Правителството на Ирак прие тази молба и бяха планирани официален прием и среща с премиера Адел Абдел Махди, но тя не се състоя поради разногласия около организирането й\", съобщиха от офиса на премиера. Срещата била заменена с телефонен разговор, по време на който двамата обсъдили обстановката в региона в светлината на решението на Тръмп да изтегли американските войски от Сирия, както и сътрудничеството в борбата срещу Ислямска държава. В комюникето на иракското правителство се посочва също, че Адел Абдел Махди поканил Тръмп да посети Багдад, а президентът също поканил премиера да посети Вашингтон. \r\nИракски депутати заявили пред Ройтерс, че срещата между Тръмп и Махди не се състояла поради разногласия около мястото на провеждането й. Американският президент предложил да се срещнат във военната база Айн ал Асад, но иракският премиер не бил съгласен, предаде Дарик радио. \r\nИракски политици и лидери на милиции осъдиха визитата на Тръмп като нарушение на суверенитета на Ирак, съобщи Ройтерс. Сабах ал Саади, председател на парламентарния блок Ислах, призова за извънредна сесия на парламента, \"за да се обсъди това крещящо погазване на суверенитета на Ирак и да се спрат тези агресивни действия от страна на Тръмп, който трябва да знае границите си: окупацията на Ирак от САЩ приключи\". \r\nБлокът Бина, съперник на Сабах в парламента и оглавяван от подкрепяния от Иран лидер на милиция Хади ал Амири, също се обяви против визитата на Тръмп в Ирак. \"Посещението на Тръмп е крещящо и очевидно нарушение на дипломатическите норми и показва неговото презрение и враждебност в отношенията му с иракското правителство\", се казва в изявление на Бина. \r\nПрезидентът на САЩ Доналд Тръмп и съпругата му Мелания пристигнаха във военновъздушната база Рамщайн в Германия, за да поздравят разположените там американски военни, съобщи АП. Самолетът на президента кацна в базата за презареждане на връщане от Ирак, където Тръмп направи изненадващо посещение, за да се срещне с американски военнослужещи. \r\nНа борда на \"Еър форс 1\" говорителката на Белия дом Сара Хъкаби Сандърс заяви пред журналисти, че иракският премиер е приел поканата на Тръмп да посети Вашингтон. Тя уточни, че двамата лидери са разговаряли по телефона.  ", "date": "2018.12.27", "title": "Тръмп: САЩ няма да са повече световен жандарм (ОБЗОР+ВИДЕО)"}
{"url": "https://www.standartnews.com/sport/fen-na-inter-pochina-sled-derbito-s-napoli-381456.html", "text": "Ужасяващи новини дойдоха след дербито между Интер и Наполи навръх Коледа. Фен на \"нерадзурите\" е починал в болницата в Милано тази сутрин, след като е участвал в боевете между агитките преди двубоя.  \r\nИмето му все още не се съобщава, като засега е ясно само, че е на 35 години. Той е бил блъснат от микробус с фенове на неаполитанците и веднага след това е бил закаран в лечебното заведение, но е починал, въпреки усилията на лекарите да спасят живота му.  \r\nИнцидентът се е случил в часовете преди мача, когато група фенове на Интер спряла микробуса с част от гостуващата агитка, държейки в ръце вериги, ножове и пръти. Започнало тежко меле, след което имало четирима ранени фенове на Наполи.  \r\nОстаналите успели да се качат обратно в микробуса, подкарали го, но ударили един от ултрасите на \"нерадзурите\", впоселдствие оказало се фатално за него. От наръганите фенове на Наполи само един е с тежки наранявания, но без опасност за живота.", "date": "2018.12.27", "title": "Фен на Интер почина след дербито с Наполи"}
{"url": "https://www.standartnews.com/regionalni/troleybusite-v-pleven-bezplatni-v-novogodishnata-noshch-381460.html", "text": "Плевенчани и гости на града ще пътуват безплатно с тролейбусния транспорт в новогодишната нощ, съобщиха от общинската администрация. Навръх Нова година ще се движат коли по линиите с номера 5, 9, 7, 33 и 1. Тролейбусна линия № 5 ще е с час на тръгване от жп гара към жк „Дружба” в 22.30 ч., 23.10 ч., 23.50 ч., 00.30 ч., 01.10 ч. Тролеите по линия № 9 ще тръгват от жп гара към жк „Дружба” в 22.50 ч., 23.30 ч., 00.10 ч., 00.50 ч., 01.30 ч. Тролей № 9 ще има курс от жк „Дружба” към центъра в 22.30 ч. Тролейбусна линия № 7 ще е с час на тръгване от спирка „Моста” към квартал Сторгоизия в 22.50 ч., 23.30 ч., 00.10 ч., 00.50 ч., 01.30 ч. Другите тролейбуси към комплекса с номер 33 ще тръгват от спирка „Моста” в 22.30 ч., 23.15 ч., 00.00 ч., 00.45 ч. Тролейбусна линия № 1, която свързва Девети квартал и жк „Сторгозия” ще тръгва от Втора клинична база в 22.15 ч., 23.15 ч., 00.15 ч., 01.15 ч. Както „Зетра” съобщи, от община Плевен канят всички плевенчани и гости на града да посрещнат заедно Новата 2019-та година на площада. Там ще има концерти на две рок-групи, народно веселие, а присъстващите могат да се почерпят с баница с късмети и с греяно вино.", "date": "2018.12.27", "title": "Тролейбусите в Плевен безплатни в новогодишната нощ"}
{"url": "https://www.standartnews.com/regionalni/po-visoka-taksa-smet-v-tutrakan-dogodina-381468.html", "text": "С един промил се увеличава размерът на такса \"Битови отпадъци\"  в община Тутракан през 2019 г.Това решиха днес на извънредно заседание  общинските  съветници.  \r\nЗа граждани таксата става 7 промила, а за фирми - 8 промила. В последните две години от общинския бюджет се заделят допълнително над 500 000 лв за покриване разходите по сметосъбиране и сметоизвозване, аргументира увеличението кметът Димитър Стефанов. \r\n Градските старейшини одобриха и план-сметката за чистотата, която в приходната и разходната си част е на стойност 1 005 421 лв.  \r\n ", "date": "2018.12.27", "title": "По-висока такса смет в Тутракан догодина"}
{"url": "https://www.standartnews.com/regionalni/drogiran-burgazliya-s-alfa-romeo-zaplashva-s-pishchov-na-ptya-381429.html", "text": "Дрогиран бургазлия с \"Алфа ромео\" е заплашил на пътя жена зад волана на \"Мазда-3\" с пистолет. Сигналът за инцидента е бил получен на Коледа в ранния след обяд, съобщиха за него днес от областата дирекция на МВР  - Бургас.  \r\n  При проверката е било установено е, че между двамата водачи възникнало спречкване на пътя между с. Маринка и Бургас. Ядосан, шофьорът на \"Алфа ромео\"-то, на 28 години, направил опит да избута от пътя колата, управлявана от 26-годищната бургазлийка, с автомобила си. При изравняването мъжът отворил десния прозорец на колата си, насочил пистолет към жената и отправил обидни думи и закана за физическа саморазправа с нея и спътника й. След сигнала на потъпевшите бургазлията бил е задържан от полицията в района на кръстовище „Трапезица“ за 24 часа. От него е бил иззет газов пистолет с 45 халосни патрона и пълнител с три патрона. При теста за употреба на наркотични вещества апаратът е отчел положителна проба за употреба на амфетамин. По данни на разследващите мъжът имал крими-досие в полицята. По случая е образувано бързо полицейско производство за хулиганство и употреба на наркотици", "date": "2018.12.27", "title": "Дрогиран бургазлия с \"Алфа-ромео\" заплашва с пищов на пътя"}
{"url": "https://www.standartnews.com/regionalni/pochistvaneto-na-kanala-vaya-priklyuchva-dogodina-381471.html", "text": "Каналът Вая край Бургас, който свързва едноименното езеро с Черно море ще бъде  почистен изцяло догодина. \"Първият етап от почистването приключи. 323 хиляди лева бяха осигурени за проекта чрез европейско финансиране\", съобщи днес пред БНР областният управител на Бургас Вълчо Чолаков.Част от финасирането било по линия на трансграничното сътрудничество с турския град Енис. Каналът Вая не е почистван от 30 години. \r\n Областната управа е спечелила финансиране и за втория етап.Общо 681 хиляди лева били необходимите средства за пълното почистване на канала Вая.Той е дълъг 636 м, а 375 м от него все още не са почистени.Заради пълното заблатяване на канала, при всеки пороен дъжд нивото на езерото Вая край Бургас  се повишава и залива улица „Крайезерна“. Често, за да не се стигне до по-сериозно наводнение са издигани и пясъчни диги.  \r\n Фото - Радио Бургас \r\n ", "date": "2018.12.27", "title": "Почистването на канала Вая приключва догодина"}
{"url": "https://www.standartnews.com/biznes/ptnite-taksi-v-severna-grtsiya-nyama-da-se-uvelichavat-381464.html", "text": "Очакваното увеличение на пътните такси по главната магистрала в Северна Гърция \"Егнатия\", както и на свързаните с нея напречни главни пътища, няма да влезе в сила от 1 януари, както беше планирано, пише \"Катимерини\", като се позовава на информационния сайт thessnews.gr. Причина за отлагането е, че увеличението още не е получило одобрение от компетентната дирекция на Европейската комисия. Според решение на гръцкото правителство от 1 януари таксите трябваше да бъдат увеличени от 0,03 на 0,05 евро, като на различните пунктове за събиране на тол такса увеличението щеше да бъде от 66 до 150%. През април се очаква да бъде известен изпълнителят на проект за въвеждане на електронна система за плащане на пътните такси с начален бюджет от 400 милиона евро.", "date": "2018.12.27", "title": "Пътните такси в Северна Гърция няма да се увеличават"}
{"url": "https://www.standartnews.com/regionalni/novogodishna-nazdravitsa-v-operata-381449.html", "text": "\"Новогодишна наздравица\" - така се нарича концертът  на Старозагорската \r\nдъpжaвнa oпepa, който ще се състои в последния ден на 2018-та. Специални гости в новогoдишния концерт са oпepeтнaтa пpимa Eдeлинa Kънeва и aĸтьopът Toнчo Toĸмaĸчиeв.Учacтвaт още обичаните от старозагорската публика coлиcти нa опepaта Eлeнa Πeтpoвa, Яницa Heшeвa, Гeopги Динeв, Oфeлия Xpиcтoвa, Ивaйлo Джypoв, Eмилия Джypoвa, Ивaйлo Йoвчeв, както бaлeтът нa опернaтa трупа.  Ha диpигeнтcĸия пyлт щe зacтaнe маестро Kpиc Maĸ Kpaĸън oт Beлиĸoбpитaния. Рeжиcьop на празничния спектакъл e Cлaвчo Hиĸoлoв. \r\n Щe пpoзвyчaт пoпyляpни opĸecтpoви пиecи, apии, дyeти, aнcaмбли oт oпepи, oпepeти и мюзиĸъли нa Гaeтaнo Дoницeти, Жopж Бизe, Жaĸ Oфeнбax, Йoxaн Щpayc, Имpe Kaлмaн, Фpaнц Лexap, Дeйл Bacepмaн и др. \r\n B цeнaтa нa билeтa зa нoвoгoдишния ĸoнцepт e вĸлючeн и ĸeтъpинг с чаша вино за новогодишната наздравица, припомнят от операта. Πo тpaдиция щe бъдe paзигpaнa и пpaзничнa тoмбoлa c нaгpaди.", "date": "2018.12.27", "title": "Новогодишна наздравица в операта"}
{"url": "https://www.standartnews.com/regionalni/starozagorskiyat-ombudsman-razdade-podartsi-na-detsa-siratsi-381473.html", "text": "Старозагорският омбудсман Надежда Чакърова, която инициира кампанията “Чудната елха”, раздаде над 200 подаръка на децата в социалните домове. Дни наред старозагорци са поставяли подаръци под \"Чудната елха\". \r\n\"Щастлива съм, че уcпяxмe дa cъздaдeм пpaзниĸ зa дeцaтa, нacтaнeни в coциaлнитe инcтитyции в Cтapa Зaгopa и вceĸи дa пoлyчи индивидyaлни пoдapъци cпopeд възpacттa, ĸнижĸи и лaĸoмcтвa. Haй-вълнyвaщo e, чe дeцa пoдapиxa нa cвoи вpъcтници ycмивĸи\", заяви Haдeждa Чaĸъpoвa. \r\n Тя блaгoдapи на институции, училища, семейства и граждани,  ĸoитo са ce вĸлючили aĸтивнo за peaлизиpaнeтo нa инициaтивaтa  „Чyднaтa eлxa”. \r\nФото -Infoz.bg \r\n ", "date": "2018.12.27", "title": "Старозагорският омбудсман раздаде  подаръци на деца-сираци"}
{"url": "https://www.standartnews.com/svyat/oblak-ot-marikhuana-nad-indoneziya-381470.html", "text": "Облак от марихуана се понесе над Индонезия, след като властите изгориха 800 килограма контрабандна дрога, предаде БГНЕС. Полицаите в провинцията с мюсюлманско мнозинство Ачех драснаха клечката също и на около 19 килограма метамфетамин, задържани при акции тази година. Около кладата демонстративно бяха наредени под конвой петима арестувани наркотрафиканти в яркооранжеви затворнически облекла. Ачех е дълбоко консервативен регион на върха на остров Суматра, който публично бичува престъпници за редица престъпления, включително хазарт, злоупотреба с алкохол, гей-секс или извънбрачни отношения. Индонезия има и някои от най-строгите закони за наркотици в света.", "date": "2018.12.27", "title": "Облак от марихуана над Индонезия"}
{"url": "https://www.standartnews.com/svyat/bomba-rani-dvama-v-tsrkva-v-atina-381436.html", "text": "Ранени са църковен уредник и полицейски служител, съобщиха от полицията. Устройството е поставено в метална кутия, открита от служител на църквата, който е уведомил полицията. Бомбата е ранила полицая, който пристигнал, за да разгледа кутията, по лицето и ръцете. Животът му е вън от опасност. Служителят на църквата също е претърпял леки наранявания и е хоспитализиран. Работник в кафене близо до църквата споделил пред телевизия Скай, че взривът е бил \"мощен\", съобщи Канал 3. Преди десет дни самоделна бомба избухна пред седалището на медийната група Скай в крайбрежното предградие на Атина, причинявайки големи щети. Досега няма поета отговорност за нападението. Нападенията, насочени към центровете на власт и посолствата, са често срещани в Гърция през последните години, като за това са обвинявани анархисти или крайно леви групи.", "date": "2018.12.27", "title": "Бомба рани двама в църква в Атина"}
{"url": "https://www.standartnews.com/svyat/vzriv-pred-tsrkva-v-atina-381411.html", "text": "Полицай беше ранен при експлозия в Атина. Предполага се, че става дума за умишлен акт. Взривът избухнал на стълбите на църква в квартал Колонaки малко след 7 часа сутринта. Според местни медии, пред църквата \"Св. Дионисий\" бил оставен подозрителен пакет. Служителите се обадили в полицията. Когато пристигнал патрул, бомбата избухнала и ранила единият полицай. Той е бил откаран в болница, като засега няма подробности за състоянието му. Районът е отцепен, тече раследване. Засега не е ясно кой е извършителя и какви са мотивите му.", "date": "2018.12.27", "title": "Взрив пред църква в Атина"}
{"url": "https://www.standartnews.com/svyat/vulkant-anak-karakatau-v-indoneziya-otnovo-se-aktivizira-381413.html", "text": "Индонезия повиши нивото за опасност до предпоследната стойност след серията от изригвания на вулкана Анак Каракатау. Всички полети около вулкана бяха пренасочени, след като той изхвърли нови стълбове от пепел, няколко дни след като предизвика смъртоносно цунами. Установена е и 5-километрова зона, която е забранена за достъп Властите препоръчаха на хората, живеещи в близост до зоната да избягват плажовете поради опасност от гигантски вълни. Снимка: Reuters Вулканът Анак Кракатау изригна мощно в събота и предизвика цунами, което причини смъртта на най-малко 430 души, най-малко 159 са безследно изчезналите, а близо 150 хиляди са ранените. Според експерти може да се е образувала нова дупка в кратера на вулкана под моското равнище. Съобщава се, че изригвания се чуват по няколко пъти в минута.", "date": "2018.12.27", "title": "Вулканът Анак Каракатау в Индонезия отново се активизира"}
{"url": "https://www.standartnews.com/svyat/kakvo-napravi-sveta-prez-2018-g-po-dobr-381419.html", "text": "Изминалата година беше много драматична, пълна с тежки бедствия - някои природни, други причинени от хора. Все пак не трябва да забравяме, че се случиха някои много важни и положителни неща. Плусинфо ги систематизира в своеобразна класация. \r\n  \r\n  \r\nПрез септември институтът „Брукингс“ заяви, че за първи път, откакто се води статистика, повече от половината от населението на света не са бедни, а от средната класа или богати. Под термина член на средната класа се подразбират онези, които могат да си позволят пътуване, кино, театър, които могат да си купят кола. Процентът на хората, живеещи под прага на бедността е спаднал от 36% през 1990 г. до около 9% тази година, според македонският портал Блиц. \r\n  \r\n  \r\nСпоред последната оценка на състоянието на озоновия слой, горният слой над северното полукълбо вероятно ще бъде напълно възстановен до 2030 г., а целият слой до 2060 г., се казва в доклад на ООН. Експертите смятат, че това е изключителен обрат, който показва какво е възможно, когато се предприемат глобални действия, пише \"Позитив Нюз\". \r\n  \r\n  \r\nПланинските горили се отстраняват от списъка на най-застрашените видове. Последните данни показват, че техният брой се е увеличил от 620, както беше през 1989 г., до около 1 000 днес. През 90-те години организациите за опазване на дивата природа предприеха мащабни дейности, които дадоха плод. Горилите бяха на ръба на изчезване, най-вече заради бракониерите. \r\n    Thinkstock/Getty Images   \r\n  \r\nРегионът Херат в Афганистан тази година най-накрая бе напълно изчистен от мините, много от които бяха поставени още през 80-те години на миналия век. Години по-късно хората губеха живота си, стъпвайки върху тях. Но след десетилетие работа британска група сапьори най-накрая прочисти района от мините. \r\n  \r\n  \r\nСпоред „Економист“ световният процент на самоубийства е намалял с 38% в сравнение с 1994 г., която е рекордна по брой самоубийства. Въпреки това има изключения като Съединените щати, където процентът на самоубийствата се увеличава. \r\n  \r\n  \r\nПрез април ЕС се съгласи да забрани група инсектициди, които са свързани с драматичното намаляване на пчелите. \r\n      \r\nЕксперти от 28 страни се договориха да забранят използването на три токсични неоникотиноиди шест години след като Европейската агенция за безопасност на храните заключи, че тези химикали са вредни за пчелите. \r\n  \r\nВърховният съд в Индия премахна забраната за сексуални отношения между хора от един и същи пол. Този закон съществуваше от времето на колониализма. Гей сексът отново стана криминално престъпление в Индия през 2013 година. Но Върховният съд гласува за изменение на този закон през септември, постановявайки, че хомосексуалния акт \"между пълнолетни възрастни\" не е престъпление. \r\n  \r\n  Thinkstock/Getty Images Международен договор забрани търговския риболов в Арктика. С оглед на това, че топенето на леда създава нов потенциал за експлоатация на Арктика, забраната, подписана през октомври, има за цел да защити по-голямата част от крехката екосистема. Търговският риболов ще бъде забранен в значителни райони на Арктика, съгласно споразумение, подписано в Гренландия.", "date": "2018.12.27", "title": "Какво направи света през 2018 г. по-добър?"}
{"url": "https://www.standartnews.com/biznes/smartfonite-koito-shche-zavladeyat-2019-381428.html", "text": "2018 година бе доста вълнуваща и разнообразна за пазара на смартфони. 2019 г. е само на месец разстояние, а тя се очертава да бъде изпълнена с още повече новости. \r\nВъзможно е още през януари или февруари да видим новите Galaxy S смартфони. За момента слуховете покрай тях гласят, че ще бъдат представени в три различни модела, като най-евтиният ще е само с по една камера отпред и отзад. По-скъпите Galaxy S10 и Galaxy S10+ най-вероятно ще са с вграден в дисплея   и с още по-големи дисплеи. \r\nНай-интересното, което очакваме от Samsung, е Galaxy F - огъващият се смартфон, който се превръща в , благодарение на Infinity Flex технологията, която компанията наскоро представи. \r\nHuawei показа, че не само знае как да прави качествени смартфони, но знае и как да бъде пионер в света на Android. За P30 и P30 Pro, които ще видим през 2019 г., все още се знае твърде малко, но предвид класата на тазгодишните Huawei телефони, всички очакват моделите с нетърпение. Вероятно при тях да видим още по-мощен 7-нанометров Kirin чип, както и новости при  . \r\nApple притежава един от най-добрите екипи за самостоятелна разработка на  , който тази година произведе A12 Bionic, за да направи тазгодишните iPhone модели едни от най-мощните на пазара. \r\nОчакваме, че догодина компанията на Тим Кук ще представи два нови модела, струващи над 1000 долара, както и ново устройство от класа на iPhone XR, който за момента е най-продаваният iPhone на 2018 г. \r\nПрез 2019 г. ще видим и LG V50 ThinQ, който ще е зареден с още повече AI мощ, особено що се отнася до представянето на  , която пък най-вероятно ще е с конфигурация от три сензора. \r\nНай-вероятно още през февруари ще видим и новата Nokia 9, за която се говори, че ще е първият смартфон на бранда, който разполага с наистина добра камера. Чуваме, че телефонът може би ще има 7-нанометров чип, какъвто за момента има само в тазгодишните флагмани на Apple и Huawei.", "date": "2018.12.27", "title": "Смартфоните, които ще завладеят 2019"}
{"url": "https://www.standartnews.com/svyat/patriarkh-kiril-tsrkoven-razkol-i-represii-grozyat-ukrayna-381452.html", "text": "Поздравявам всички членове на Висшия църковен съвет на последното за тази година заседание. Ние разбира се, ще обсъдим резултатите от изминалата година. На първо място бих искал да поздравя сърдечно всички вас. Трябва да кажем няколко думи за изминалата година, която, както всички знаем, беше много трудна. Източник на високо напрежение и фактор, влияещ върху благоденствието на православните хора, на тяхното духовно състояние, продължава да бъде положението на нашата Църква в Украйна. Вие сте в течение на събитията, знаете това, което се случва, знаете за последните събития – радикални и извънредно опасни за целостта на украинския народ, не само за нашата Църква – настъпиха в Киев след решението на украинския парламент да промени името на Украинската православна църква. В резултат на тези промени се очакват репресии и е напълно очевидно, че същите те представляват своеобразен ултиматум: ако Църквата не промени своето наименование, то нейната регистрация ще бъде заличена. Ако обаче Църквата промени името си, тогава, естествено, особено силен натиск ще се понесат от украинския народ и общественост. Безспорно ще започнат силови акции по отнемане на храмове. А народът в Украйна е вярващ, православен, силен във вярата, емоционален, и, разбира се, всичко, което може да се случи във връзка с храмовете, има риск да се превърне в кървав конфликт. Поради това, аз призовавам да усилим нашите молитви за съхранение на Украинската православна църква. На всички е добре известно, че поводът за началото на гоненията на украинското Православие е безпрецедентното, излизащо извън границите на каноничните правила, а поради това и престъпно решение на Константинопол да нахлуе в каноничната територия на Украинската църква Московка патриаршия, на територията на нашата Църква. Резултатът от тази инвазия са последващите опустошителни събития. Що за събития са това? На първо място – също така безпрецедентото вмешателство в държавната власт. И то в страна, която декларира своята принадлежност към европейските ценности, една от които – отделянето на Църквата и религията от държавата! В нарушаване на тази основополагаща европейска ценност, държавата, в лицето на президента пряко се намесва в църковното управление и може да се каже, че дори оглавява това, което наричат „обединителен църковен събор”, участва в преговорите с Константинопол относно така наречения томос – и всичко това – пред телевизионните камери на цял свят. Говорейки наскоро по телевизията, аз вече си задавах въпроса: как би реагирал светът, ако президентът на Руската федерация председателстваше Поместния събор на Руската православна църква или представляваше някой от Църковните йерарси пред целия свят и общественост от името на Събора. Можем да си представим реакцията на цял свят! А сега е тишина – абсолютна и всеобхватна – т.е. – може да се нарушават основните права, да се потъкват законите, ако по този начин се постига определена политическа цел. А конкретната политическа цел е ясно формулирана, в това число и от упълномощените представители на Съединените щати, които работят в Украйна, както и от самите представители на украинските власти: необходимостта да се прекъсне последната връзка, която обединява нашите народи, и тази връзка е духовната връзка. Ние сме свидетели на цивилизационна катастрофа. Подобно грубо и открито вмешателство в църковните дела не е имало досега, може би с изключение на времето на преките гонения, през които нашата Църква също е преминала. Поради това, събитията, които се случват днес в украинската земя, помрачават душата от една страна, но от друга страна, ни подтикват към усилена молитва. Братя, моля всички вас, както и подведомственото ви духовенство: и в Църковните, и в личните молитви да се застъпвате за Блаженейшия митрополит Онуфрий и за епископата на нашата Църква, които по Божията милост твърдо отстояват каноничните позиции. Вие знаете, че един от мотивите на Константинопол за прякото вмешателство в украинските дела, в нарушение на всички съществуващи канонични правила, е убеждението в това, че провеждането на „обединителния събор” и легализацията на разкола, ще доведат до разпадането на цялата Украинска православна църква. Твърди се, че ако Константинопол влезе в този процес и легализира разколниците, йерарсите от Украинската православна църква ще се втурват към „обединителния събор”. Тази идея наистина е обърнала главата на Патриарх Вартоломей. Него го убеждават, че веднага щом това се случи, православните епископи на Украинската църква един по един, ще отидат на този събор – сякаш се нуждаят от подтик и са готови за това. Представяна е невярна информация за десетки епископи, за които се твърди, че вече подкрепят „обединителния събор”. По време на моята среща с патриарх Вартоломей, той ми намекна че „значителна част от Вашия епископат подкрепя събора”, на което аз отговорих, че това не е истина и по мои данни, това са двама или трима души, чиято идентичност характеризирах. Това обаче не му направи впечатление, но именно това и се случи – дори не трима, а двама архиерея – тези, които именно имах предвид. Пълният провал на „обединителния събор” се изразява в това, че обединение не е постигнато. Единствено обединението на разколниците, на тяхната незаконна, противоканонична легализация от страна на Патриарха, юрисдикцията на който не се разпростира на украинската земя и не би и могла да се разпростира. Действията на Константинопол обаче предизвикват удивление и от гледна точка на здравия разум. Как е възможно да бъде заявено, че се отменя Актът на Патриарх Дионисии от 1686 година? Може ли някой със здрав разум и памет сред църковните или светските ръководители да заяви, че определен исторически акт, произвел действие в продължение на 300 години, се отменя? В едно от своите произведения Аристотел цитира Агатон – трагика, живял през V век преди Христа. Говорейки за езическите богове, той изразява интересна мисъл, която трябва да знае и от Константинопол. А мисълта е следната: „Едно не може Бог – да направи съществуващото несъществуващо”. Всичко, което вече се е случило, не е подвластно на никого, дори на Бога. А през 1686 година –Актът е реалност, от която възниква цяла история. Може ли да си представим, че Великобритания ще отмени Акта за независимостта на Индия? Ще предположим ли, че ако някой луд владетел го отмени, Индия ще изчезне? Ще изчезне ли държавата, нейната икономика, обществените отношения, културата? Или на някого във Великобритания му дойде наум да отмени факта на съществуването на Съединените щати? Да каже някой, че погрешно е имало освободителна война и се появила независима държава, което означава, че се отменя съществуването й в продължение на изминалите 200 години – подобни думи ще променят ли нещата? Всички просто ще се усмихнат. В края на краищата беше необходимо да се направи такава карикатура на историята! Наистина, това е карикатура – но да продължим нататък! Тук и трагедията, и комедията са едно, защото просто не е възможно разумно да се осмисли всичко, което беше предизвикано от Константинопол. Естествено в отговор последваха и нашите действия. Ние прекратихме общението. В Църквата не съществува друга възможност за преустановяване на разкола от тази, сами да се разграничим от него. Поради това, решението за прекратяването на евхаристийното общение беше решение за опазване на целостта на Православната църква, желание да се разграничим от разкола, от неговото пагубно влияние. Ние предприемаме това решение за да опазим целостта си. Друго средство в Църквата не съществува. Ето защо, когато ни казват „а не сте ли вие, които …” – е въпрос на това как хората се отнасят към каноничните правила на църковния живот. Но други средства в Църквата не съществуват. Аз искам да изразя своята сърдечна благодарност на нашите архиереи за активната подкрепа на това решение на Светия синод на нашата Църква. Вие знаете, че понастоящем в митрополиите спонтанно се свикват епископски събрания, митрополитски и епархийски съвети, където се обсъждат приетите от Църквата решения. И понастоящем ние имаме голямата подкрепа от страна на епископата, духовенството и вярващия народ. Аз говора за скърбите, но както казва мъдрецът, и това ще отмине. Църковната организация, такава каквато се изгражда днес в Украйна е абсолютно нежизнеспособна. Светските хора не могат да разберат това, но църковните го разбират много добре. Особено е понятно това за нас в Руската православна църква. В края на краищата, същото това, което се случи в следреволюционните години – буквално може да се каже, се случва в Украйна днес. Украинската ситуация е отражение на политиката на революционно настроените власти в Съветския съюз, насочени към унищожението на Руската православна църква. В крайна сметка и тогава властите вдъхновяваха разкопа на обновленчеството. Създаването на разцепление беше чудовищно опасно действие, замислено от съветските власти. Но предизвикани от външни сила разкол, се осъществява от църковни хора, а сред тях не само свещеници, но и епископи. Много архиереи са подкрепяли идеята на обновленческия разкол. Патриарх Тихон се оказва в изолация, в известен смисъл – сам – и именно в този момент разколниците са легализирани от Константинопол. Константинополският патриарх призовава Негово Светейшество патриарх Тихон да напусне и да предаде „висшето църковно управление”. Реалната политика на Константинопол, която се осъществява чрез постоянното представителство на Константинополската патриаршия в Москва, е насочена, както знаете, да подкрепя разколниците и да се бори с каноничната църква. И какви са били възвишените цели на Константинопол: да получи възможност да използва няколко недвижими имота за получаване на търговска печалба – огледално отражение на това, което се случва в Украйна във връзка със създаването на ставропигия. Ние вече сме минали през това изпитание и знаем, че то е голямо. Но в края на краищата Църквата побеждава. Поради това, през призмата на нашия собствен опит за това, което се случи и продължава да се случва в Украйна, можем да кажем, че краят на цялата тази история ще бъде аналогичен на края на обновленчеството в Съветския съюз. Поради това, че здравите благодатни сили на Църквата и Божията сила са по-силни и от най-голямата човешка сила. И именно в Църквата присъства Господ със Своя Свети Дух. Благодаря на православния народ в Украйна, на духовенството и епископата, които сега са обединени около Блаженейшия митрополит Онуфрий. И това единство, без съмнение, е гаранция, че силите на злото няма да могат да унищожат благодатното тяло на Православната църква в Украйна. Както знаете, беше приет закон за промяна на наименованието на Църквата. Закон, лишен от разум от гледна точка на съвременното право и съвременните принципи за отношенията между държавата и религиозните организации. Във всички западни страни, в светските държави, пример от които взема и Украйна, наименованието на църковната организация няма отношение към държавата, това е въпрос, който решава самата религиозна организация. Както знаете, аз трябваше да работя в Световния съвет на църквите. От време на време възникваше въпросът за името на религиозните организации, които са част или желаят да се присъединят към Световния съвет на църквите. Така че всичко там беше решено просто: както се е именувала самата религиозна организация, така трябва да се нарича и в Световния съвет на църквите. Обичайният принцип, нищо ново. Но когато държавата налага името на религиозна организация с ясно желание да я дискриминира и на практика да я унищожи, то това е нарушение на всякакви права и закони, приети в цивилизованите общества. Още веднъж следва да се подчертае: доколкото, както е видно, съществува поръчка, в това число и външна, за разрушаването на Православната църква в Украйна, то в рамките на реализацията на тази разрушителна политика, всички средства са приемливи. И това, че днес светът мълчи, свидетелства именно за това. Ние обаче трябва да направим нашите изводи, включително относно приказките които се опитват да ни наложат в продължение на дълги години – за върховенството на закона, за правата на човека, за религиозната свобода и за всичко, което доскоро се смяташе за фундаментална ценност при формирането на модерна държава и човешките отношения в съвременното общество. Това, което се случва днес в Украйна, без съмнение ще има опасни последици в живота на много страни и може да бъде използвано като прецедент. А това означава, че онези фактори, които подкрепят междурелигиозния мир, религиозната свобода, истинските права на човека, по всяка вероятност ще престанат да бъдат неприкосновени, особено ако пречат на някого да постига едни или други политически цели. Възникналото събитие е опасно не само за Украйна, но, бих казал, за целия свят. Защото Украйна може да се превърне в прецедент, пример за това как лесно може да бъде пренебрегнат всеки закон, всякакъв ред, всякакви човешки права, ако всичко това е необходимо за силните на този свят. В отговор на всичко това, още веднъж искам да призова всички вас към молитва, към съвместна работа и подкрепа на Украинската православна църква. Молим се Господ да съхрани благодатната Украинска православна църква, да вразуми народа, за да може хората на разграничават политиката от вярата, а най-важното, никога да не се усъмнят в това, че именно в Украинската православна църква присъства Светия дух и се извършват спасителните за хората Тайнства. Именно заради това, заради присъствието на Бога в човешката история, заради действието на Светия Дух чрез Църквата в хората, Църквата търпи понякога упреци и гонения. Но както историята сочи, краят винаги е един: Църквата излиза победителка в тези изкушения. Не защото е силна, а защото в нея обитава Светият Дух. Именно поради това, още веднъж призовавам всички към молитва, да си спомняме какво се случва в братска Украйна.  ", "date": "2018.12.27", "title": "Кирил: Църковен разкол и репресии грозят Украйна"}
{"url": "https://www.standartnews.com/svyat/spasikha-ot-lavina-12-godishno-dete-381455.html", "text": "Чудо в планината – 12-годишно момче беше открито живо, след като прекарало 40 минути затрупано под лавина във Френските Алпи. Лавина отнесла детето, докато карало ски заедно с родителите си в планинския курорт Ла План, в областта Савоя, съобщава „Франс прес”. 40 минути по-късно то било открито от куче на спасителите. Според тях цяло чудо е, че детето е живо, защото шансовете за оцеляване са нищожни след 15 минути под снега. Момчето, което е със счупен крак и много уплашено, беше откарано в болница в Гренобъл, предаде бТВ.", "date": "2018.12.27", "title": "Извадиха от лавина 12-годишно дете"}
{"url": "https://www.standartnews.com/biznes/lyulin-stava-chast-ot-struma-381440.html", "text": "Магистрала „Люлин“ става част от АМ „Струма“, а пътят Калотина - София става магистрала „Европа“. Тя ще включва и Северната скоростна тангента. Това е предвидено в решение на Министерския съвет, с което се утвърждава списъкът на републиканските пътища и се приема списъкът на пътищата от републиканската пътна мрежа, за които се плаща винетна такса. Автомагистрала „Люлин“ се присъединява към „Струма“ заради малката си дължина - 19,6 км, и факта, че се явява естествено начало на определеното за АМ „Струма\" трасе, обясниха от „Дондуков” 1. Така участъкът „София - Перник\" става част от пътя „София - Перник - Дупница - Благоевград - Симитли - Кресна - Сандански - граница Гърция\". На 15 ноември 2018 г. беше подписан договорът с избрания изпълнител за изграждане на 14,5 км от трасето на пътя Калотина - София в участъка от граничния пункт до пътен възел „Драгоман\", като проектът предвижда и изход към интермодален терминал Драгоман. Предстои подписване на договор и за още един участък от него - между Драгоман и Сливница. С модернизацията на пътя между границата с Република Сърбия и София ще се подобри свързаността на страната със западната ни съседка. Така ще се намали времето за пътуване и ще се повиши пътната безопасност по трасето. С правителственото решение мостът на р. Дунав в посока Русе - Гюргево за частта на територията на Република България се определя за съоръжение, за което се събира такса за ползване на отделно съоръжение по републиканските пътища, съгласно разпоредбата на Закона за пътищата, аналогично на сегашното положение. Изменението в списъка на републиканските пътища се прави поради множеството настъпили промени, свързани с въвеждането в експлоатация на нови пътни отсечки, които са част от републиканската пътна мрежа на страната, или отпадане на трасета от нея.  ", "date": "2018.12.27", "title": "„Люлин“ става част от „Струма“"}
{"url": "https://www.standartnews.com/svyat/rusiya-razreshi-drogata-za-meditsinski-tseli-381435.html", "text": "Руското правителство разреши отглеждането на наркотични растения за изготвяне на обезболяващи медикаменти. Министерският съвет в Москва одобри законопроект, който ще позволи на държавните фармацевтични предприятия да организират на територията на страната целия цикъл по изготвяне на съответните субстанции, които в момента се внасят от чужбина. През последните години възникна проблем с опиатите, тъй като 9 от 10-те страни, от които Русия закупува веществата, въведоха санкции срещу Москва. В момента страната внася морфин, кодеин, тебаин и др. предимно от Испания. Отглеждането на наркотичните растения ще се извършва под строгия контрол на полицията, за да не попадне дрогата на черния пазар. За отглеждането на опиатите ще бъдат отделени около 200 хектара чернозем в южната част на страната. Когато руските фармацевтични заводи започнат сами да изготвят субстанциите, цените на обезболяващите медикаменти ще паднат с 15-20%, сочат прогнозите на правителството. Очаква се до края на 2019 г. местната фармацевтична промишленост да започне да задоволява 80% от нуждите на страната от субстанции, съдържащи наркотици.    ", "date": "2018.12.27", "title": "Русия разреши дрогата за медицински цели"}
{"url": "https://www.standartnews.com/biznes/shche-ima-li-tol-taksa-za-okolovrstnoto-na-sofiya-381437.html", "text": "Столичната община и Агенция „Пътна инфраструктура“ трябва да постигнат съгласие дали по околовръстния път на София, или по части от него, да се въведат тол такси и винетки, предаде БНР. Източник от агенцията обяви, че предстои разговор по темата утре. Трябва да се уточни как жители на близките до София населени места, които са част от голямата община, да бъдат освободени от пътните такси при преминаване с автомобилите си по околовръстното. По информация на националното радио становището на общината е, че такси за столичани не трябва да се въвеждат. Пътната агенция смята, че по някои части от околовръстния път, като Северната тангента например, преминава интензивен (транзитен) трафик от тежкотоварни автомобили и те трябва да плащат за преминаване. По закон околовръстният път е част от републиканската пътна мрежа.", "date": "2018.12.27", "title": "Ще има ли тол такса за околовръстното на София?"}
