{"url": "https://standartnews.com/sport/drama-s-20-duzpi-prati-loko-plovdiv-na-polufinal-video-388691.html", "text": "Локомотив Пловдив стана първият полуфиналист в турнира за Купата на България през сезон 2018/2019 след небивала драма. \"Смърфовете\" успяха да оцелеят на \"Ивайло\" срещу Етър Велико Търново. След 120 минути футбол резултатът остана 1:1, а след това бяха нужни 20 изпълнени дузпи, за да се стигне до триумфа за Бруно Акрапович и неговите момчета. Едва ли пловдивчани можеха да стигнат до успеха по по-драматичен начин. Те трябваше през почти целия мач да удържат атаките на \"болярите\", които откриха резултата чрез Иван Стоянов в 73-ата минута от дузпа. Димитър Илиев при първата истински опасна атака за гостите изравни резултата и прати мача в продължения. Там резултатът се запази, а при изстрелите на бялата точка Локомотив на два пъти се размина с отпадането. Пропуски на Елитон и Асен Георгиев при 5-те първоначални изпълнения на два пъти дадоха възможност на домакините да приключат всичко. Последователно Милчо Ангелов и - по ирония на съдбата - Иван Стоянов направиха пропуски, които удължиха зрелището. Точката дойде чак при 10-ите изпълнения, като Стивън Езе беше точен за \"железничарите\", а Илко Пиргов с четвъртото си спасяване класира отбора напред.", "date": "2019.04.02", "title": "Драма с 20 дузпи прати Локо Пловдив на полуфинал (ВИДЕО)"}
{"url": "https://standartnews.com/sport/stoycho-stoev-v-momenta-tsska-e-nay-golemiyat-ni-oponent-388663.html", "text": "Старши треньорът на Лудогорец Стойчо Стоев сподели преди четвъртфинала с ЦСКА в турнира за Купата на България, че „червените” се намират в по-добра форма в момента от Левски. Специалистът говори и за шампионатния сблъсък между двата тима в събота. \"Чакат ни два сериозни мача с ЦСКА, но да се концентрираме върху двубоя за Купата на България\", започна Стойчо Стоев. \"Атмосферата на стадиона ще предразположи двата тима да покажат една добра футболна продукция. Естествено, че ние имаме амбиции и в двата турнира. Надявам се в сряда да продължим напред за Купата. Нашият отбор е достатъчно качествен. Момчетата са играли срещу всякакви противници\", коментира наставникът. Стоев призна, че с оглед високия залог в мача е възможно да има провокации. \"Провокации винаги има. Срещат се характери на терена. Нормално е да има по-сериозни футболни стълкновения. Те са част от играта. Няма как да го избегнеш\", категоричен е Стоев. Според треньора на Лудогорец има разделителна линия между мача за Купата на България срещу ЦСКА и двубоя със същия съперник за първенство в събота. \"По никакъв начин нито аз, нито футболистите ще подценим двубоя за Купата на България. Ясно е, че мачът за първенството е от по-голямо значение, но и срещата за Купата има стойност\", допълни специалистът. Стойчо Стоев смята, че изходът на двата мача с ЦСКА няма да бъдат решаващи в битката за титлата. \"Донякъде споделям мнението, че това са шампионски двубои. Но не в пълна степен. Защото има доста мачове до края на първенството. Каквото и да се случи в срещите с ЦСКА ще има сблъсъци и с другите опоненти в първата шестица. Виждате, че те се представят добре срещу водещите отбори. Има коренна разлика в мачовете с Левски и ЦСКА. В момента ЦСКА е в по-добро спортно-техническо състояние от Левски, но това не означава, че са по-добри. Ситуацията е такава, че в момента ЦСКА е най-сериозният ни опонент”, каза още Стойчо Стоев.", "date": "2019.04.02", "title": "Стойчо Стоев: В момента ЦСКА е най-големият ни опонент"}
{"url": "https://standartnews.com/sport/deset-poredni-za-arsenal-na-emireyts-video-388660.html", "text": "Арсенал постигна своята десета поредна победа на „Емиратс” и окупира третото място във временното класиране на Висшата лига. В 32-ия кръг – 6 мача преди края на сезона – момчетата на Унай Емери надиграха Нюкасъл с 2:0 и така се озоваха на две точки пред Тотнъм и Манчестър Юнайтед. Така важният първи гол в срещата беше дело на напускащия в край на сезона Аарън Рамзи, който за пореден път доказа от какъв играч ще се лишат лондончани. „Свраките” паднаха окончателно в заключителните 10 минути с попадение на Александър Лаказет. Дори и без него обаче трудно се виждаше как крайно дефанзивно играещият тим на Рафаел Бенитес може да се надява да вземе нещо от гостуването в столицата.", "date": "2019.04.02", "title": "Десет поредни за Арсенал на \"Емирейтс\" (ВИДЕО)"}
{"url": "https://standartnews.com/sport/sportt-po-tv-za-2-april-388658.html", "text": "\r\n18,55 Баскетбол, България, НБЛ: Левски Лукойл - Берое (пряко) \r\n18,30 Футбол, Купа на България: Етър - Локо Пд (пряко) \r\n21,45 Футбол, Англия, Висша лига: Уулвърхямптън - Ман Юнайтед (пряко) \r\n19,30 Футбол, Купа на Германия: Падерборн - Хамбургер; 21,45 Аугсбург - РБ Лайпциг (пряко) \r\n19,30 Футбол: Купа на Турция: Първи полуфинал полуфинал (пряко) \r\n22,00 Футбол, Купа на Франция, първа полуфинал: Лион - Рен (пряко) \r\n20,00 Футбол, Италия, Серия А: Милан - Удинезе; 22,00 Каляри - Ювентус (пряко) \r\n03,30 Футбол, Копа Судамерикана: Универсидад Католика - Коло Коло (пряко) \r\n20,30 Футбол, Испания, Ла Лига: Атлетико Мадрид - Жирона; 22,30 Виляреал - Барселона (пряко) \r\n01,15 Футбол, Копа Либертадорес: Сан Лоренцо - Палмейрас; 03,30 Атлетико ПР - Бока Хуниорс (пряко) \r\n21,15 \"Спорт в обектива\" \r\n20,30 УЕФА Шампионска лига - магазинно предаване \r\n14,25 Снукър: Открито първенство на Пекин, втори ден (пряко) \r\n18,30 Плуване: Северен тур в Хелзинки, втори ден (пряко)", "date": "2019.04.02", "title": "Спортът по тв за 2 април"}
{"url": "https://standartnews.com/sport/lyubo-penev-dano-macht-v-razgrad-se-reshi-s-futbol-388661.html", "text": "Треньорът на ЦСКА Любослав Пенев предупреди играчите си, че не бива да се поддават на провокации, ако има такива, по време на мачовете с Лудогорец. Наставникът на „червените” даде пресконференция преди двата сблъсъка с шампионите – първият за Купата на България в сряда, а вторият от Първа лига в събота. Любо Пенев се надява срещите да бъдат решени само и единствено с футболни средства. Той определи назначаването на съдията Николай Йорданов като „интересно” за ¼-финалния мач за Купата на България. „Ние ще играем футбол и ще искаме да победим с футбол. Това са нашите намерения. Лясков е добре, Джеферсон наваксва това, което пропусна. Имаме сигурност и опции”, сподели Любо Пенев. „Съдията – интересно назначение, свири ни един мач, премина нормално, но съм гледал други двубои на ЦСКА в Разград, много двубои отборът ни не е завършвал в пълен състав. Надявам се мачът да се реши с футбол”, сподели треньорът на „червените”. „Имаме различни виждания за футбола с Нестро Ел Маестро. Същите футболисти са, но искам да играят по различен начин. Гледам, че публиката започва да се връща, подкрепата е голяма. Какво повече да искат футболистите, а и треньорският щаб? Целта е винаги да побеждаваме, ние сме си направили изводите. Нямаме притеснения да посрещаме всякакъв вид провокация. Всеки мач ще е голям мач”, коментира Любослав Пенев. „И двете срещи с Лудогорец са важни, не само тези две, а и тези, които тепърва ще играем. Всички мачове са важни.” „Имат силни страни, но аз не обичам да ги споделям пред вас, това са джокери, които мога да дам на колегата. Знам какво ни предстои, заем стила им на игра, имат нов треньор, имат промени, виждат се, но ние се концентрираме изцяло върху това, което трябва да направим. За мен най-важното е ние какво ще направим, за да постигнем желаната цел”, каза още наставникът. „Футболистите ни трябва да ги интересува само играта на нашия отбор, става дума за интелект и самообладание по време на двубоя при провокации. Да не се поддават на провокации. Ние треньорите сме само до линията. Футболистите трябва да бъдат концентрирани само върху задачите и как да спечелят мача”, коментира още Любослав Пенев.", "date": "2019.04.02", "title": "Любо Пенев: Дано мачът в Разград се реши с футбол"}
{"url": "https://standartnews.com/sport/botev-vratsa-otchaya-vitosha-video-388659.html", "text": "Ботев Враца нанесе категоричен и красноречив удар по амбициите на Витоша Бистрица във връзка с второто място група А от втората осмица в Първа лига. В първия кръг на плейофите (27-и от началото на сезона) врачани напълно разбиха „бистришките тигри” с класическото 3:0. Леко куриозен гол на Валери Домовчийски, автогол на Румен Гьонов и невероятно изпълнение на Петър Атанасов от пряк свободен удар донесоха ценни три точки под връх Вола. Разгромът за гостуващия тим на Росен Кирилов можеше да бъде далеч по-сериозен, ако не бяха геройствата на Християн Василев в множество ситуации. Витоша отправи един-едничък шут (неточен) за целия мач, докато врачани засипаха съперника с 13 (от които 8 точни). Гостите завършиха срещата и с числено намален състав след два жълти картона за Тодор Гочев. В класирането на група А Ботев Враца остава втори вече с 34 точки, на цели 9 пред третия Витоша. Лидер е Етър с 43 пункта, докато Верея е тотално извън играта по силата на своите 6.", "date": "2019.04.02", "title": "Ботев Враца отчая Витоша (ВИДЕО)"}
{"url": "https://standartnews.com/sport/levski-bez-trima-sreshchu-cherno-more-388675.html", "text": "Трима са наказаните футболисти от Левски след 27-ия плейофен кръг на Първа лига. След заседанието на Дисциплинарната комисия към Българския футболен съюз, освен бранителят Давид Яблонски и крилото Паулиньо, и халфът Давиде Мариани е с наложена санкция. Дисципът спря състезателните права на швейцареца за един мач и му наложи глоба в размер на 500 лева. Причината е, че полузащитникът изрита бутилка на терена след смяната си в мача с Ботев Пд (1:1) през второто полувреме. Така Мариани няма да бъде на разположение треньора си Георги Дерменджиев за гостуването на Черно море през идния уикенд. Иначе Паулиньо ще пропусне следващата среща заради натрупани 5 жълти картона. Яблонски е аут за две срещи, след като получи девети жълт картон срещу „канарчетата“. Това означава, че освен битката на „Тича“, чехът ще изгледа от трибуните и домакинството на Лудогорец от 29-ия плейофен кръг на Първата шестица в Първа лига в средата на април. Дисциплинарна комисия на БФС Решения  -  02.04.2019 г. ПО ДОКЛАД За нерегламентирано използване на факли, на основание чл.37, ал.1, т.22.2, б.А от ДП /2018/2019/ – ДК наказва  ПФК \"ЦСКА-София\" гр. София с имуществена санкция в размер на 300 лева. За обидни и нецензурни скандирания, на основание чл.37, ал.1, т.26 от ДП /2018/2019/ – ДК наказва ПФК \"ЦСКА-София\" гр. София  с имуществена санкция в размер на 1000 лева. За нерегламентирано използване на факли и димки, на основание чл.37, ал.1, т.22.2, б.А от ДП /2018/2019/ – ДК наказва  ПФК \"Левски\" гр. София с имуществена санкция в размер на 300 лева. За обидни и нецензурни скандирания, на основание чл.37, ал.1, т.26 от ДП /2018/2019/ – ДК наказва ПФК \"Левски\" гр. София  с имуществена санкция в размер на 1000 лева. По доклад за изритване на бутилка на терена без последствие, на основание чл.22, ал.2, буква М, колонка 4 от ДП /2018/2019/ – ДК наказва Давиде Грациано Мариани – състезател на ПФК „Левски“ гр. София със спиране на състезателни права за 1 и глоба в размер на 500 лева. За обидни и нецензурни скандирания, на основание чл.37, ал.1, т.26 от ДП /2018/2019/ – ДК наказва ПФК \"Ботев\" гр. Пловдив  с имуществена санкция в размер на 1000 лева.", "date": "2019.04.02", "title": "Левски без трима срещу Черно море"}
{"url": "https://standartnews.com/sport/edi-khrn-razmakha-prst-na-kobrata-388662.html", "text": "Нова атака по българската звезда на професионалния бокс Кубрат Пулев, макар този път тя да не беше свързана с прословутата му целувка по устата на репортерката Джени Суши. Сега тя дойде от промоутъра на хегемона в тежка категория Антъни Джошуа - Еди Хърн, който опита да засегне чрез стрелички по българина неговата нова мениджърска агенция \"Топ Ранк\". Кобрата подписа с американците в края на миналата година и в договора има залегнали битки, които се излъчват по телевизионния гигант отвъд Океана ESPN. Първата среща от тях вече се изигра - срещу Богдан Дину, но рейтингите не бяха това, което в САЩ очакваха и точно това предизвика острия изблик от Хърн.  Британският импресарио отговори на критиките на боса на \"Топ Ранк\" Боб Аръм, според когото Антъни Джошуа е станал заложник на алчността на мениджърите си и затова няма как да се бие с някое от големите имена в категорията. Клиент на Аръм е и Тайсън Фюри, а той не спира да призовава AJ за битка. Такава обаче е твърде малко вероятна именно заради телевизионните права на подобен мач.  \"Мисля, че Боб Аръм е под напрежение от ESPN. Това си личи от поведението. Последният мач на неговата агенция между Кубрат Пулев и Богдан Дину доказа това, защото рейтингите в САЩ бяха ужасяващо слаби и всичко беше под критика. И това го кара да е офанзивен към нас, което пък на свой ред означава, че вършим нещата си правилно\", заяви Хърн.  Кобрата е задължителен претендент за мач за световната титла с Антъни Джошуа. Преди седмица Хърн намекна, че такъв мач би трябвало да стане факт най-късно в началото на следващата година, но все още подробни детайли няма как да се разкрият.", "date": "2019.04.02", "title": "Еди Хърн размаха пръст на Кобрата"}
{"url": "https://www.standartnews.com/sport/drama-s-20-duzpi-prati-loko-plovdiv-na-polufinal-video-388691.html", "text": "Локомотив Пловдив стана първият полуфиналист в турнира за Купата на България през сезон 2018/2019 след небивала драма. \"Смърфовете\" успяха да оцелеят на \"Ивайло\" срещу Етър Велико Търново. След 120 минути футбол резултатът остана 1:1, а след това бяха нужни 20 изпълнени дузпи, за да се стигне до триумфа за Бруно Акрапович и неговите момчета. Едва ли пловдивчани можеха да стигнат до успеха по по-драматичен начин. Те трябваше през почти целия мач да удържат атаките на \"болярите\", които откриха резултата чрез Иван Стоянов в 73-ата минута от дузпа. Димитър Илиев при първата истински опасна атака за гостите изравни резултата и прати мача в продължения. Там резултатът се запази, а при изстрелите на бялата точка Локомотив на два пъти се размина с отпадането. Пропуски на Елитон и Асен Георгиев при 5-те първоначални изпълнения на два пъти дадоха възможност на домакините да приключат всичко. Последователно Милчо Ангелов и - по ирония на съдбата - Иван Стоянов направиха пропуски, които удължиха зрелището. Точката дойде чак при 10-ите изпълнения, като Стивън Езе беше точен за \"железничарите\", а Илко Пиргов с четвъртото си спасяване класира отбора напред.", "date": "2019.04.02", "title": "Драма с 20 дузпи прати Локо Пловдив на полуфинал (ВИДЕО)"}
{"url": "https://www.standartnews.com/balgariya-obshtestvo/shchabt-na-kobrata-osporva-otnemaneto-na-litsenza-mu-388635.html", "text": "Официален протест от щаба на Кубрат Пулев е бил изпратен до Атлетическата комисия на щата Калифорния срещу решението лицензът му да бъде прекратен на негова територия. Това се случи заради оплакването от сексуално посегателство срещу него на репортерката Джени Равало, известна още като Кралицата на голото суши.  Новината разпространи изданието bulgarica.com, което е за българите в американския щат и чийто главен редактор Евгени Веселинов следеше всяка стъпка на Кобрата по време на престоя му в Коста Меса за мача с Богдан Дину и направи доста атрактивно интервю с родния боксьор. Сега пред изданието мениджърът Ивайло Гоцев, който работи с българския боксьор, разкрива, че официалното писмо е факт. \"Скоро текстът ще стане факт публично, така както направи Глория Олред, адвокатката на Равало\", сподели Гоцев пред изданието.  На 14 май е изслушването пред комисията, а според импресариото дотогава от щаба на българина ще продължат активността си по случая. ", "date": "2019.04.02", "title": "Щабът на Кобрата оспорва отнемането на лиценза му"}
{"url": "https://standartnews.com/sport/grisho-trenira-na-kley-video-388682.html", "text": "Григор Димитров се завърна в дома си в Монте Карло и вече започна усилени тренировки на клей. Именно на червената настилка ще се проведе следващата част от сезона, така че е важно българинът да влезе в ритъм с по-бавната настилка. По програма първият турнир на клей за Григор е именно Мастърсът в Монте Карло, който стартира на 15 април. Той ще бъде и много важен за него, защото преди година стигна до полуфиналите и има да защитава 360 точки. В останалите надпревари на червено Димитров отпадаше рано, така че ще има шанс да повиши точковия си актив и съответно позицията си в ранглистата, която в момента е 29-а.", "date": "2019.04.02", "title": "Гришо тренира на клей (ВИДЕО)"}
{"url": "https://www.standartnews.com/sport/sportt-po-tv-za-2-april-388658.html", "text": "\r\n18,55 Баскетбол, България, НБЛ: Левски Лукойл - Берое (пряко) \r\n18,30 Футбол, Купа на България: Етър - Локо Пд (пряко) \r\n21,45 Футбол, Англия, Висша лига: Уулвърхямптън - Ман Юнайтед (пряко) \r\n19,30 Футбол, Купа на Германия: Падерборн - Хамбургер; 21,45 Аугсбург - РБ Лайпциг (пряко) \r\n19,30 Футбол: Купа на Турция: Първи полуфинал полуфинал (пряко) \r\n22,00 Футбол, Купа на Франция, първа полуфинал: Лион - Рен (пряко) \r\n20,00 Футбол, Италия, Серия А: Милан - Удинезе; 22,00 Каляри - Ювентус (пряко) \r\n03,30 Футбол, Копа Судамерикана: Универсидад Католика - Коло Коло (пряко) \r\n20,30 Футбол, Испания, Ла Лига: Атлетико Мадрид - Жирона; 22,30 Виляреал - Барселона (пряко) \r\n01,15 Футбол, Копа Либертадорес: Сан Лоренцо - Палмейрас; 03,30 Атлетико ПР - Бока Хуниорс (пряко) \r\n21,15 \"Спорт в обектива\" \r\n20,30 УЕФА Шампионска лига - магазинно предаване \r\n14,25 Снукър: Открито първенство на Пекин, втори ден (пряко) \r\n18,30 Плуване: Северен тур в Хелзинки, втори ден (пряко)", "date": "2019.04.02", "title": "Спортът по тв за 2 април"}
{"url": "https://www.standartnews.com/sport/botev-vratsa-otchaya-vitosha-video-388659.html", "text": "Ботев Враца нанесе категоричен и красноречив удар по амбициите на Витоша Бистрица във връзка с второто място група А от втората осмица в Първа лига. В първия кръг на плейофите (27-и от началото на сезона) врачани напълно разбиха „бистришките тигри” с класическото 3:0. Леко куриозен гол на Валери Домовчийски, автогол на Румен Гьонов и невероятно изпълнение на Петър Атанасов от пряк свободен удар донесоха ценни три точки под връх Вола. Разгромът за гостуващия тим на Росен Кирилов можеше да бъде далеч по-сериозен, ако не бяха геройствата на Християн Василев в множество ситуации. Витоша отправи един-едничък шут (неточен) за целия мач, докато врачани засипаха съперника с 13 (от които 8 точни). Гостите завършиха срещата и с числено намален състав след два жълти картона за Тодор Гочев. В класирането на група А Ботев Враца остава втори вече с 34 точки, на цели 9 пред третия Витоша. Лидер е Етър с 43 пункта, докато Верея е тотално извън играта по силата на своите 6.", "date": "2019.04.02", "title": "Ботев Враца отчая Витоша (ВИДЕО)"}
{"url": "https://www.standartnews.com/sport/deset-poredni-za-arsenal-na-emireyts-video-388660.html", "text": "Арсенал постигна своята десета поредна победа на „Емиратс” и окупира третото място във временното класиране на Висшата лига. В 32-ия кръг – 6 мача преди края на сезона – момчетата на Унай Емери надиграха Нюкасъл с 2:0 и така се озоваха на две точки пред Тотнъм и Манчестър Юнайтед. Така важният първи гол в срещата беше дело на напускащия в край на сезона Аарън Рамзи, който за пореден път доказа от какъв играч ще се лишат лондончани. „Свраките” паднаха окончателно в заключителните 10 минути с попадение на Александър Лаказет. Дори и без него обаче трудно се виждаше как крайно дефанзивно играещият тим на Рафаел Бенитес може да се надява да вземе нещо от гостуването в столицата.", "date": "2019.04.02", "title": "Десет поредни за Арсенал на \"Емирейтс\" (ВИДЕО)"}
{"url": "https://standartnews.com/kultura/karikaturistite-se-vikhryat-v-sbkh-388646.html", "text": "Художниците карикатуристи отново се събраха в галерията на СБХ на „Шипка“ 6, за да заявят позицията си към актуалните политически проблеми, към вечните теми в (не)човешките отношения, като обхващат всички нюанси на пресъздаването им – от добронамерен хумор и смях през сълзи до гротеска и протест. Експозицията по традиция цели да стимулира развитието на изкуството на карикатурата в България и да допринасе за популяризирането на творчеството на родните тематични автори в страната и в чужбина. Тази година 44 майстори в жанра представят 286 произведения. При откриването бяха връчени следните награди: гран при на СБХ (пластика „Перо”) отиде при Валентин Георгиев.  Секция „Карикатура“ отличи Майя Чолакова с пластика „Мишена”. Столичната община връчи своята награда на името на Доню Донев (1000 лева) на Галина  Павлова. Домът на хумора и сатирата в Габрово избра Милко Диков, който получи почетният плакет „Светът е оцелял, защото се е смял”, диплом и  възможност за гостуване със самостоятелна изложба. Призът „Хриле и копита“, учреден от Борислав Константинов и Любо Николов  за карикатура на тема „Природа, лов и риболов”, е за Георги Чалъков-Чалъчето. Вестник „Дума“ отличи Димитър Атанасов. Изложбата продължава до 25 април.    ", "date": "2019.04.02", "title": "Карикатуристи разсмиват на \"Шипка\" 6"}
{"url": "https://www.standartnews.com/sport/lyubo-penev-dano-macht-v-razgrad-se-reshi-s-futbol-388661.html", "text": "Треньорът на ЦСКА Любослав Пенев предупреди играчите си, че не бива да се поддават на провокации, ако има такива, по време на мачовете с Лудогорец. Наставникът на „червените” даде пресконференция преди двата сблъсъка с шампионите – първият за Купата на България в сряда, а вторият от Първа лига в събота. Любо Пенев се надява срещите да бъдат решени само и единствено с футболни средства. Той определи назначаването на съдията Николай Йорданов като „интересно” за ¼-финалния мач за Купата на България. „Ние ще играем футбол и ще искаме да победим с футбол. Това са нашите намерения. Лясков е добре, Джеферсон наваксва това, което пропусна. Имаме сигурност и опции”, сподели Любо Пенев. „Съдията – интересно назначение, свири ни един мач, премина нормално, но съм гледал други двубои на ЦСКА в Разград, много двубои отборът ни не е завършвал в пълен състав. Надявам се мачът да се реши с футбол”, сподели треньорът на „червените”. „Имаме различни виждания за футбола с Нестро Ел Маестро. Същите футболисти са, но искам да играят по различен начин. Гледам, че публиката започва да се връща, подкрепата е голяма. Какво повече да искат футболистите, а и треньорският щаб? Целта е винаги да побеждаваме, ние сме си направили изводите. Нямаме притеснения да посрещаме всякакъв вид провокация. Всеки мач ще е голям мач”, коментира Любослав Пенев. „И двете срещи с Лудогорец са важни, не само тези две, а и тези, които тепърва ще играем. Всички мачове са важни.” „Имат силни страни, но аз не обичам да ги споделям пред вас, това са джокери, които мога да дам на колегата. Знам какво ни предстои, заем стила им на игра, имат нов треньор, имат промени, виждат се, но ние се концентрираме изцяло върху това, което трябва да направим. За мен най-важното е ние какво ще направим, за да постигнем желаната цел”, каза още наставникът. „Футболистите ни трябва да ги интересува само играта на нашия отбор, става дума за интелект и самообладание по време на двубоя при провокации. Да не се поддават на провокации. Ние треньорите сме само до линията. Футболистите трябва да бъдат концентрирани само върху задачите и как да спечелят мача”, коментира още Любослав Пенев.", "date": "2019.04.02", "title": "Любо Пенев: Дано мачът в Разград се реши с футбол"}
{"url": "https://www.standartnews.com/sport/edi-khrn-razmakha-prst-na-kobrata-388662.html", "text": "Нова атака по българската звезда на професионалния бокс Кубрат Пулев, макар този път тя да не беше свързана с прословутата му целувка по устата на репортерката Джени Суши. Сега тя дойде от промоутъра на хегемона в тежка категория Антъни Джошуа - Еди Хърн, който опита да засегне чрез стрелички по българина неговата нова мениджърска агенция \"Топ Ранк\". Кобрата подписа с американците в края на миналата година и в договора има залегнали битки, които се излъчват по телевизионния гигант отвъд Океана ESPN. Първата среща от тях вече се изигра - срещу Богдан Дину, но рейтингите не бяха това, което в САЩ очакваха и точно това предизвика острия изблик от Хърн.  Британският импресарио отговори на критиките на боса на \"Топ Ранк\" Боб Аръм, според когото Антъни Джошуа е станал заложник на алчността на мениджърите си и затова няма как да се бие с някое от големите имена в категорията. Клиент на Аръм е и Тайсън Фюри, а той не спира да призовава AJ за битка. Такава обаче е твърде малко вероятна именно заради телевизионните права на подобен мач.  \"Мисля, че Боб Аръм е под напрежение от ESPN. Това си личи от поведението. Последният мач на неговата агенция между Кубрат Пулев и Богдан Дину доказа това, защото рейтингите в САЩ бяха ужасяващо слаби и всичко беше под критика. И това го кара да е офанзивен към нас, което пък на свой ред означава, че вършим нещата си правилно\", заяви Хърн.  Кобрата е задължителен претендент за мач за световната титла с Антъни Джошуа. Преди седмица Хърн намекна, че такъв мач би трябвало да стане факт най-късно в началото на следващата година, но все още подробни детайли няма как да се разкрият.", "date": "2019.04.02", "title": "Еди Хърн размаха пръст на Кобрата"}
{"url": "https://standartnews.com/balgariya-obshtestvo/shchabt-na-kobrata-osporva-otnemaneto-na-litsenza-mu-388635.html", "text": "Официален протест от щаба на Кубрат Пулев е бил изпратен до Атлетическата комисия на щата Калифорния срещу решението лицензът му да бъде прекратен на негова територия. Това се случи заради оплакването от сексуално посегателство срещу него на репортерката Джени Равало, известна още като Кралицата на голото суши.  Новината разпространи изданието bulgarica.com, което е за българите в американския щат и чийто главен редактор Евгени Веселинов следеше всяка стъпка на Кобрата по време на престоя му в Коста Меса за мача с Богдан Дину и направи доста атрактивно интервю с родния боксьор. Сега пред изданието мениджърът Ивайло Гоцев, който работи с българския боксьор, разкрива, че официалното писмо е факт. \"Скоро текстът ще стане факт публично, така както направи Глория Олред, адвокатката на Равало\", сподели Гоцев пред изданието.  На 14 май е изслушването пред комисията, а според импресариото дотогава от щаба на българина ще продължат активността си по случая. ", "date": "2019.04.02", "title": "Щабът на Кобрата оспорва отнемането на лиценза му"}
{"url": "https://standartnews.com/regionalni/predstavyat-myuzikla-kosa-v-blagoevgrad-388674.html", "text": "ители и гости на Благоевград ще могат да се насладят от 2 до 5 април на култовия мюзикъл \"Коса\". Представлението ще се играе на сцената на театър \"Д-р Карл Джераси\" в кампуса на АУБ. В главните роли могат да се видят Никола Миланов, Боян Златарски, Валентина Станева, Евгения Трифонова, Борис Дечев, Георги-Никола Траянов и Десислава Арнаудова. Продуцент на мюзикъла е Николета Манчева,  режисьор - Елизабет Иванова-Гибсън. Хореографията е дело на Симона Янева, Алексия Коколиос и Йорго Чирияй, а вокалната подготовка - на Наталия Кокар и Яница Янакиева. \r\n      \r\nМюзикълът „Коса“ си е извоювал световна известност на социално-културен феномен, празнуващ живота и свободата. В мюзикъла по музика на Галт Макдермот и текст на Джеръм Рагни и Джеймс Радо, зрителите ще се насладят на песни като Aquarius и Let The Sunshine In.", "date": "2019.04.02", "title": "Представят мюзикъла “Коса” в Благоевград"}
{"url": "https://standartnews.com/kultura/kristo-gostuva-v-muzey-na-iv-sen-loran-388684.html", "text": "Един от бастионите на великия Ив Сен Лоран по света – музея в любимия му Маракеш, представя първата самостоятелна изложба на Кристо в Мароко. Това е и първият гастрол на най-известния българин на планетата в музей на модата. Както подсказва заглавието - „Christo: Femmes 1962-1968“, експозицията, която ще продължи до 2 юни, е за жените и дизайна и включва подготвителни колажи и рисунки, които никога не са били показвани на публиката. Сред артефактите е и иконичната „Сватбена рокля“, създадена през 1967 година. Обединени заедно за първи път, творбите представят описание на периода, който формира кариерата на Кристо и предлага рядък поглед към подхода на художника. „Тази изложба е напълно уникална - нещо, което никога досега не е виждано. Тя е за тялото, за живото тяло, за женското тяло. Не става дума за скулптури или манекени. Всичко е свързано с живите същества. Процесът на опаковане включва толкова много различни аспекти: чувства, страсти, движение и ритъм на телата. Тези творби са толкова значими за мен – още повече в този елегантен музей, чиято архитектура изглежда е вдъхновена от динамиката на тялото и естествения поток на тъканта“, коментира Кристо, цитиран от Art.price. За всяко от тези произведения  важна роля играят рисунките и колажите. Те отразяват раждането и еволюцията на идеите на Кристо и показват как жените, когато са „опаковани“, са превърнати в класически скулптури. „Всяка творба, всеки проект представлява този скъпоценен и красив момент, в който е бил създаден. Тези моменти не могат да се повторят. Те са уникални. Те съществуват и след това изчезват завинаги. Затова документирам проектите си с фотография. Никога не съм очаквал, че рисунките, направени толкова небрежно през 60-те години, могат да стареят толкова красиво и да бъдат показани на подобна изложба днес“, категоричен е Кристо. Колажите, рисунките, както и „Сватбената рокля“, която е в основата на изложбата, надхвърлят границите между модата и изкуството, модата и облеклото, облеклото и кожата. Те  дефинират и теоретичните бариери между скулптурата и изпълнението, скулптурата и колажа. Свидетелстват за това как творбите на  Кристо могат да бъдат изненадващо свързани с модата и традиционната скулптура, варираща от Танагра до Бернини и Роден. Книга със знака на култовото издателство „Галимар“ е пусната специално за изложбата. Тя съдържа компилация от творбите, включени в „Christo: Femmes 1962-1968” и непубликувани до сега снимки, както и фотоси от Чарлз Уилп от оригиналните му 35-милиметрови филми, документиращи „опаковането“ на жени в Лондон и Дюселдорф.  Допълнителни кадри от периода 1962-1968-а разкриват „опаковането“ на жена в дома на Ив Клайн в Париж, соло изложбата му в ICA Филаделфия – именно там Кристо за последно е „опаковал“ дама. Позовавайки се на тези творби, които изследват повърхностите на тъканите, използвани за опаковане и трансформиране на женското тяло, Кристо отбеляза, че „тъканта е като втора кожа“. Книгата разказва не само за този период от кариерата на Кристо, но и за неговия принос към съвременното изкуство.", "date": "2019.04.02", "title": "Кристо гостува в музей на Ив Сен Лоран"}
{"url": "https://standartnews.com/kultura/vezhdi-nosya-armeniya-v-srtseto-si-388656.html", "text": "„30 години след катастрофалното земетресение в град Спитак нося в сърцето си Армения с нейния горд народ - с нейната воля да преодолее трагедията и да продължи напред. Щастлив съм, че съм успял да помогна и аз на тази страна”, каза председателят на парламентарната Комисия по културата и медиите Вежди Рашидов на церемонията, на която посланикът на Армения Н.Пр. Армен Саргсян му връчи специален сертификат. Признателността е заради изключителната помощ, която Вежди оказва на Армения в онзи така трагичен момент след природното бедствие на 7 декември 1988 година. Рашидов, който е почетен гражданин на Армения, дойде за церемонията в посолството със златния орден за заслуги в областта на културата, който му беше връчен през 2012 година в Ереван. Той разказа историята на дарението от 60 хиляди долара, което заедно със своя приятел – големия художник  и поет Георги Трифонов - правят на Армения след унищожителното земетресение, взело 25 хиляди жертви. „Двамата  пътувахме за откриване на наша изложба в Академията „Лалит Кала“ в Индия през Москва. На летището в руската столица чухме страшната новина за трагедията в Спитак и други градове. Земетресението беше сринало цяло училище с двеста деца вътре. Цяла Армения потъна в скръб. Спонтанно решихме, че всички пари от продажбите на творбите ще дарим за Армения. Предстоеше ни още една изложба в Париж, а след това външното министерство в Москва ни покани за друга изложба и откупи наши творби. И така се събраха 60 хиляди долара, които дарихме. Шест седмици след трагедията бяхме в най-пострадалия град -  Спитак. Никога няма да забравя две неща от този ден – масовите гробове на хилядите жертви и децата, останали сираци, които ни наобиколиха и ни прегръщаха. Инстиктивно бръкнах в джоба си да им дам пари, но тези деца не искаха пари – те искаха човешка нежност. Никога няма да забравя този момент.  Тогава ни удостоиха със званието „почетен гражданин на Армения и приех признанието  с голямо вълнение.”  Посланик Саргсян подчерта, че Армения приема Вежди Рашидов като голям приятел. „Вие двамата с Георги Трифонов се притекохте на помощ първи и в много труден момент, а България и българските спасители от Червения кръст се отзоваха веднага за спасителните акции в Армения. Точно българи извадиха изпод развалините пострадали хора, които са живи и до днес. Десетки български граждани тогава направиха и парични дарения” , каза Армен Саргсян. Армения все така пази спомена за всички, които са й подари ръка.  ", "date": "2019.04.02", "title": "Вежди: Нося Армения в сърцето си"}
{"url": "https://standartnews.com/kultura/skandalnata-piramida-na-pey-navrshi-30-388686.html", "text": "Париж отбелязва 30 години от своеобразната премиера на стъклената пирамида пред Лувъра.  Когато Жан Дютур, член на престижната Френска академия, чува плановете за изграждане на стъкленото съоръжение пред великия музей, коментира лаконично: „Горката Франция“. Но през март на 1989-а китайско-американският архитект Яу Мин Пей застава до президента Франсоа Митеран, за да открият официално новия вход  - след години на яростни спорове,  сравними единствено със скандалите при появата на „безполезната и чудовищна“ Айфелова кула. Идеята на архитекта предизвиква разгорещена дискусия, вдъхва нов живот на музея и провокира промени в тематичните концепции по света. В мемоарите си директорът на кураторския екип на проекта Мишел Лаклот подчертава, че политическите лостове са ключът към успеха. „Дизайнът на Пей бе избран лично от Митеран. Той отказа международни конкурси и игнорира протестите на архитектите на кралския дворец.  Всяка съпротива и всички възражения бяха загърбени”, потвърждава Жан-Рене Габори, ръководител на отдела за скулптури на Лувъра от 1980 до 2004-а.  Въпреки всичко съпротивата е ожесточена. В пресата Дютур призова за „въстание\".  Вестник „Фигаро“ нарича пирамидата „новата дрънкулка“. Появява се книга от трима анонимни критици, в която „голямата измама на великия Лувър“ е страстно разобличена. Пей признава, че никога преди не е бил толкова грубо атакуван. Габори припомня, че когато Пей е представил проекта на  националната комисия по историческите паметници, преводачът му специално е пропуснал някои коментари – а след това се е разплакал. Самият Яу Ми Пей реагира на хладния прием с разбирането: \"Това не е Далас!\" В една от вестникарските статии от това време се казва, че за да се измият 70-те триъгълни и 603-те ромбоидни стъклени панели на пирамидата, ще бъдат необходими „акробатичните умения на индианско племе, специално ангажирано от Канада“. И че „масонският“ социалистически президент Митеран е изчислил всичко – пирамидата има 666 части, за да се отдаде почит на дявола. Всъщност стъкленото съоръжение с височина 22 метра се измива и почиства от  алпинисти. Пирамидата, която се намира върху площ от 35 квадратни метра, се поддържа от 200-тонна стоманена и алуминиева конструкция, обградена от триъгълни басейни и три други малки пирамиди. Архитектът е обсебен от светлината, така че основната му цел е да намери стъкло, което да взаимодейства с небето и околната среда, без да нарушава гледката към двора на музея. „Бяхме много впечатлени от новите пространства. Тълпата, която веднага се втурна към галериите, ми подсказа, че сме спечелили тази битка”, спомня си денят на официалното откриване на новия вход Лаклот. \"Сега, когато пирамидата е завършена, отбелязва тогава \"Ню Йорк таймс\", изглежда, че дори и най-непримиримите критици на проекта са останали без думи. Още повече че във френската столица е модерно да изразите искрен ентусиазъм към стъкленото чудо.\" Успешното изпълнение на проекта води до раждането на водещата днес концепция - първото произведение на изкуството във всеки музей трябва да бъде неговата архитектура. Сегашният директор на Лувъра Жан-Люк Мартинес все така е убеден, че творението на Яу Мин Пей дава неоценим тласък в историята на музея. Повече от 10 милиона души (в сравнение с 3,5 милиона през 1989-а) са минали през стъклените врати през 2018-а. “Пирамидата е разпознаваем символ, който незабавно отвежда посетителя в самото сърце на музея”, казва Мартинес. Обновяването на Лувъра осигурява 230 хиляди квадратни метра пространство, което позволява на изложбената площ да се удвои до 50 хиляди квадратни метра, припомня Artprice.bg. Средствата са частично осигурени от френското министерство на финансите, за да направят Лувъра \"най-големият музей в света\". Общата стойност на проекта в крайна сметка се увеличава до 7 милиарда франка – по днешни изчисления това са 1,5 милиарда евро. \"Митеран тогава решава, че културата трябва да бъде на първо място\", коментира Мартинес.  ", "date": "2019.04.02", "title": "Скандалната пирамида на Пей навърши 30"}
{"url": "https://standartnews.com/kultura/sauditski-prints-pazi-spasitelyat-na-sveta-za-sebe-si-388681.html", "text": "Вече всички чуха и прочетоха, че „Спасителят на света“ на Леонардо да Винчи  е „изчезнал“ , „изпарил се е“ и че дори „в Лувъра не знаят къде се намира картината“. Повод за масовата истерия стана публикацията на \"Ню Йорк таймс\" от 30 март, посветена на съдбата на картината след аукцион на Кристис. Във въпросния текст няма новини и особено сензационни фактори, но той изобилства с двусмислени слухове. Изказването на служителите на Лувъра в Абу Даби, че не са наясно къде е творбата на гения, беше напълно достатъчно за шума в международните медии. Още през декември на 2017-а Министерството на културата и туризма на Абу Даби обяви, че картината на Леонардо скоро ще запълни колекцията на местния Лувър. Без да бъдат назовани конкретни причини и да бъдат цитирани коментари от официални лица, през есента на 2018-а излагането на творбата беше отменено.  Собственикът - Министерството на културата и туризма на Абу Даби или някой друг - е в правото си да се разпорежда с картината, както реши,    без да се отчита пред световната общественост и Лувъра. Не е ясно и дали картината не се намира в кутия в някой от фрийпортовете или в реставрационно студио и по каква причина това е така – от съображения за безопасност или за да бъде съхранена.  По време на маркетинговата кампания на Кристис преди търга картината е наречена „религиозната версия на Мона Лиза” и се рекламира като „последният Леонардо в частна колекция”, а след рекордната продажба в заглавията се добавя още и „най-скъпата картина  в света”. Интересът към нейната съдба е разбираем. През есента платното би трябвало да се появи в Лувъра в Париж, където ще има изложба, посветена на 500 години от смъртта на Леонардо. Какво се говори из световната арт общност? Собственик на творбата вероятно е  принцът на Саудитска Арабия Мохамед бин Салман. Остава загадка как в Абу Даби са получили картината - дали като подарък от саудитците, дали е частна продажба или е за временно ползване, анализира Art.price. Анонимният купувач на аукциона в Ню Йорк обаче е бил принц Бадер бин Абдала бин Мохамед бин Фархан ал-Сауд, един от членовете на кралското семейство на Саудитска Арабия. Въпреки всички предприети мерки, за да останат в тайна имената на купувачите, по-късно се появява информация за това, че принц Бадер действа от името на принц Мохамед. Няколко месеца след аукциона кралският двор назначава Бадер за първи министър на културата на Саудитска Арабия. Но дали принц Мохамед бин Салман ще пожелае да сподели картината с международната публика, може само да се гадае. Подобно нежелание винаги навежда на мисълта, че собственикът се опасява от дискусия за автентичността.  От „Ню Йорк таймс“, естествено, вече са питали Даян Модестини - която реставрира произведението преди аукциона на Кристис, и Мартин Кемп – оксфордски професор и специалист по Леонардо, дали имат информация около интригата. И двамата, естествено, са отговорили, че нищо не знаят. Скептиците обаче вече са категорични – ако Даян Модестини е реставрирала прекалено много, то от Леонардо е останало прекалено малко.", "date": "2019.04.02", "title": "Саудитски принц крие „Спасителят на света“"}
{"url": "https://www.standartnews.com/sport/levski-bez-trima-sreshchu-cherno-more-388675.html", "text": "Трима са наказаните футболисти от Левски след 27-ия плейофен кръг на Първа лига. След заседанието на Дисциплинарната комисия към Българския футболен съюз, освен бранителят Давид Яблонски и крилото Паулиньо, и халфът Давиде Мариани е с наложена санкция. Дисципът спря състезателните права на швейцареца за един мач и му наложи глоба в размер на 500 лева. Причината е, че полузащитникът изрита бутилка на терена след смяната си в мача с Ботев Пд (1:1) през второто полувреме. Така Мариани няма да бъде на разположение треньора си Георги Дерменджиев за гостуването на Черно море през идния уикенд. Иначе Паулиньо ще пропусне следващата среща заради натрупани 5 жълти картона. Яблонски е аут за две срещи, след като получи девети жълт картон срещу „канарчетата“. Това означава, че освен битката на „Тича“, чехът ще изгледа от трибуните и домакинството на Лудогорец от 29-ия плейофен кръг на Първата шестица в Първа лига в средата на април. Дисциплинарна комисия на БФС Решения  -  02.04.2019 г. ПО ДОКЛАД За нерегламентирано използване на факли, на основание чл.37, ал.1, т.22.2, б.А от ДП /2018/2019/ – ДК наказва  ПФК \"ЦСКА-София\" гр. София с имуществена санкция в размер на 300 лева. За обидни и нецензурни скандирания, на основание чл.37, ал.1, т.26 от ДП /2018/2019/ – ДК наказва ПФК \"ЦСКА-София\" гр. София  с имуществена санкция в размер на 1000 лева. За нерегламентирано използване на факли и димки, на основание чл.37, ал.1, т.22.2, б.А от ДП /2018/2019/ – ДК наказва  ПФК \"Левски\" гр. София с имуществена санкция в размер на 300 лева. За обидни и нецензурни скандирания, на основание чл.37, ал.1, т.26 от ДП /2018/2019/ – ДК наказва ПФК \"Левски\" гр. София  с имуществена санкция в размер на 1000 лева. По доклад за изритване на бутилка на терена без последствие, на основание чл.22, ал.2, буква М, колонка 4 от ДП /2018/2019/ – ДК наказва Давиде Грациано Мариани – състезател на ПФК „Левски“ гр. София със спиране на състезателни права за 1 и глоба в размер на 500 лева. За обидни и нецензурни скандирания, на основание чл.37, ал.1, т.26 от ДП /2018/2019/ – ДК наказва ПФК \"Ботев\" гр. Пловдив  с имуществена санкция в размер на 1000 лева.", "date": "2019.04.02", "title": "Левски без трима срещу Черно море"}
{"url": "https://standartnews.com/biznes/nyama-da-vvezhdat-zadlzhitelna-matura-po-matematika-388689.html", "text": "Няма да се въвежда задължителна матура по математика, съобщи министърът на образованието Красимир Вълчев по повод искането на Асоциацията на индустриалния капитал в България.  По думите му ще се търсят други инструменти, с които да се провокира в по-голяма степен интересът за учене на децата в областта на природо-математическите науки, защото те са в основата на професиите с най-остър дефицит на кадри - инженери, медици, специалисти по информационни технологии. „Засега не предвиждаме да предлагаме промяна в Закона за предучилищното и училищното образование. Това не означава, че не се вслушваме в тяхното предложение. От догодина ще имаме за първи път външно оценяване по математика след 10-ти клас, но ние, това, което ще се опитваме да направим е все по-голяма част от изпитите да бъдат интегрални“, каза Вълчев. Със Закона за предучилищното и училищното образование възприехме компетентностния подход. Компетентностният подход означава повече интердисциплинарност, повече умения, не толкова и само знания по конкретната дисциплина.", "date": "2019.04.02", "title": "Няма да въвеждат задължителна матура по математика"}
{"url": "https://www.standartnews.com/sport/grisho-trenira-na-kley-video-388682.html", "text": "Григор Димитров се завърна в дома си в Монте Карло и вече започна усилени тренировки на клей. Именно на червената настилка ще се проведе следващата част от сезона, така че е важно българинът да влезе в ритъм с по-бавната настилка. По програма първият турнир на клей за Григор е именно Мастърсът в Монте Карло, който стартира на 15 април. Той ще бъде и много важен за него, защото преди година стигна до полуфиналите и има да защитава 360 точки. В останалите надпревари на червено Димитров отпадаше рано, така че ще има шанс да повиши точковия си актив и съответно позицията си в ранглистата, която в момента е 29-а.", "date": "2019.04.02", "title": "Гришо тренира на клей (ВИДЕО)"}
{"url": "https://www.standartnews.com/sport/stoycho-stoev-v-momenta-tsska-e-nay-golemiyat-ni-oponent-388663.html", "text": "Старши треньорът на Лудогорец Стойчо Стоев сподели преди четвъртфинала с ЦСКА в турнира за Купата на България, че „червените” се намират в по-добра форма в момента от Левски. Специалистът говори и за шампионатния сблъсък между двата тима в събота. \"Чакат ни два сериозни мача с ЦСКА, но да се концентрираме върху двубоя за Купата на България\", започна Стойчо Стоев. \"Атмосферата на стадиона ще предразположи двата тима да покажат една добра футболна продукция. Естествено, че ние имаме амбиции и в двата турнира. Надявам се в сряда да продължим напред за Купата. Нашият отбор е достатъчно качествен. Момчетата са играли срещу всякакви противници\", коментира наставникът. Стоев призна, че с оглед високия залог в мача е възможно да има провокации. \"Провокации винаги има. Срещат се характери на терена. Нормално е да има по-сериозни футболни стълкновения. Те са част от играта. Няма как да го избегнеш\", категоричен е Стоев. Според треньора на Лудогорец има разделителна линия между мача за Купата на България срещу ЦСКА и двубоя със същия съперник за първенство в събота. \"По никакъв начин нито аз, нито футболистите ще подценим двубоя за Купата на България. Ясно е, че мачът за първенството е от по-голямо значение, но и срещата за Купата има стойност\", допълни специалистът. Стойчо Стоев смята, че изходът на двата мача с ЦСКА няма да бъдат решаващи в битката за титлата. \"Донякъде споделям мнението, че това са шампионски двубои. Но не в пълна степен. Защото има доста мачове до края на първенството. Каквото и да се случи в срещите с ЦСКА ще има сблъсъци и с другите опоненти в първата шестица. Виждате, че те се представят добре срещу водещите отбори. Има коренна разлика в мачовете с Левски и ЦСКА. В момента ЦСКА е в по-добро спортно-техническо състояние от Левски, но това не означава, че са по-добри. Ситуацията е такава, че в момента ЦСКА е най-сериозният ни опонент”, каза още Стойчо Стоев.", "date": "2019.04.02", "title": "Стойчо Стоев: В момента ЦСКА е най-големият ни опонент"}
{"url": "https://standartnews.com/svyat/istoricheska-vizita-na-tsipras-v-skopie-388677.html", "text": "Трябва да тичаме и да бързаме, защото вече изгубихме три десетилетия, трябва да прескочим всички пропасти, да се опитаме от история на войните и разделението да преминем към сътрудничество и растеж. Това заяви днес гръцкият премиер Алексис Ципрас на съвместна пресконференция в Скопие с премиера на Северна Македония Зоран Заев, предаде агенция МИА. Ципрас подчерта, че Гърция ще продължи да подкрепя Северна Македония в усилията й да продължи необходимите реформи и да стане членка на Европейския съюз. \"Нашето официално посещение днес представлява историческа стъпка напред за Балканите и Европа. Ние сме тук, за да намерим решение и да гледаме напред, да градим мостове вместо стени\", заяви Ципрас. Той припомни, че преди месеци Гърция беше първата страна, ратифицирала протокола за присъединяване на Северна Македония към НАТО, и съобщи, че днес двете страни подписват меморандум за разбирателство във връзка с процеса на интеграция на страната в ЕС. Най-важната тема на днешната среща със Заев, по думите на Ципрас, е била икономиката. Той посочи, че води със себе си голяма бизнес делегация от Гърция, а в Северна Македония и досега, въпреки трудностите, са работили много гръцки предприемачи. Ципрас съобщи, че е формиран координационен комитет за сътрудничество на двете страни. Гръцкият премиер каза още, че Северна Македония и Гърция са подписали договор за отбрана, който е доказателство за волята на Гърция да помогне в изграждането на отбранителните капацитети на Северна Македония, включващи обучението на кадри, отбранителната индустрия, военното разузнаване и въздухоплаването. Ципрас каза, че за да има твърди основи за сътрудничество между двете страни, трябва да се работи интензивно за изпълнение на Преспанското споразумение. \"За кратко време направихме големи крачки напред и трябва да продължим така и в бъдеще\", заяви гръцкият премиер. Предстои създаването на Висш съвет за сътрудничество между Атина и Скопие. Двете съседни страни подписаха договори за сътрудничество в областта на търговията, транспорта, пограничното сътрудничество и енергетика. \"Атина има интерес към разширяване на газовата и петролната връзка между Гърция и Северна Македония\", заяви министърът на енергетиката Статакис. В гръцката делегация участват над 140 собственици на гръцки компании, които имат интерес за инвестиции. Днес в рамките на срещата се проведе и двустранен бизнес форум. Това е първото посещение на Алексис Ципрас в Скопие след подписването на Преспанското споразумение за уреждане на дългогодишния спор за името между двете страни и на гръцки премиер от много години насам. Миналата година Ципрас и Заев сключиха споразумение, което сложи край на 27-годишната междудържавна криза за името на бившата югославска република. Това проправи и пътя на Скопие към членство в  НАТО и към сближаване с ЕС. Заради историческото споразумение от миналата година двамата премиери бяха номинирани за Нобелова награда за мир от тунизиеца Уидед Бушамауи, който бе един от лауреатите на отличието преди четири години.", "date": "2019.04.02", "title": "Историческа визита на Ципрас в Скопие"}
{"url": "https://standartnews.com/svyat/vzriv-vv-voennata-akademiya-v-sankt-peterburg-388666.html", "text": "Експлозия във Военнокосмическата академия „А.Ф.Можайски“ в Санкт Петербург. Четирима курсанти са пострадали, съобщи РИА Новости, позовавайки се на данни от представител на службите за спешна помощ в региона. Експлозията е избухнала в петия факултет на Можайската академия. В резултат на това стълбището се е срутило, като на третия етаж в момента са блокирани 15 души. Както съобщава за ТАСС източник от службите за извънредни ситуации в града, взривът е станал около 13:30 ч в административното помещение. Източник на   в службата за бърза помощ също съобщава за 4-има хоспитализирани с травми. По данни на агенцията взривът се е чул по време на занятия на втория етаж в един от учебните корпуси на академията. Възможно е да е избухнал боеприпас. По данни на тв канала   в зданието е избухнала мина. Хората са били блокирани заради срутване на стълбище. \"Приоритетната версия за взрива е небрежно боравене с боеприпасите\", допълнил е източникът на ТАСС. Както съобщава РЕН ТВ, в академията “Можайски“ е избухнала противотанкова мина ТМ-57, която е била в склада на факултета и се е използвала в качеството на учебно пособие. Мината ТМ-57 е разработена в СССР през 1956 г. Министерството на отбраната от своя страна също е потвърдило за взрив на „неустановен предмет\", предава  . По данни на ведомството са пострадали трима души, на които е оказана помощ и животът им е вън от опасност. Обстановката в района на Военнокосмическата академия в Петербург е спокойна. Курсантите на групи по 30 души всяка организирано са извеждани от основния корпус на \"Можайки\", предава кореспондентът на РИА Новости. Улица “Красный курсант“, където се намира главният вход на академията, частично е отцепена. Паника сред излизащите курсанти няма. В 15.04 ч московско време на територията на академията е пристигнала пожарна без включена сирена. На място изясняват ситуацията ръководството на учебното заведение и органите на реда. Военнокосмическата академия “А.Ф. Можайски“ е един от най-големите военни вузове в Русия. В академията се готвят офицери за Въздушнокосмическите сили и други родове войски. \r\n ", "date": "2019.04.02", "title": "Взрив във Военната академия в Санкт Петербург (ОБНОВЕНА)"}
{"url": "https://standartnews.com/biznes/spasyavat-sezona-s-neochakvana-vakantsiya-388649.html", "text": "Кампания за насърчаване на вътрешния туризъм започва ведомството на Николина Ангелкова, за да компенсира очаквания спад на чужди туристи. Миналия месец стана ясно, че има отлив на гости от Европа и Русия. Заради това срокът за ранни записвания бе удължен, а февруарските цени останаха и за първите 15 дни на април, туроператорите се надпреварват с промоции. Министерството на туризма обяви още през февруари инициативата „Естествено в България“. За да стимулира българите да преоткрият възможностите за почивка у нас, в тазгодишната национална кампания „Неочаквана ваканция“ Ангелкова отправи покана към представителите на туристическия бизнес да се включат в съвместната инициатива, насърчавайки пътуванията в страната. Концепцията на кампанията е при заплащане на две нощувки в България туристите да получават трета безплатно, предоставена от съответното място за настаняване. Целта е да се удължат активните зимен и летен сезон, както и да се разбие стереотипът за уикенд пътуванията с до 2 нощувки. Всеки хотелиер, присъединил се към идеята, става партньор на националната кампания. Тя ще бъде широко популяризирана и ще е два месеца – април и май. Мениджърите и собствениците на места за настаняване в България, които желаят да са партньори на „Неочаквана ваканция“, трябва предварително да направят безплатна регистрация на специално разработения сайт https://www.neochakvanavakancia.bg/ и да създадат свой собствен профил. На интернет страницата на кампанията ще се зарежда списъкът с партньорските места за настаняване, от който потребителите ще могат да направят своя избор за почивка, заплащайки две нощувки и получавайки трета безплатно съгласно общите условия. За туристите това е стимул да посетят по-отдалечени места, а за хотелиерите - да посрещнат повече гости. Не само по Черноморието и в зимните курорти, а и във вътрешността на страната.", "date": "2019.04.02", "title": "Спасяват сезона с \"Неочаквана ваканция\""}
{"url": "https://standartnews.com/biznes/proverki-za-novite-kasovi-aparati-388670.html", "text": "Инспекторите на НАП започнаха проверки в търговските обекти за спазването на последните изисквания към касовите бележки и подаването на данни за продажбите. От понеделник всяка регистрирана по ДДС фирма, която не използва софтуер за управление на продажбите, трябва да отпечатва на касовите си бележки QR код, а фискалното устройство да изпраща данни в НАП за всеки фискален бон в реално време. Нерегистрираните по ДДС имат срок до края на юни, а използващите софтуер за продажбите до края на септември, в който да приведат дейността си в съответствие с новите правила. Потребителите вече могат да проверят дали касовата им бележка е истинска с обновеното мобилно приложение на НАП. 135 000 фискални устройства и принтери отговарят на новите изисквания, отчете НАП и допълни, че броят им е дори по-голям от първоначалните очаквания. \r\n„Проверките във всеки обект на регистрирано по ДДС лице от вчера имат за цел да установят дали касовият апарат е сменен и ако не е, използва ли се в обекта софтуер за управление на продажбите“ каза по повод на контролните мерки на НАП Спас Шишков, директор на „Фискален контрол“, цитиран от Нова тв.", "date": "2019.04.02", "title": "Проверки за новите касови апарати"}
{"url": "https://standartnews.com/biznes/silistra-i-klrash-s-obshch-transgranichen-proekt-388664.html", "text": "Плавателната връзка по река Дунав между Силистра и Кълъраш ще се подобри, като се повиши и безопасността на хората, които ползват речния маршрут. Местните управи на двата  града стартират общ трансграничен проект, финансиран със средства от ЕС,който ще направи водния път по второстепенния канал на реката постоянен и сигурен. Стойността на проекта е 6 млн.евро. Разработката предвижда в следващите 3 години да се подобри талвегът на реката, така че да се гарантира плавателният път между двата града  независимо от нивото на Дунава през зимата и през лятото. Ще бъдат закупени лодки, които да поддържат речния маршрут и ще се подобри инфрастуктурата на двата бряга.  ", "date": "2019.04.02", "title": "Силистра и Кълъраш с общ трансграничен проект"}
{"url": "https://standartnews.com/svyat/istoricheska-vizita-tsipras-pristiga-v-skopie-388632.html", "text": "Ципрас ще води делегация, в която ще влязат няколко членове на кабинета му и представителите на гръцкия бизнес. Целта на посещението е да се потвърди насърчаването на сътрудничеството между двете страни, както и да се укрепи икономическото взаимодействие. Гръцкият премиер  води със себе си голяма бизнес делегация от представители на 70 големи и средни гръцки фирми, които искат на място да проучат възможностите за развитие на бизнеса им. Те ще участват в бизнес форума, който домакините са организирали с цел да дадат възможност на гостите да се запознаят с възможностите на северномакедонската икономика. Това е първа визита на гръцки премиер в Скопие от 8 септември 1991 година. Тогава с референдума Македония се откъсна от Югославия и се обяви за суверенна и независима държава.", "date": "2019.04.02", "title": "Историческа визита - Ципрас пристига в Скопие"}
{"url": "https://standartnews.com/svyat/pakett-mobilnost-pak-na-dneven-red-v-bryuksel-388630.html", "text": "Ако спорните поправки минат в транспортната комисия,  пактът \"Мобилност\" ще бъде гласуван в пленарната зала. Това сочи програмата на ЕП за сесията на 3 и 4 април в Брюксел.  Ако тогава гласуването на първо четене бъде успешно, то ще очертае становището на ЕП в преговорите с председателството на Съвета на ЕС и Европейската комисия. Едва когато тези тристранни преговори завършат с успех, ЕП ще трябва да гласува промените и на второ четене. Очаква се, ако тази седмица гласуванията не доведат до напредък, въпросът да остане за евродепутатите от следващия парламент, избрани на предстоящите избори през май. Миналата седмица премиерът Бойко Борисов писа на колегите си в Гърция, Испания, Ирландия, Португалия, Словакия и Хърватия, както и на лидерите на партии от ЕНП от тези държави, с молба да подкрепят усилията на българските евродепутати за удължаване на срока за дебати по пакета \"Мобилност\". Сред спорните въпроси е нормалната седмична почивка, намалената седмична почивка и всяка седмична почивка от повече от 45 часа да не се ползва в превозно средство, а в други подходящи спални и санитарни условия. Такова настаняване следва да бъде осигурено или платено от работодателя или да бъде в дома на водача или на друго място по избор на водача.Освен това т.нар. каботаж трябва да се извършва до три пъти в рамките на седем дни. Каботаж е определение за дейност, при която с товарен камион се извършва услуга в границите на държава от ЕС, в която превозното средство не е регистрирано. След като веднъж са извършени три каботажа за седмица, се предвижда въвеждането на \"срок за охлаждане\" от пет дни, преди отново камионът може да бъде използван по същия начин в същата държава. Собствениците на фирмите за превоз трябва да осигуряват на водачите възможност да се връщат у дома поне веднъж на четири седмици.  ", "date": "2019.04.02", "title": "Пакетът \"Мобилност\" пак на дневен ред в Брюксел"}
{"url": "https://standartnews.com/svyat/prof-vladimir-chukov-erdogan-se-strakhuva-388636.html", "text": "Кандидатът за кмет на Истанбул от опозиционната Народнорепубликанска партия (НРП) Екрем Имамоглу е ужасът за президента Реджеп Ердоган, защото той вижда в него реплика на себе си, своя гробокопач, каза в сутрешния блок на Нова телевизия анализаторът проф. Владимир Чуков. Той коментира резултатите от местните избори в Турция, според които партията на президента Ердоган губи седемте най-големи градове. Истанбул, който произвежда 31% от БВП на Турция, е сред тях, макар че още няма окончателни официални резултати. \"Партията и коалицията на Реджеп Ердоган се оказват победители на последните избори, но ясно вече се очертава един тренд срещу него и той загуби всички големи градове в страната. За мен голямата битка ще е за Истанбул. Управляващите признаха загубата на Анкара, но ще оспорват резултатите в Истанбул\", каза проф. Чуков.  Според проф. Чуков при победа в Истанбул, след четири години кемалистът Имамоглу може да победи Ердоган в национални избори. Така се е случило със самия Ердоган, чиято стремителна политическа кариера тръгва от кметския стол в мегаполиса. \"За мен Реджеп Ердоган вижда в новия кмет на Истанбул - Екрем Имамоглу, копие на себе си и явно го е страх. Залогът за града е много голям. Ердоган може да си отгледа собствения гробокопач и ще натиска с всички средства Екрем Имамоглу да не бъде допуснат до кметския пост. Надявам се, че ЦИК няма да се подаде на този натиск. От изборите стана ясно още, че кюрдите масово са гласували за опозицията\", добави той.  Кандидатът на кемалистите за Истанбул е завършил същата специалност като президента - бизнесадминистрация. Ердоган спечели изборите с 51%, но се оформя тренд срещу него, обобщава анализаторът. Проф. Чуков отговори и на въпроса дали ЦИК ще се намеси в Истанбул, защото управляващите вече заявиха, че ще оспорят вота в мегаполиса. ЦИК едва ли ще се намеси в най-големия град, въпреки 300 000 невалидни бюлетини, защото на предишния вот те са били над половин милион, смята проф. Чуков. Според него ЦИК няма да се поддаде на натиска. \"За България ще е по-добре да има промяна в курса на Турция. Трябва да кажем много ясно на нашите съседи, че ние сме европейска държава и по никакъв начин не допускаме намеса във вътрешните ни работи. За мен трябва да покажем на Чавушоглу, че не е желан в България докато не се извини. Трябват повече действия вместо думи\", коментира Владимир Чуков изказването на турския външен министър.", "date": "2019.04.02", "title": "Проф. Владимир Чуков: Ердоган се страхува"}
{"url": "https://standartnews.com/svyat/77-mlrd-dushi-na-zemyata-prez-2018-g-388669.html", "text": "Хората над 65 г. са 19% от населението в Европа сега   Населението на Земята през 2018 г. е нараснало до 7,7 млрд. души, според доклада на Генералния секретар на ООН. Независимо от спада на раждаемостта в много страни числеността на хората на планетата продължава да расте и към 2050 г. ще достигне 9,7 млрд. , а към 2100 г. на Земята ще живеят 11 млрд. Средното ниво на раждаемост съставлява сега 2,5 деца на 1 жена. Към 2030 г. то ще бъде 2,4 деца на 1 жена. По прогнози на ООН към 2050 г. повече от 70% от хората ще живеят в страни, където общият показател на раждаемостта ще бъде под този за нормално възпроизводство на населението. Както по-рано са отбелязвали в ООН, основният прираст на населението на Земята ще бъде за сметка на Африка. Общото число на жителите на континента сега се увеличава с 2,5% на година.  Към 2050 г. населението на Земята ще застарее. През 2018 г. хората над 65 години съставляват 19% от населението на Европа и 16% от населението на Северна Америка. Към 2050 г. те ще станат съответно 28 и 23% съответно. В Азия и Латинска Америка частта на възрастното население ще се увеличи до 18%. В Африка, където е най-младото население в света, към 2050 г. възрастните ще бъдат 9%. Половината жители на Земята в момента са граждани. Към 2050 г. 60% от хората по света ще живеят в градовете, а към 2100 г. – около 68%.  ", "date": "2019.04.02", "title": "7,7 млрд. души на Земята през 2018 г."}
{"url": "https://standartnews.com/regionalni/za-po-chist-i-zelen-blagoevgrad-388645.html", "text": "Зам.-кметът на община Благоевград инж. Емилия Тунева проведе среща с домоуправители, на която бяха разяснени подробности около инициативата „Чист и зелен Благоевград! От нас зависи!“. Присъстващите заявиха абсолютна готовност да подкрепят кампанията. „Инициативата има за цел да обедини жителите на Благоевград. Фокусът е не толкова върху почистването, а върху добавената стойност - възпитателна, отговорно отношение към чистотата и реда, сплотяваща и обединяваща общността около една цел - да направим нашия град още по-приветлив и чист. Всеки, включил се в кампанията, не само ще допринесе за чистотата, но и ще се замисли дали да замърсява след това“, каза зам.- кметът.   Разяснения за самата кампания направи и главният еколог на общината Диана Стефанова. \r\n  \r\nКампанията „Чист и зелен Благоевград! От нас зависи!”, която е по инициатива на кмета Атанас Камбитов, стартира на 6 април на площад „Македония” и продължава на 7,13 и 14 април. \r\n  \r\nОбщината се обърна към гражданите с апел да се  погрижат за прилежащите си части, за зелените площи, парковете, беседките и междублоковите пространства в близост до дома си, както и за коритото на река Бистрица и места, които смятат,че се нуждаят от почистване или облагородяване. \r\n  \r\nНа 5 април пред сградата на ТП „Държавно предприятие  горско стопанство Благоевград“ ще се раздават дръвчета и фиданки за най-активните доброволци.    \r\n  \r\nЕко Партнърс и Община Благоевград подсигуряват всичко необходимо за голямото почистване, за да улеснят работата на доброволците. Ще има разположени пет шатри из целия град, където ще се раздават материалки за почстване. В кв. „Еленово“ шатрата ще е пред Спортен комплекс „Пирин“, в кв. „Струмско“ срещу магазин „Стоми“, а в кв. „Грамада“ пред бившето „Аско Деница“. Шатрата за кв. „Освобождение“ и кв. „Запад“  ще бъде в двора на бившия  механотехникум.  На площад „Македония“ също ще има шатра с всичко необходимо за почистването. \r\n    \r\nСъбраните отпадъци трява да бъдат изнесени до най-близките съдове за смесен битов отпадък, а разделно събраните отпадъци до съдовете за разделно събиране. Еко Партнърс ще изнесе събраните разделно отпадъци, а фирма „Биострой“ ще събира чувалите със смесен отпадък.", "date": "2019.04.02", "title": "За по-чист и зелен Благоевград"}
{"url": "https://standartnews.com/regionalni/obuchavat-nachinaeshchi-gaydari-v-lukovit-388651.html", "text": "По инициатива на кмета на община Луковит Иван Грънчаров и с подкрепата на Българската национална гайдарска асоциация в града започна обучение на начинаещи гайдари, съобщават от общинската администрация. Желаещите да свирят на гайда се обучават от Стоян Янев, син на известния от творческия тандам с Валя Балканска Петър Янев. Два пъти седмично в местното читалище \"Съзнание 1895\" той предава знанията си на начинаещите гайдари. Инструментите, с които записалите се вече за обучение, са направили началните си стъпки в гайдарството, са закупени от кмета с негови лични средства. Кметът Иван Грънчаров се е ангажирал да поеме и всички останали разходи, необходими за обезпечаването на уроците.", "date": "2019.04.02", "title": "Обучават начинаещи гайдари в Луковит"}
{"url": "https://standartnews.com/regionalni/ansambl-pirin-predstavya-blagoevgrad-v-palma-de-mayorka-388647.html", "text": "Певците и танцьорите от Ансамбъл „Пирин“ ще разкрият богатството на българския фолклор в Палма де Майорка. Артистите ще вземат участие в първото издание на „Майорка Световен Фолклорен фестивал“, който има конкурсен характер.  Фестивалът е от 1 до 7 април, като в него участват 15 ансамбли от всички континенти. Поканата за участие във фестивала към Ансамбъл „Пирин“ е провокирана от високото художествено и изпълнителско ниво на благоевградския Ансамбъл. Емблемата на Пиринския край е един от най-известните български фолклорни ансамбли и посланици на българското народно изкуство по света. Носител е на множество награди, сред които „Кристална лира”, „Златен карагьоз”, „Златен мост”, голямата наградата на Международния фолклорен фестивал „Нестинарка” Бургас 2012 и др.", "date": "2019.04.02", "title": "Ансамбъл „Пирин“ представя Благоевград в Палма де Майорка"}
{"url": "https://standartnews.com/biznes/tol-taksite-nyama-da-oskpyat-khranite-388671.html", "text": "Храните у нас няма да поскъпнат заради тол таксите. Това съобщи в Сливен министърът на регионалното развитие и благоустройството Петя Аврамова. Тя обясни, че логиката на определяне на тол тарифите е следната: автомобилите от 3.5 до 12 т, които са най-масовият транспорт и осъществяват вътрешните превози на стоки, ще бъдат с най-ниски тарифи, така че таксите да не се отразят върху хранителните продукти. Министър Аврамова нарече спекулации твърденията, че тол таксите ще доведат до сериозно увеличение на храните. „Изчисления на Световната банка са показали, че най-голямото увеличение в потребителската кошница ще бъде за минералната вода и безалкохолните напитки – около 4%. В другата категория за тежкотоварни автомобили ще важи принципът, който руши и замърсява повече, ще плаща повече\", посочи министър Петя Аврамова. По думите й за автобусните превози ще има много ниска тол тарифа, защото те изпълняват и социална функция. Тя добави, че тези средства, които държавата сега взима под формата на винетна такса, ще бъдат заплащани като тол тарифа. \r\n„Всъщност преразпределението ще бъде вътрешно във сектора. Който пътува повече, ще заплаща повече, защото тол таксата е на база изминато разстояние“, каза още министър Аврамова. По думите й увеличението на тол таксите за товарните и автобусни превози са коментирани вчера на среща между МРРБ и превозвачите. „След като министерството предостави поискана от превозвачите информация, ще бъде насрочена нова среща. Най-вероятно тя ще се състои следващата седмица\", посочи Аврамова. ВиК – Сливен ще получи над 112 млн. лв. по европейски проект по ОП „Околна среда“, като част от тези средства са предназначени за довеждащи водопроводи до пречиствателната станция за питейни води на Сливен, съобщи още министър Петя Аврамова. „Министерството има готовност до 2020 година да размрази обекта, да бъде актуализиран проектът и да бъдат довършени останалите 10% от строителните дейности\", заяви министърът. В Сливен министър Петя Аврамова участва в националната кампания на \"Стандарт\" - \"10 причини да остана в моя Сливен“. По- късно регионалният министър ще участва в дискусия за регионалното развитие и европейската солидарност.", "date": "2019.04.02", "title": "Тол таксите няма да оскъпят храните"}
{"url": "https://standartnews.com/regionalni/komediyniyat-khit-na-sezona-e-s-adres-kazanlk-388648.html", "text": "Общинският театър „Любомир Кабакчиев“ - Казанлък е победител в 18-я фестивал „Комедийният хит на сезона”. Това стана ясно на финала на Чудомировите празници, 2019, които бяха закрити официално снощи. Постановката на „Том, Дик и Хари” от Рей Куни на казанлъшките театрали получи най-високия вот на публиката от 5,84 точки измежду 4-те спектакъла, които бяха представени на празниците. На второ място зрителите са класирали постановката „Бащи, лъжи и още нещо” на драматичния театър „Стоян Бъчваров“ – Варна,  а на трето - спектакъла на столичния Малък градски театър зад канала „Аз обичам, ти обичаш, тя обича”. \r\n   Почетната статуетка бе връчена на победителите   от председателя на Фондация „Чудомир” и народен представител Борис Кърчев.  \r\n „Казанлък има своя театър и той разнася славата не само на града. Това, което публиката гледа няколко години наред показва нивото на нашия театър и се радвам, че тази година тя ни удостои с тази висока чест”, благодари директорът на театър \"Л. Кабакчиев\" Димитър Кабаков. \r\n  На три видни казанлъчанки - Донка Пиндарева, Лилия Димитрова и Пенка Коева,  директорът на литературно-художествения музей „Чудомир” Добрина Матова връчи дарителски свидетелства за направените дарения през годините. \r\n ", "date": "2019.04.02", "title": "„Комедийният хит на сезона“ е с адрес Казанлък"}
{"url": "https://standartnews.com/biznes/strandzhanskiyat-med-zashchiten-v-es-388673.html", "text": "Странджанският манов мед стана осмият български продукт, вписан в Защитените наименования за произход в ЕС. \r\nЕвропейската комисия (ЕК) вписа в регистъра „Странджанския манов мед“, съобщи земеделск ото министерство. На 3 април по време на церемония, организирана в Европейската комисия в Брюксел, комисарят по цифровата икономика и общество Мария Габриел и комисарят по земеделие и развитие на селските райони Фил Хоган ще връчат сертификата на представител на българските производители на ЗНП „Странджански манов мед“. Регистрацията му се очаква да бъде двигател за съживяването на регион Странджа и да предостави нови перспективи за пчеларите в района. От нея могат да се възползват всички пчелари в географския район, които задължително трябва да са в системата на контрол от сертифицираща фирма за съответствие със спецификацията на продукта. Инициативата за регистрация е на групата производители „Странджански манов мед“, които подадоха заявлението в Министерство на земеделието, храните и горите през април 2016 г. След като националната процедура премина без възражения, през април 2017 г. заявлението бе изпратено за преглед в Еврокомисията. Странджанският манов мед се прави в общините Созопол, Приморско, Царево, Малко Търново и Средец. Пчелният мед е произведен от медоносни пчели от секретите на живите части на растенията и от екскретите на смучещите насекоми по растенията. Отделянето на т.нар. „медена роса“ от някои насекоми, която се събира от пчелите, както и от сладката течност от жълъдите на дъба, формират продукта. Той има специфичен вкус, аромат на печени плодове и карамел и тъмно-кафяв до черен цвят със зеленикав оттенък. Странджанският манов мед е с много минерали, богат ензимен състав и висока електропроводимост. Притежава висока антиоксидантна активност.", "date": "2019.04.02", "title": "Странджанският Манов мед защитен в ЕС"}
{"url": "https://standartnews.com/biznes/postigame-rezultati-sreshchu-dvoynite-standarti-388679.html", "text": "„Забраняваме заблуждаващите търговски практики, както и подобряваме защитата на потребителите в електронната търговия. Продаването на стоки като идентични, когато имат различен състав ще бъде забранено“, заяви българският евродепутат Ева Майдел (ГЕРБ/ЕНП) след вота по тристранното споразумение върху ревизията на директивите за защита на потребителите в Комисията по вътрешен пазар.  „Търговците повече няма да могат да заблуждават потребителите в качеството или идентичността на дадена стока. Например, ако портокалов сок на марката Х от Испания и портокалов сок на същата марка от Гърция имат разлики в състава, които не се дължат на национално законодателство, то продуктът не може да бъде продаван като идентичен и да заблуждава потребителите. Търговците ще са задължени да предоставят ясна и адекватна информация за даден продукт, било то на опаковката или при рекламите.“ допълни Майдел, цитирана в съобщение на пресцентъра на ГЕРБ. Освен проблемите с двойното качество продукти, ревизията на потребителското законодателство разрешава проблеми при онлайн търговията и внася допълнителна прозрачност при класирането на резултатите. Например, големи онлайн платформи за продажби на билети, стоки и услуги (напр. Amazon, eBay, AirBnb, Skyscanner) ще трябва да разкрият основните параметри, определящи как се класират офертите, получени при търсене - например, защо потребителят вижда офертата от „хотел 1“ съответно като първи резултат. Ако търговец бъде уличен в нелоялна търговска практика, санкциите варират между максимална сума в размер на два милиона евро в случаите, когато няма информация за оборота, или 4% от годишния оборот на търговеца през предходната финансова година в съответната държава, където има нарушение. Предстои потвърждаване на споразумението в пленарна зала, след което се преминава към прилагане на Директивите в националното законодателство на държавите членки. Същевременно омбудсманът Мая Манолова настоя българските евродепутати да подкрепят борбата срещу двойните стандарти при храните в Европейския съюз, като на 16 април 2019 г. гласуват в пленарна зала тяхната забрана. „За целта нека да няма нови прецеденти и всички 17 български представители в ЕП да гласуват и дадат ясен знак, че до последно отстояват интересите  на българските граждани“, е позицията на Манолова.", "date": "2019.04.02", "title": "Постигаме резултати срещу двойните стандарти"}
{"url": "https://standartnews.com/regionalni/muzei-za-prvata-svetovna-voyna-v-mezhdunaroden-spravochnik-388657.html", "text": "Международен справочник, посветен на музеите, съхранили паметта за събитията от Първата световна война, представя България с артефактите в Тутракан. Изданието е  подготвено от Гранд музеум във френския град Сен-Назер. Двуезичната версия на френски и английски представя експонатите на  800 музея от Европа. Описани са над 400 артефакта, които свидетелстват за разразилия се катаклизъм на Стария континет в началото на ХХ век. Подробно представено е Военното гробище край тутраканското село Шуменци, където са погребани над 8 хиляди войници и офицери от България, Румъния, Русия и Германия, сражавали се край Дунава в началото на септември 1916 година.  Тогава българската армия, предвождана от генерал Пантелей Киселов превзема тутраканската крепост. Победната битка води до връщането на земите в Южна Добруджа в пределите на Третата българска държава.  ", "date": "2019.04.02", "title": "Музеи за Първата световна война в международен справочник"}
{"url": "https://standartnews.com/regionalni/potroshikha-ofis-na-gerb-v-gotse-delchev-388655.html", "text": "Неизвестни вандали са изпочупили прозорците на офис на ГЕРБ в Гоце Делчев. Счупена е и информационната табела на партийната централа в града. Членовете на ГЕРБ са подали жалба в полицията, но извършителите все още не са открити и задържани. По повод вандалския акт ръководството на ГЕРБ в града излезе с декларация. В нея се казва: \"Остро протестираме против вандалския акт, насочен към офиса на ГЕРБ. Осъмнахме със счупени стъкла и рекламна табела. Надяваме се, че както винаги, компетентните органи ще си свършат работата и ще открият извършителите. Не очаквайте от нас подобни действия. Ние сме други, както каза  нашият лидер Б. Борисов, - ние градим, не рушим. И доказателствата за това са навсякъде около нас. Ние сме съзидатели\", се казва в декларацията на ГЕРБ-Гоце Делчев.", "date": "2019.04.02", "title": "Потрошиха офис на ГЕРБ в Гоце Делчев"}
{"url": "https://standartnews.com/biznes/es-dava-33-mln-za-gazovata-vrzka-s-grtsiya-388672.html", "text": "33 млн. за газовата връзка с Гърция ни дава Европейския съюз. Европейската комисия взе решение по линия на политиката на сближаване да се инвестират 33 млн. евро в изграждането на трансграничен междусистемен газопровод с дължина 182 км между Комотини, Гърция, и Стара Загора, съобщи комисарят по въпросите на регионалната политика Корина Крецу в интервю за Агенция „Фокус“. Газопроводът е европейски проект от общ интерес, допринасящ за постигането на целите на Енергийния съюз. България е една от десетте държави от ЕС, в които Комисията ще инвестира общо 4 млрд. евро за 25 големи инфраструктурни проекта.", "date": "2019.04.02", "title": "ЕС дава 33 млн. за газовата връзка с Гърция"}
{"url": "https://standartnews.com/regionalni/v-21-sela-v-obshchina-razgrad-asfaltirat-ulitsite-388667.html", "text": "Мащабен проект за асфалтиране на селските улици стартира в община Разград. Плановете на кметската управа включват ремонти и рехабилитация на пътни отсечки във всичките 21  селища. Общата стойност на предвижданите ремонти е за 1,7 млн лв. Първото село, където ще се полага нов асфалт, е Ушинци. Кметът на Разград доктор Валентин Василев инспектира началото на пътните ремонти. Инвестициите в улична инфрастуктура в това населено място са на стойност 65 хиляди лева, обясни кметският наместник Иван Димитров. Фирма „Разград 2018“ е изпълнител на  ремонтните работи, уточниха от кметството в лудогорския град.  ", "date": "2019.04.02", "title": "В 21 села в община Разград асфалтират улиците"}
