{"url": "https://standartnews.com/kultura/dzhaz-na-chist-vzdukh-v-novoto-selo-sveti-spas-399595.html", "text": "Свети Спас е ново село (доскорошна вилна зона на Долна баня), намиращо се на 4 км от града, в полите на Рила планина. Пътят до него е току-що ремонтиран. Зеленина, простор, чист въздух, няма градски транспорт, ново улично осветление… заслужава си да се посети. А и поводът е конкретен: Община Долна баня организира за втори път  . Този път темата е етноджаз, съчетаване на фолклорни елементи в джазовата практика. Музикалният директор на Фестивала -  , е поканил за участие популярни групи и изпълнители, които вече са се утвърдили на нашата и международната сцена като имена, емблематични за жанра. Първата вечер –   (петък), откриването е поверено на  . След тях сцената превзема  , които празнуват своя 25-годишен юбилей. Втората вечер – събота -  , публиката ще има удоволствието да послуша вокалния   в един особен аранжимент – в съпровод на виола (Валентин Геров от „София квартет“) и пиано – Любо Денев, който е направил и изненадващите нестандартни аранжименти. Закриването на Фестивала ще е мощно, темпераментно и завладяващо –  Всичко това ще се случи на открито - приятно, прохладно място –  . Добре дошли! – Вашето присъствие ще помогне на още един фестивал да си пробие път към джазовата карта на България.", "date": "2019.08.17", "title": "Джаз на чист въздух в новото село Свети Спас"}
{"url": "https://standartnews.com/kultura/oliviya-kolman-vliza-v-semeystvo-simpsn-399567.html", "text": "Носителката на „Оскар“ Оливия Колман ще услужи с гласа си на „Семейство Симпсън“. Актрисата ще озвучава нова героиня в един епизод от 31-я сезон на култовата анимация, съобщи изпълнителният продуцент на сериала Джеймс Брукс. „Току-що излязох от студиото, където записахме едно от най-великите гостувания в историята на на Симспън. Не преувеличавам. Оливия Колман ще играе ролята на фатална жена, която привлича всеки мъж, който я срещне, но пък тя самата се влюбва по-тежко, отколкото някога е предполагала, в Хоумър Симпсън.“, написа Брукс в Туитър. Колман е само една от звездите, които ще гостуват в новия сезон на сериала. Джон Леджънд и съпругата му Криси Тайген, Джейсън Момоа и Боб Оденкърк също ще имат епизодични роли. 31-ят сезон на „Семейство Симпсън“ дебютира на 29 септември.", "date": "2019.08.17", "title": "Оливия Колман влиза в Семейство Симпсън"}
{"url": "https://www.standartnews.com/sport/pochina-legenda-v-koloezdeneto-399573.html", "text": "Легендата на италианското колоездене Феличе Джимонди е починал на 76-годишна възраст, след като е получил инфаркт, докато е плувал в Сицилия, съобщиха от колоездачния съюз на страната. Джимонди е един от едва седемте състезатели в историята, който има победи във всяка една от трите най-големи обиколки - на Франция, Италия и Испания. Той печели Тур дьо Франс през 1965 г. в първия си сезон като професионалист на едва 22-годишна възраст. През 1967 година Джимонди триумфира на родна земя в Джирото, а година по-късно побеждава и във Вуелтата на Испания. Той записва още две победи в Обиколката на Испания през 1969 и 1976 г., а през 1978-а прекратява кариерата си.", "date": "2019.08.17", "title": "Почина легенда в колоезденето"}
{"url": "https://standartnews.com/biznes/profesiya-glaven-ekspert-geotekhnicheski-proekti-399590.html", "text": "------------ - Професията ми спомага за работата на няколко звена от Рудодобивен и Обогатителен комплекс и има пряко отношение към осигуряването на условия за безопасен производствен процес, за стабилността на рудничните откоси, както и безопасната работа на хора и машини. Такива например са проектите за устойчивостта и сигурността на хвостохранилище „Бенковски-2“. Работата ми е свързана и с изграждане на Географска информационна система /ГИС/ за нуждите на „Елаците-Мед“, което подпомага взимането на решения от ръководството за разумно разпределение на използваните ресурси, както и за оптимизация на строителните дейности на съоръжения, свързани с дейността на дружеството. Управлението на проектите включва сътрудничество с изпълнителите, подготовка и изпращане на необходимата информация, контрол по изпълнението на отделните задачи, осъществяване на комуникация между изпълнителите и ръководството на нашата компанията, логистика, организация на посещения на чуждестранните подизпълнители у нас и на наши специалисти в чужбина за обмяна на опит, междинно и заключително представяне на резултатите. Тези резултати се използват за числено моделиране на геомеханичните аспекти на съоръженията ни, т.е. тяхната устойчивост срещу възможно разрушаване и нанасяне на щети. - Най-интересното от работното ми всекидневие е, че няма миг, в който да ми е скучно. Ръководенето на различни проекти (от числено моделиране в геомеханиката, през сеизмология и геология на земетресенията, до хидрометалургия и класически схеми на флотация) ми предоставя постоянни стимули за развитие и навлизане в нови области на инженерното дело. Като пример мога да посоча внедряването на специализирана машина MudMaster /австралийско производство/, предназначена за бързо отводняване на наскоро отложен хвостов материал и бързото му уплътняване. При стандартния подход определена дебелина отложен материал се уплътнява по естествен начин, което отнема повече от година. С помощта на машината MudMaster постигаме необходимото уплътняване в обработваната площ за около месец. Благодарение на бързото уплътняване, в рамките на около 1 месец, специалистите от нашата компания успяха да вкарат тежка механизация (булдозер и валяк) навътре в отложения материал и още повече го уплътнихме, като по този начин се постига стабилитет. Това постижение беше окачествено от австралийската фирма-производител като пробив в света – те не бяха виждали такава практика. Въвеждането в експлоатация на тази машина е първо за България и второ в ЕС след компания, оперираща в Ирландия. В света в момента работят около 70-80 такива машини. - Предизвикателството е, че постоянно има необходимост да се решават задачи от най-различно естество и специалистът трябва да успее да намери най-ефективния начин за решаването им. - От първия работен ден в компанията, работата ми е силно зависима и свързана с дигиталните технологии. Без тях тя е немислима. - Усещането, че работиш в голяма компания със значителен ресурс и имаш възможността да реализираш проекти, чието осъществяване на други места би било невъзможно. В нашата компания работата по такива проекти е необходимост и стратегия.", "date": "2019.08.17", "title": "Професия: главен експерт  „Геотехнически проекти“"}
{"url": "https://www.standartnews.com/sport/beyl-ostava-v-real-madrid-399570.html", "text": "Треньорът на Реал (Мадрид) Зинедин Зидан ще разчита на Гарет Бейл през новия сезон по футбол, въпреки желанието на французина по-рано през лятото да се раздели с нападателя на националния тим на Уелс. „Изглеждаше, че Гарет ще напусне, но той остана тук и смятам да разчитам на него, както и на всеки друг футболист от състава. Очаквам всеки играч да прави така, че затруднява избора ми на стартов състав. Бейл е картотекиран за новия сезон. Той е добър футболист“, каза Зидан. Уелсецът има всички шансове да започне като титуляр в първия мач през сезона срещу Селта в събота, след като новото попълнение Еден Азар отпадна от срещата заради травма на бедрото.", "date": "2019.08.17", "title": "Бейл остава в Реал Мадрид"}
{"url": "https://standartnews.com/regionalni/srednoshchen-protest-v-omurtag-399547.html", "text": "Среднощен протест в Омуртаг заради катастрофата, в която загина 17-годишен младеж. Това стана ясно от публикувани видеа във Фейсбук. Събралите се хора твърдяха, че пиян шофьор е виновен за инцидента, а бил прикриван. „Искаме ред”, скандираха протестиращите. Те блокираха главния път София-Варна на разклона за Омуртаг, съобщи Шумен онлайн. От ОДМВР - Търговище съобщиха в петък, че 17-годишен младеж е загинал при катастрофа на пътя Котел-Омуртаг. От там допълниха, че инцидентът е станал в четвъртък около 23,50 часа на около 100 метра след бетоновия възел край Омуртаг. Зад волана е бил 18-годишен без книжка. На десен завой той изгубил контрол над колата  и навлязъл в насрещното движение. Така ударил челно кола, управлявана от 32-годишен водач. По неофициална информация на Нова тв, зад волана на другата кола е бил местен общински съветник. Починалият е пътувал на предната седалка до 18-годишния шофьор. Протестиращите твърдят, че виновният е бил пиян. Пред Нова тв областният управител Митко Стайков обясни, че е разпоредил да се направи по-обстойна проверка на случая от ОДМВР-Търговище заради създалото се напрежение.  ", "date": "2019.08.17", "title": "Среднощен протест в Омуртаг"}
{"url": "https://standartnews.com/regionalni/nov-oblik-na-svoeto-selo-daryavat-dobrovoltsi-399607.html", "text": " Група ентусиасти в едно от най-големите села в България - Старцево, обновяват родното си място със собствени средства. Идеята е да го направят по-привлекателно и красиво място за живеене и туризъм. В смолянското село  на празника му -17 август, много хора пристигат, за да присъстват на тържеството. Това е само част от начинанията на младите хора, които решават да обновят облика на родното си място и да му дарят нов живот. Ентусиастите се събират чрез фейсбук групата \"Красиво Старцево“. В началото са шепа хора , но с всеки изминал ден доброволците се увеличават и идеите за развитие стават все повече. А за да бъдат осъществени, всеки дарява от собствения си джоб. Само за 3 месеца те успяват да обновят изцяло облика на центъра на селото. Изработват нови дървени пейки, нов надпис за кметството, красиви саксии за цветя. Слагат и нови знамена. Голяма част от даренията идват от старцевци, които от години живеят в чужбина, но се прибират често заради красотата и любовта към родното си село.   Общината също прегръща идеята на организаторите и помага със средства. Специално за празника жителите на селото посрещнаха гостите с безплатни традиционни гозби, много народна музика и танци. Всеки желаещ си закупи сувенири,тениски и чадъри, изработени с благотворителна цел. Всички средства ще бъдат дарени за по-красивия облик на Старцево.", "date": "2019.08.17", "title": "Нов облик на своето село даряват доброволци"}
{"url": "https://standartnews.com/regionalni/140-leva-na-mesets-izdrzhka-na-manastir-399608.html", "text": "Монахиня издържа манастир с пенсия от 140 лева. Притеснена е обаче, че вековната света обител няма да може да посрещне храмовия си празник на 1 септември. Наричат го начало на Църковната нова година. Това е и денят в който християните почитат Св. Симеон Стълпник. 1 септември е храмовият празник на манастира \"Св. Симеон Стълпник и Св. Петка Търновска\" край Елин Пелин, съобщава Bulgaria ON AIR. Оставен на забрава, преди девет години в него идва 76-годишната сестра Серафима. Светата обител е наследник на някогашен голям свети комплекс, изгорен по времето на турците. Манастирът пази спомена за силата на погубените девици. Отказали да дадат вярата си и били изгорени живи. Според преданието, мощите им се пазят под старо крушво дърво. Въпреки недоимъка сестра Серафима стяга манастира за празника. Извикала работници, които окосили тревата. Надява се на помощ от дарители и на нова кола.", "date": "2019.08.17", "title": "140 лева на месец издръжка на манастир"}
{"url": "https://www.standartnews.com/sport/shesto-myasto-za-kaleyn-na-svetovnata-kupa-399602.html", "text": "Талантливата Боряна Калейн се класира на шесто място в многобоя със сбор от 83.000 точки на провеждащата се в столицата на Беларус - Минск Световна купа по художествена гимнастика. Тя се представи страхотно и показа на всички за какъв потенциал и възможности има. За изпълнението си с бухалки, което беше наистина феноменално, Боряна получи оценка от 23.150 т. и я класира за финала в неделя с трета по сила оценка. На лента нашето момиче също игра много силно и вдъхновено и бе оценена с 19.850, която я праща на финала със седма по сила оценка. Вчера Боряна изигра много добра топка и с оценка от 21.250 т. и намери място във финала с шеста по сила оценка на уреда. На обръч Боряна допусна грешки и не можа да се класира за финалите на уреда утре. Втората българка Невяна Владинова завърши на 13-то място в многобоя със сбор от 78.500 т(19.400 на обръч, 20.950 на топка, 19.050 на бухалки след изпускане на уред и 19.100 на лента). Като цяло Неви излезе и игра спокойна, показа много хубава и силна топка, показа увереност и рутина, но допусна и грешки. Шампион в многобоя стана Дина Аверина от Русия със сбор от 93.450т. сребърния медал спечели нейната страна - близначка Арина, която събра сбор от 91.950 т.. а бронзовия медал отиде при Линой Ашрам от Израел със сбор от 86.650. Преди Боряна Калейн са още - на 4-то място Александра Арджиуджикулезе от Италия със сбор от 84.750 т, а пета е втората представителка на Израел Никол Зеликман със сбор от 84.600. След Боряна в топ осем са още Катарина Галкина от Беларус със сбор от 82.500 и осма втората италианка Милена Балдасари, която събора сбор от 81.100.", "date": "2019.08.17", "title": "Шесто място за Калейн на Световната купа"}
{"url": "https://www.standartnews.com/sport/koutino-km-myunkhen-vmesto-km-parizh-399576.html", "text": "Байерн Мюнхен са изявили желание да вземат офанзивния халф под наем за целия сезон с опцията той да бъде закупен в края му. Интересът на Тотнъм и Арсенал очевидно вече не присъства към бразилеца, който вече разглежда новата си оферта. В 76 мача той вкара 21 гола за \"каталунците\", но по всичко личи, че вече не е предпочитан в стартовия състав. Снощи при загубата от Атлетик Билбао дори не беше сред резервите. Коутиньо бе включен като опция за размяна заедно със 100 милиона евро за Неймар от ПСЖ, но такъв вид сделка беше отхвърлена от \"парижани\". От Барса все още вярват, че ще могат да приземят бившата си звезда отново в отбора и без да разменят 27-годишния халф за нея.  Фелипе може да завърши сделката си с немския шампион до няколко дни.  ", "date": "2019.08.17", "title": "Коутиньо предпочете Мюнхен пред Париж и Лондон"}
{"url": "https://www.standartnews.com/sport/livrpul-s-vtora-poredna-pobeda-v-angliya-399600.html", "text": "Ливърпул си върна първото място във Висшата лига на Англия след като победи като гост Саутхемптън с 2:1. Точни за мърсисайдци бяха Садио Мане (45) и Роберто Фирмино (71). В края на мача \"светците\" стигнаха до почетен гол чрез Дани Ингс, който се възползва от уникална грешка на вратаря на гостите. Ливърпул води с 6 т, пред Арсенал - 6 и др. От 19,30 ч е дербито Манчестър Сити - Тотнъм. В други срещи от кръга играни днес: Астън Вила - Борнемут 1:2, Брайтън - Уест Хем 1:1, Евертън - Уотфорд 1:0, Норич - Нюкасъл 3:1.", "date": "2019.08.17", "title": "Ливърпул с втора поредна победа в Англия"}
{"url": "https://www.standartnews.com/sport/golyam-interes-km-finalite-na-asarel-open-399587.html", "text": "Ударно начало на предпоследния ден на супер турнира по тенис на маса 2019 ITTF World Tour Asarel Bulgaria Open! Топ поставената Касуми Ишикауа не успя да вземе дори гейм на китайката Хъ Джуодзия и отстъпи в отделните части с 10:12, 5:11, 9:11, 4:11. „Прибързвах и сама съм си виновна за поражението. Ако бях спечелила първия гейм, може би срещата щеше да се развие по друг начин”, сподели Ишикауа. Тя водеше с 10:7 точки в откриващата част, но загуби следващите 5 разигравания и оттам насетне не успя да възстанови ритъма в играта си. Хъ Джуодзия пък обясни как е съумяла да запази самообладание в трудните моменти в първия и в третия гейм, когато изоставаше в резултата. „Мисля точка за точка. Не гледам голямата картина. За мен е важно единствено следващото разиграване”. С победата си тя осигури на феновете в „Арена Асарел” изцяло китайски полуфинал. Хъ ще се изправи срещу сънародничката си У Ян. Тя продължи без игра, след като Хитоми Сато се отказа от участие. В залата вече е и Негово Превъзходителство Дун Сяодзюн, посланик на Китйската народна република в България. Той се наслади на живо на още един китайски успех. Постигна го Чън Ксинтун, която също намери място сред най-добрите 4 в турнира. Тя надигра с 4:0 гейма Джон Джинхий от Република Корея. „Изиграх много силен мач. Гледам с увереност към следващия двубой. Очаквам с нетърпение срещата ми с Мима Ито”, накратко сподели победителката. А Мима Ито (Япония) е единствената, която наруши китайската доминация. Втората в схемата спечели с 4:1 гейма срещу представителката на Сингапур Ю Менгу. „Успях още от самото начало да наложа своя стил на игра. Не мисля, че оставам основната фаворитка в турнира. Сега ще се концентрирам единствено върху следващия си мач”, коментира Ито. Още преди началото на днешната програма феновете на тениса на маса в Панагюрище оформиха сериозна опашка пред касите в „Арена Асарел”. Билетите за основните трибуни са по 12 лева, за деца – 4, а ако искате да сте максимално близо до екшъна, може да закупите ВИП пропуск на цена от 40 лева. Nova sport излъчва пряко турнира.", "date": "2019.08.17", "title": "Голям интерес към финалите на Asarel Open"}
{"url": "https://www.standartnews.com/sport/botev-gostuva-na-beroe-v-bitkata-za-trakiya-399571.html", "text": "Ботев (Пд) гостува на Берое в битката за Тракия. Двубоят е от шестия кръг на efbet Лигата и започва в 18,00 ч, а главен съдия е Стефан Апостолов. В София на ст. \"Васил Левски\" Витоша приема Левски. Мачът е от 20,30 ч с главен съдия Радослав Гидженов. ,", "date": "2019.08.17", "title": "Ботев гостува на Берое в битката за Тракия"}
{"url": "https://www.standartnews.com/sport/arsenal-povede-vv-visshata-liga-399588.html", "text": "Арсенал победи Бърнли с 2:1 в откриващия мач от съботната програма на втория кръг на Висшата лига в Англия. Головете за „топчиите“ отбелязаха Александър Лаказет в 13-та минута и Пиер-Емерик Обамеянг в 64-та минута. За Бърнли точен беше Ашли Барнс, който изравни резултата в 44-та минута, преди Обамяенг да донесе победата за домакините. Успехът изкачи временно \"топчиите\" начело в класирането с пълен актив от 6 точки.", "date": "2019.08.17", "title": "Арсенал поведе във Висшата лига"}
{"url": "https://www.standartnews.com/sport/atletik-bi-barselona-na-starta-v-la-liga-399544.html", "text": "Барселона загуби на старта на новия сезон в Ла Лига. Шампионите паднаха при гостуването си на Атлетик в Билбао с 0:1. \"Каталунците\" играха без контузения Лео Меси. Единственият гол в мача на \"Сан Мамес\" вкама със странична ножица Ариц Адуриц в края на мача.", "date": "2019.08.17", "title": "Атлетик би Барселона на старта в Ла Лига"}
{"url": "https://standartnews.com/sport/dzhokovich-gleda-km-nova-titla-v-sinsinati-399546.html", "text": "Световният №1 в тениса Новак Джокович направи поредната си крачка към защитата на титлата си на турнира на твърди кортове от сериите Мастърт 1000 м в Синсинати. Сърбинът победи убедително на четвъртфинала Люка Пуй със 7:6 (2), 6:1 за час и половина игра. По този начин сърбинът си уреди мач срещу руснака Данил Медведев в спор за място на финала. В руския четвъртфинал Медведев победи Андрей Рубльов с 6:2, 6:3.", "date": "2019.08.17", "title": "Джокович гледа към нова титла в Синсинати"}
{"url": "https://standartnews.com/sport/bayern-napravi-22-na-starta-v-bundesligata-399545.html", "text": "Сезонът в Бундеслигата стартира с изненадващо равенство 2:2 между шампона Байерн (Мюнхен) и Херта на стадион \"Алианц Арена\". \r\nГерманският първенец тотално надигра своя съперник през първото полувреме и откри резултата чрез Роберт Левандовски , но Херта сензационно осъществи пълен обрат още до почивката след голове на Доди Лукебакио и Марко Груич.", "date": "2019.08.17", "title": "Байерн започна сезона с 2:2"}
{"url": "https://standartnews.com/sport/atletik-bi-barselona-na-starta-v-la-liga-399544.html", "text": "Барселона загуби на старта на новия сезон в Ла Лига. Шампионите паднаха при гостуването си на Атлетик в Билбао с 0:1. \"Каталунците\" играха без контузения Лео Меси. Единственият гол в мача на \"Сан Мамес\" вкама със странична ножица Ариц Адуриц в края на мача.", "date": "2019.08.17", "title": "Атлетик би Барселона на старта в Ла Лига"}
{"url": "https://www.standartnews.com/sport/bayern-napravi-22-na-starta-v-bundesligata-399545.html", "text": "Сезонът в Бундеслигата стартира с изненадващо равенство 2:2 между шампона Байерн (Мюнхен) и Херта на стадион \"Алианц Арена\". \r\nГерманският първенец тотално надигра своя съперник през първото полувреме и откри резултата чрез Роберт Левандовски , но Херта сензационно осъществи пълен обрат още до почивката след голове на Доди Лукебакио и Марко Груич.", "date": "2019.08.17", "title": "Байерн започна сезона с 2:2"}
{"url": "https://standartnews.com/sport/beyl-ostava-v-real-madrid-399570.html", "text": "Треньорът на Реал (Мадрид) Зинедин Зидан ще разчита на Гарет Бейл през новия сезон по футбол, въпреки желанието на французина по-рано през лятото да се раздели с нападателя на националния тим на Уелс. „Изглеждаше, че Гарет ще напусне, но той остана тук и смятам да разчитам на него, както и на всеки друг футболист от състава. Очаквам всеки играч да прави така, че затруднява избора ми на стартов състав. Бейл е картотекиран за новия сезон. Той е добър футболист“, каза Зидан. Уелсецът има всички шансове да започне като титуляр в първия мач през сезона срещу Селта в събота, след като новото попълнение Еден Азар отпадна от срещата заради травма на бедрото.", "date": "2019.08.17", "title": "Бейл остава в Реал Мадрид"}
{"url": "https://standartnews.com/sport/kitaets-kupi-otbor-ot-nba-za-235-mlrd-399550.html", "text": "Баскетболният тим от НБА Бруклин Нетс вече е собственост изцяло на китайския бизнесмен Джоузеф Цай. Общата стойност на сделката в която влиза и залата \"Барклис Сентър\" е 2,35 милиарда долара, която е рекордна за спортната индустрия в Северна Америка. Досега най-крупните покупки бяха на стойност $2,2 млрд за Хюстън също от НБА и за тима от Националната футболна лига Каролина. Цай купи 49% от Бруклин за $1 милиард през 2018-а, а сега изкупи и останалите 51 процента от руския олигарх Михаил Прохоров. Очаква се сделката да бъде финализирана до края на септември, тъй като трябва да бъде одобрена от ръководството на лигата. Бруклин Нетс вече се подсили с Кайри Ървинг и Кевин Дюрант от свободните агенти. 55-годишният Цай е основател и изпълнителен вицепрезидент на компанията Alibaba Group, а личното му състояние според списание „Форбс“ е близо 10 млрд. долара.", "date": "2019.08.17", "title": "Китаец купи отбор от НБА за $2,35 млрд."}
{"url": "https://standartnews.com/sport/koutino-km-myunkhen-vmesto-km-parizh-399576.html", "text": "Байерн Мюнхен са изявили желание да вземат офанзивния халф под наем за целия сезон с опцията той да бъде закупен в края му. Интересът на Тотнъм и Арсенал очевидно вече не присъства към бразилеца, който вече разглежда новата си оферта. В 76 мача той вкара 21 гола за \"каталунците\", но по всичко личи, че вече не е предпочитан в стартовия състав. Снощи при загубата от Атлетик Билбао дори не беше сред резервите. Коутиньо бе включен като опция за размяна заедно със 100 милиона евро за Неймар от ПСЖ, но такъв вид сделка беше отхвърлена от \"парижани\". От Барса все още вярват, че ще могат да приземят бившата си звезда отново в отбора и без да разменят 27-годишния халф за нея.  Фелипе може да завърши сделката си с немския шампион до няколко дни.  ", "date": "2019.08.17", "title": "Коутиньо предпочете Мюнхен пред Париж и Лондон"}
{"url": "https://standartnews.com/sport/botev-gostuva-na-beroe-v-bitkata-za-trakiya-399571.html", "text": "Ботев (Пд) гостува на Берое в битката за Тракия. Двубоят е от шестия кръг на efbet Лигата и започва в 18,00 ч, а главен съдия е Стефан Апостолов. В София на ст. \"Васил Левски\" Витоша приема Левски. Мачът е от 20,30 ч с главен съдия Радослав Гидженов. ,", "date": "2019.08.17", "title": "Ботев гостува на Берое в битката за Тракия"}
{"url": "https://standartnews.com/sport/pochina-legenda-v-koloezdeneto-399573.html", "text": "Легендата на италианското колоездене Феличе Джимонди е починал на 76-годишна възраст, след като е получил инфаркт, докато е плувал в Сицилия, съобщиха от колоездачния съюз на страната. Джимонди е един от едва седемте състезатели в историята, който има победи във всяка една от трите най-големи обиколки - на Франция, Италия и Испания. Той печели Тур дьо Франс през 1965 г. в първия си сезон като професионалист на едва 22-годишна възраст. През 1967 година Джимонди триумфира на родна земя в Джирото, а година по-късно побеждава и във Вуелтата на Испания. Той записва още две победи в Обиколката на Испания през 1969 и 1976 г., а през 1978-а прекратява кариерата си.", "date": "2019.08.17", "title": "Почина легенда в колоезденето"}
{"url": "https://standartnews.com/sport/golyam-interes-km-finalite-na-asarel-open-399587.html", "text": "Ударно начало на предпоследния ден на супер турнира по тенис на маса 2019 ITTF World Tour Asarel Bulgaria Open! Топ поставената Касуми Ишикауа не успя да вземе дори гейм на китайката Хъ Джуодзия и отстъпи в отделните части с 10:12, 5:11, 9:11, 4:11. „Прибързвах и сама съм си виновна за поражението. Ако бях спечелила първия гейм, може би срещата щеше да се развие по друг начин”, сподели Ишикауа. Тя водеше с 10:7 точки в откриващата част, но загуби следващите 5 разигравания и оттам насетне не успя да възстанови ритъма в играта си. Хъ Джуодзия пък обясни как е съумяла да запази самообладание в трудните моменти в първия и в третия гейм, когато изоставаше в резултата. „Мисля точка за точка. Не гледам голямата картина. За мен е важно единствено следващото разиграване”. С победата си тя осигури на феновете в „Арена Асарел” изцяло китайски полуфинал. Хъ ще се изправи срещу сънародничката си У Ян. Тя продължи без игра, след като Хитоми Сато се отказа от участие. В залата вече е и Негово Превъзходителство Дун Сяодзюн, посланик на Китйската народна република в България. Той се наслади на живо на още един китайски успех. Постигна го Чън Ксинтун, която също намери място сред най-добрите 4 в турнира. Тя надигра с 4:0 гейма Джон Джинхий от Република Корея. „Изиграх много силен мач. Гледам с увереност към следващия двубой. Очаквам с нетърпение срещата ми с Мима Ито”, накратко сподели победителката. А Мима Ито (Япония) е единствената, която наруши китайската доминация. Втората в схемата спечели с 4:1 гейма срещу представителката на Сингапур Ю Менгу. „Успях още от самото начало да наложа своя стил на игра. Не мисля, че оставам основната фаворитка в турнира. Сега ще се концентрирам единствено върху следващия си мач”, коментира Ито. Още преди началото на днешната програма феновете на тениса на маса в Панагюрище оформиха сериозна опашка пред касите в „Арена Асарел”. Билетите за основните трибуни са по 12 лева, за деца – 4, а ако искате да сте максимално близо до екшъна, може да закупите ВИП пропуск на цена от 40 лева. Nova sport излъчва пряко турнира.", "date": "2019.08.17", "title": "Голям интерес към финалите на Asarel Open"}
{"url": "https://standartnews.com/svyat/pochina-volniyat-ezdach-399549.html", "text": "Американският актьор Питър Фонда, син на Хенри Фонда и брат на Джейн Фонда, почина на 79-годишна възраст, предадоха световните агенции. \r\n\"С дълбока тъга споделяме новината, че Питър Фонда почина\", заяви семейството. Фонда напуснал този свят вчера сутринта в дома си в Лос Анджелис, заобиколен от семейството си. Официалната причина за смъртта е дихателна недостатъчност вследствие на рак на белия дроб. \"В един от най-тъжните моменти в живота ни не сме в състояние да намерим подходящите думи, за да опишем болката в нашите сърца. Докато скърбим, ви молим да зачитате личното ни пространство. И докато скърбим за загубата на този очарователен и мил човек, желаем също всички да възхваляват неговия дух и любов към живота\", се казва в изявлението на семейството. Фонда е роден в Ню Йорк на 23 февруари 1940 г. в семейството на легендарната звезда от екрана Хенри Фонда и Франсис Форд Сиймор, дама от хайлайфа на Ню Йорк. Брат е на актрисата Джейн Фонда. Прочува се с филма от 1969 г. \"Волният ездач\", в който участва заедно с Денис Хопър и Джак Никълсън. Фонда е продуцент и съавтор на сценария и е номиниран за награда \"Оскар\" на Американската филмова академия за най-добър оригинален сценарий. Като режисьор си създава име с кинопродукции като \"Наемният работник\" (1971 г.). Номиниран е за \"Оскар\" за най-добър актьор за ролята си във филма \"Златото на Ули\" (1998 г.)", "date": "2019.08.17", "title": "Почина Волният ездач"}
{"url": "https://standartnews.com/sport/arsenal-povede-vv-visshata-liga-399588.html", "text": "Арсенал победи Бърнли с 2:1 в откриващия мач от съботната програма на втория кръг на Висшата лига в Англия. Головете за „топчиите“ отбелязаха Александър Лаказет в 13-та минута и Пиер-Емерик Обамеянг в 64-та минута. За Бърнли точен беше Ашли Барнс, който изравни резултата в 44-та минута, преди Обамяенг да донесе победата за домакините. Успехът изкачи временно \"топчиите\" начело в класирането с пълен актив от 6 точки.", "date": "2019.08.17", "title": "Арсенал поведе във Висшата лига"}
{"url": "https://standartnews.com/sport/livrpul-s-vtora-poredna-pobeda-v-angliya-399600.html", "text": "Ливърпул си върна първото място във Висшата лига на Англия след като победи като гост Саутхемптън с 2:1. Точни за мърсисайдци бяха Садио Мане (45) и Роберто Фирмино (71). В края на мача \"светците\" стигнаха до почетен гол чрез Дани Ингс, който се възползва от уникална грешка на вратаря на гостите. Ливърпул води с 6 т, пред Арсенал - 6 и др. От 19,30 ч е дербито Манчестър Сити - Тотнъм. В други срещи от кръга играни днес: Астън Вила - Борнемут 1:2, Брайтън - Уест Хем 1:1, Евертън - Уотфорд 1:0, Норич - Нюкасъл 3:1.", "date": "2019.08.17", "title": "Ливърпул с втора поредна победа в Англия"}
{"url": "https://standartnews.com/svyat/britantsite-ne-iskat-brekzit-bez-sdelka-399581.html", "text": "Британците не искат Брекзит без сделка на 31 октомври, сочи допитване на вестник The Independent. Отговорите на гражданите на Великобритания в анкетата подкопават претенците на Джонсън, че има обществена подкрепа за плана си за Брекзит. Само 34% от запитаните отговарят, че искат министър-председателят да изпълни обещанието си да осъществи Брекзит до 31 октомври, ако това е нужно. 49% ообаче настояват той да забави или да отмени изцяло излизането на страната от структурите на ЕС, или да проведе нов референдум.  Анкетата също така показва, че обществеността на острова не смята, че премиера може да се споразумее със съюза за нова сделка, като само 19% от попитаните са на мнение, че това е възможно. Освен това, според анкетираните, Брекзит трябва да бъде поверен на парламента, вместо той да бъде изключван от преговорите. \r\nКонсервативният депутат Гуто Беб се изказа по повод допитването, като заяви, че Джонсън няма подкрепа за Брекзит без сделка и никога не е имал. „През 2016 Борис Джонсън обеща по-добра сделка от сегашното ни споразумение с ЕС. Защо той не може да изпълни това обещание, вместо да осъществява катастрофален безмандатен Брекзит без сделка?“, допълни той. Лидерът на либерал-демократите, Джо Суинсън, също се изказа срещу подобно развитие на обстоятелствата.  „Както показва анкетата, не само, че липсва обществена подкрепа за това, но също е и невероятно безотговорно за всяко правителство, да преследва нещо, което ще доведе до загуба на работни места, щети на икономиката ни и ще удари нашите обществени услуги. \", заяви тя. ,", "date": "2019.08.17", "title": "Британците не искат Брекзит без сделка"}
{"url": "https://standartnews.com/svyat/grenlandiya-km-trmp-ne-sme-za-prodan-399560.html", "text": "Гренландските власти изразиха радостта си, че американският президент Доналд Тръмп се интересува от Гренландия, но изтъкнаха, че тя не е за продан, предаде Асошиейтед прес. Повод бе разпространената информация, че Тръмп иска да купи полуавтономния датски остров. В отговор гренландското правителство направи изявление по въпроса. \"Възприемаме това като израз на засилен интерес към инвестиране в страната ни и към възможностите, които предлагаме. Гренландия, разбира се, не е за продан\", се посочва в изявлението. Правителството на Гренландия изтъкна, че тъй като информацията за намеренията на Тръмп е неофициална, няма какво повече да каже по този въпрос. Белият дом не коментира случая.", "date": "2019.08.17", "title": "Гренландия към Тръмп: Не сме за продан!"}
{"url": "https://standartnews.com/svyat/klient-zastrelya-servitor-bavel-mu-sandvicha-399592.html", "text": "Клиент застреля сервитьор заради забавен сандвич. Инцидентът станал на 16 август в заведение на Ноази льо Гран, източно предградие на Париж. Посетителят на ресторанта се изнервил, защото прекалено дълго чакал да му бъде приготвен поръчаният сандвич. Недоволен от обслужваенто, той извадил пистолет и прострелял в плешката 28-годишния келнер, съобщава радио Франс енфо, цитирано от БТА.  Изстрелът причинил сериозна рана и пристигналите на място лекари не могли да спасят пострадалия. Стрелецът се укрил от местопрестъплението, полицията го издирва.", "date": "2019.08.17", "title": "Клиент застреля сервитьор, бавел му сандвича"}
{"url": "https://standartnews.com/svyat/sashch-ss-zapoved-za-zadrzhane-na-iranski-tanker-399564.html", "text": "САЩ издадоха заповед задържане на иранския петролен танкер \"Грейс 1\", предадоха световните агенции, цитирани от БТА и БНР. Според федералната прокуратура във Вашингтон вчера е получена заповед за задържане и конфискация на плавателния съд. Съгласно разпореждането танкерът с целия си петрол и сумата от 995 000 долара подлежат на изземване въз основа на жалба на правителството на САЩ. Плавателният съд понастоящем се намира в Гибралтар. САЩ твърдят, че в случая става дума за незаконен достъп до американската финансова система с цел да бъдат подпомогнати доставки по море за Сирия от елитното иранско военно подразделение Корпуса на гвардейците на Ислямската революция. Корпусът е обявен от САЩ за чуждестранна терористична организация. Според американските съдебни документи корабът е извършвал плавания, чиято цел е била отвличане на вниманието, а мрежа от фирми паравани са помагали да бъдат изпирани милиони долари. На 4 юли британски морски пехотинци задържаха танкера в Гибралтар по подозрение в нарушаване на санкциите на ЕС срещу петролните доставки за Сирия, близък съюзник на Иран. В четвъртък гибралтарските власти отмениха заповедта за задържането му, но съдбата на плавателния съд се усложни още след обжалване в последния момент от страна на САЩ на освобождаването.  ", "date": "2019.08.17", "title": "САЩ със заповед за задържане на ирански танкер"}
{"url": "https://standartnews.com/svyat/osem-zhertvi-pri-pozhar-na-khotel-v-odesa-399597.html", "text": "Осем души загинаха и десет пострадаха при пожар в хотел в град Одеса, съобщиха от украинската Държавна служба за извънредни ситуации.   Пожарът избухнал тази нощ на втория етаж на хотел \"Токио стар\" и обхванал площ от 1000 кв. метра. По това време в хотела имало около 200 души. Започнало е разследване за причините за пожара.  Според местните медии, заради огъня е спряно електрозахранването в близкото трамвайно депо. \r\n \r\nВ началото на юни в Одеса отново горя голям пожар. Тогава пламна психиатричен диспансер и загинаха шест души.", "date": "2019.08.17", "title": "Осем жертви при пожар на хотел в Одеса"}
{"url": "https://standartnews.com/svyat/indiantsi-nakhlukha-v-ministerstvo-v-braziliya-399575.html", "text": "Бразилски индианци нахлуха в Министерството на здравеопазването в южноамериканската страна. Хиляди представители на местното население, по-голямата част, от които бяха жени, преминаха през полицейския кордон и превзеха сградата в столицата Бразилия, предаде Нова тв. Нахлуването е част от протестите на индианците срещу крайнодесния президент Жаир Болсонаро. Държавният глава иска да отнеме част от резерватите, в които живеят местните. Площите ще бъдат използвани за минно дело и крупно земеделие. Еколози критикуват идеята, защото тя включва изсичането на части от джунглата. Откакто Болсонаро е на власт, сечта в най-голямата екваториална гора на света се е увеличила с цели 88 %. Преди седмица Болсонаро втрещи целия свят с препоръката си да се ходи по голяма нужда през ден, за да се опазва околната среда.", "date": "2019.08.17", "title": "Индианци нахлуха в министерство в Бразилия"}
{"url": "https://standartnews.com/svyat/v-katar-boyadisvat-ulitsite-v-sino-399599.html", "text": "Катарската служба за обществени дейности, съвместно с японска компания е започнала изпълнението на пилотен проект за боядисване на улиците на централна Доха в синьо, за да ги охлади, съобщава катарският вестник Ar-Raya, позовавайки се на инженер Саад ал Досери. \"Температурата на тъмния асфалт е с 20 градуса по-висока от действителната температура, тъй като черното привлича и излъчва топлина, затова беше решено отделни улици да бъдат боядисани в синьо. По този начинще се намали температурата на асфалта с 15-20 градуса\", пише вестникът, цитиран от Ал Досери. Отделът започнал експеримента с улица „Абдула бин Джасим“, разположена до една от основните забележителности на Доха - стария пазар Suk al-Wakif. Там почти няма зелени площи, а през лятото температурата на въздуха се повишава до 50 градуса. Инженерът на управлението добавя, че промените в температурата на боядисаната в синьо улица, ще се следят година и половина.", "date": "2019.08.17", "title": "В Катар боядисват улиците в синьо"}
{"url": "https://standartnews.com/biznes/sheft-na-zemedelie-obeshcha-oshche-pari-za-mladi-fermeri-399583.html", "text": " 114 проекта на млади фермери, които не са се класирали по подмярка 6.1 от Програмата за развитие на селските райони - \"Стартова помощ за млади земеделски стопани\", но са получили до 35,96 точки, ще бъдат финансирани. Подготвена е нотификация, която ще бъде изпратена към Еврокомисията за отпускане на допълнителен ресурс от 2,85 млн. евро. Това заяви шефът на фонд \"Земеделие\" Васил Грудев, който в петък връчи първите 36 договора на млади фермери, кандидатствали при втория прием по 6.1. Грудев се надява отговор от ЕК по нотификацията  да бъде получен до септември. „Гарантирам с името си, че тези проекти ще бъдат финансирани. Може да се икономиса от различни мерки и парите да бъдат прехвърлени за младите фермери”, увери шефът на държавния фонд. Той посочи, че младите фермери са приоритет в екшън плана, който са изготвили заедно с министъра на земеделието Десислава Танева, за да се навакса закъснението при одобряване на проектите по ПРСР. Младите чакаха две години, докато получат одобрение на проектите си от фонда.   Сега ДФЗ ще финансира 880 проекта по подмярка 6,1. За тях ще бъдат разпределени 22 млн. евро. Всеки проект може да получи до 25 000 евро.  Интересът от страна на хората до 40 г. да станат фермери е голям. Общо за приема на подмярката са подадени 1837 заявления за близо 46 млн. евро. От тях 994 проекта са преминали всички етапи на одобрение. Договори ще бъдат сключени за 880 проекта, които са получили до 40,36 точки. От договорираните 880 проекта 654 са насочени към биопроизводство. Най-голям брой – 736 проекта, са в сферата на растениевъдство – в секторите „плодове и зеленчуци“, както и в трайните насаждения. От тях 595 са с бионасоченост. В сектор „животновъдство“ има 78 проекта, от които био са 59. В 66 проекта са заложени инвестиции и в растениевъдството, и в животновъдството, изтъкна Грудев. Най-активни са младите фермери в областите Хасково – със 100 одобрени, следвани от тези от региона на Пловдив – с 84 проекта. На трето място се нареждат младите стопани от област Бургас – с 68 одобрени проекта, съобщи Грудев. Сред младите земеделци, които получиха одобрението на проекта си в петък, бе и Димитър Гръков. Той е завършил режисура, но от 2 години се занимава със земеделската работа в  софийското село Мрамор. Отглежда домати, един декар праскови, планира да разшири стопанството си с череши.  „Дядо ми има земя, видях, че има европейска програма, която подпомага младите фермери и реших да се пробвам в този бизнес”, разказа Димитър. Той ще използва парите за разширение на фермата, за покупка на фреза, маркучи и друга техника за стопанството. „Засега нямам аграрно образование, но за периода на договора съм длъжен да завърша и ще го направя”, каза още младият мъж.  По думите му, земеделската работа е по-трудна физически, но не обременява психиката. А режисьорското му образование ще му помогне да я направи по-популярна и  да привлече и други млади хора да се включат в този бизнес.  Към момента по ПРСР 2014-2020 подписани 6 581 договора за над 1, 950 млрд. евро, което е над 61% от общия бюджет на програмата. Изплатени са близо 800 млн. евро, което е 33.5% от финансовия пакет по програмата, която е с общ бюджет от близо 2, 918 млрд. евро, каза още Васил Грудев.   ", "date": "2019.08.17", "title": "Шефът на \"Земеделие\" обеща още пари за млади фермери"}
{"url": "https://standartnews.com/biznes/biznest-v-srednogorieto-investira-v-dualno-obuchenie-399584.html", "text": "Дуалната форма на обучение е един от най-добрите съвременни модели за учене чрез работа с доказани резултати в Европа. Представлява професионално обучение, което се осъществява паралелно на две места – в професионално училище и фирма. За компаниите, които участват в тази форма на обучение, голямата полза е, че подготовката на кадрите отговаря на съвременните изисквания за безопасност, актуална е спрямо съоръженията и технологиите, с които бизнесът работи, позволява достъп до специалисти-ментори, които имат опит и практика. Основните предимства за учениците, които избират да се обучават чрез практика, са: • Придобиването на практически опит в реална работна среда; • Учене чрез най-добри практики с модерно оборудване и технологии; • Учене под менторството на професионалисти; • Възможности за кариерно ориентиране и професионално развитие в рамките на компании с доказана репутация. През 2017 г. „Аурубис България“ АД, „Дънди Прешъс Металс Челопеч“ ЕАД, група на инженеринговите партньори, община Златица и Аграрно–техническа професионална гимназия в град Златица стартираха проект за дуално обучение в региона на Средногорието. През учебната 2018/2019 г. към инициативата се присъединиха „Елаците Мед“ АД, „Геострой“ АД и „Геотрейдинг“ АД. Обучението е насочено към осигуряване на опит в индустриална среда, като отчита тенденциите за въвеждане на нови технологии в производства от минната и металургична промишленост. Придобиването на първоначален трудов опит в компании с установени високи стандарти на работа и безопасност на труда е условие за отлична кариерна перспектива. Към момента, в паралелките с дуалното обучение в Аграрно–техническа професионална гимназия гр. Златица има общо 43 ученика. 21 от тях сега са в осми клас, 22 са в девети клас. По време на 5-годишния си срок на обучение учениците се обучават в 3 специалности: „Електрообзавеждане на производството“, „Машини и съоръжения за заваряване“, „Автотранспортна техника“. В момента в паралелките с дуална форма на обучение (8 и 9 клас) се обучават 43 младежи. Обучението е 5-годишно с прием след 7 клас и е разделено на два етапа. В първия етап (от 8 до 10 клас) теоретичната и практическата подготовка на учениците се извършва от учители по общо и професионално образование в училището. Вторият етап (11 и 12 клас) предвижда в един или два дни от седмицата учениците да обогатяват знанията си в училище, а през останалите три или четири дни да надграждат наученото в реална работна среда в предприятие - партньор под ръководството на ментори. Учениците от 11 и 12 клас, които реално ще работят 3 или 4 дни седмично в една от компаниите, ще получават възнаграждение. Дуалното обучение в Аграрно-техническа професионална гимназия в град Златица е перспектива за професионално развитие и бъдеще", "date": "2019.08.17", "title": "Бизнесът в Средногорието  инвестира в дуално обучение"}
{"url": "https://www.standartnews.com/sport/kitaets-kupi-otbor-ot-nba-za-235-mlrd-399550.html", "text": "Баскетболният тим от НБА Бруклин Нетс вече е собственост изцяло на китайския бизнесмен Джоузеф Цай. Общата стойност на сделката в която влиза и залата \"Барклис Сентър\" е 2,35 милиарда долара, която е рекордна за спортната индустрия в Северна Америка. Досега най-крупните покупки бяха на стойност $2,2 млрд за Хюстън също от НБА и за тима от Националната футболна лига Каролина. Цай купи 49% от Бруклин за $1 милиард през 2018-а, а сега изкупи и останалите 51 процента от руския олигарх Михаил Прохоров. Очаква се сделката да бъде финализирана до края на септември, тъй като трябва да бъде одобрена от ръководството на лигата. Бруклин Нетс вече се подсили с Кайри Ървинг и Кевин Дюрант от свободните агенти. 55-годишният Цай е основател и изпълнителен вицепрезидент на компанията Alibaba Group, а личното му състояние според списание „Форбс“ е близо 10 млрд. долара.", "date": "2019.08.17", "title": "Китаец купи отбор от НБА за $2,35 млрд."}
{"url": "https://www.standartnews.com/sport/dzhokovich-gleda-km-nova-titla-v-sinsinati-399546.html", "text": "Световният №1 в тениса Новак Джокович направи поредната си крачка към защитата на титлата си на турнира на твърди кортове от сериите Мастърт 1000 м в Синсинати. Сърбинът победи убедително на четвъртфинала Люка Пуй със 7:6 (2), 6:1 за час и половина игра. По този начин сърбинът си уреди мач срещу руснака Данил Медведев в спор за място на финала. В руския четвъртфинал Медведев победи Андрей Рубльов с 6:2, 6:3.", "date": "2019.08.17", "title": "Джокович гледа към нова титла в Синсинати"}
{"url": "https://standartnews.com/biznes/otkriva-se-prvi-rudnik-za-poslednite-40-g-v-blgariya-399579.html", "text": "Крумовград - българският град, носещ името на едни от най-смелите и далновидни български владетели, в прегръдката на магичната Родопа планина, става мост между миналото и бъдещето. Най-древният рудник в Европа - „Ада тепе“, заживява отново в наши дни. Реализирането на инвестицията на „Дънди Прешъс Металс“ в Крумовград в размер на над 160 милиона долара е повод за нескрито вълнение за българската минерално-суровинна индустрия. И това не се дължи само на икономическото въздействие в регион с доскоро много висока безработица. За минния бранш това е първият новоразработен рудник в страната за последните 40 години, чиято дейност официално ще бъде открита на 23 август 2019 г. - месеца, когато основополагащ бранш в българската икономика отбелязва своя професионален празник, служители и гости на „Дънди Прешъс Металс“ в Крумовград ще имат възможност да отпразнуват единството, което реализирането на рудник „Ада тепе“ успя да постигне, спечелвайки подкрепата на местната общност и обединявайки професионализма на стотици специалисти. 250 човека, основно от Крумовград, ще имат честта да се присъединят към минното общество на България. Реализирането на един минен проект изисква дълго време и поемане на сериозен риск във всички етапи от реализацията - от първите стъпки на проучването, през осъществяването на реалния добив до закриването и рекултивацията. След години на протести, административни процедури и осъществени ключови промени в проекта, „Дънди Прешъс Металс Крумовград“ ЕАД успя да изгради индустриален обект, който не само задава стандарти в България, а и демонстрира най-добри налични практики в Европейския съюз по отношение на грижата за околната среда и опазването на културното наследство. „Успехите, които сме постигнали, нямаше да бъдат толкова удовлетворяващи, ако не беше доброто сътрудничество с местните власти и компетентните държавни институции. Водени от грижата за живота и здравето на хората, съвместните ни усилия доведоха до изграждането на минен обект, който функционира в хармония с биоразнообразието в зона Натура 2000. Благодарение на силната ангажираност на всеки наш колега и упоритата работа на екипа, днес успяваме да сме българският пример в световната минерално-суровинна индустрия с достиженията си в дигитализацията на минното дело и технологиите за подземен и открит добив“, отбеляза изпълнителният директор д-р инж. Илия Гърков във връзка с приключването на строителството на новия рудник и обогатителна фабрика. Осигурявайки финансирането на спасителни археологически проучвания на хълма Ада тепе, „Дънди Прешъс Металс Крумовград“ ЕАД съдейства за съхраняване на важна за културно-историческото наследство на страната ни информация и осигури възможност за популяризиране историята на региона и на минерално-суровинния бранш и извън границите на България. Множеството събрани досега данни показват колко тясно свързани с историята на нашите земи са рударството и металургията. Преди 15 години „Дънди Прешъс Металс“ започва дейността си в България с убедеността, че като отговорна минна компания ще внесе международен опит и ноу-хау. През годините успява да изведе подземния си рудник „Челопеч“ до едно от петте най-добри минни предприятия в международната минна карта и да изгради екип от български специалисти на световно ниво, които днес продължават да развиват индустрията. Ада тепе е истинска сензация, категорични са български и чужди археолози. Това е най-старият досега открит и проучен праисторически златен рудник. Добивът на ценния метал е започнал около 1500 години преди новата ера и е продължил до около 1000 години преди новата ера. Българските археолози отдавна работят на Ада тепе. През 2006 г. Националният археологически институт с музей при БАН сключи договор с компанията-концесионер - \"Болкан Минерал енд Майнинг\", чието име по-късно бе променено на \"Дънди Прешъс Металс Крмовград\". Тя финансира спасителното археологическо проучване на мината. През годините са намерени останки от работни площадки, каменни сечива, с които е копана и преработвана рудата: тесли, брусове, кремъчни стъргалки, каменни боздугани, както и разнообразни глинени съдове. Има следи и от леки конструкции на жилища, които са вътре в самия рудник. Очевидно там са спели тези, които са добивали благородния метал. Скоро всички тези артефакти ще може да бъдат видяни в музей на открито в Крумовград, като проектът се реализира от общината в партньорство с \"Дънди\" и Националния археологически институт. А през 2017 г. в Музея за история на изкуството във Виена, който е сред най-реномираните в света, бе открита изложбата „Първото злато – Ада тепе, най-стария златен рудник“. „Развенчахме мита, че добивът на злато от рудници е измислен от Рим, всъщност Ада тепе показва, че става дума за златен рудодобив, осъществяван 1500 години по-рано,“ подчерта Христо Попов, зам.директор на Националния археологически институт с музей към БАН, който е и ръководител на изследванията. Той разказва, че залежите на Ада тепе са били изключително богати. „Концентрацията на метала в рудата е била 7 – 8 кг на тон, затова е било възможно неговото извличане с наличните тогава технологии,“ твърди Христо Попов. Учените трябва да отговорят на въпросите как точно е било добивано златото, как е било изнасяно и разменяно в Европа и Близкия изток, с помощта на какви стопански, търговски и транспортни мрежи е пренасяно и охранявано. Според Барбара Хорейс, директор на Института за източна и европейска археология на Австрийската академия на науките, Ада тепе дава ключ на загадката за това от къде са дошли несметните богатство на златни предмети и съкровища в Микена и Троя. \"Най-вероятно те са по произход от българските земи, тъй като в Средиземноморието, на Крит и около Троя никога не е съществувал добив на злато“, казва ученият.", "date": "2019.08.17", "title": "Открива се първи рудник за  последните 40 г. в България"}
{"url": "https://standartnews.com/svyat/bliznatsi-s-25-mesetsa-razlika-se-rodikha-v-kazakhstan-399605.html", "text": "Жителката на Уралск Лилия Коновалова родила своите близнаци с два месеца и половина разлика, съобщават от министерството на здравеопазването на страната. Уникалното раждане е станало в перинаталния център на Уралск. Дъщерята на 29-годишната жена се е родила на 25-ата седмица, а след 2 месеца и 16 дни се е появил и дългоочакваният син, се казва в съобщение на министерството. Както разясняват от ведомството, този необичаен случай се обяснява с анатомичните особености на тялото на жената, а именно с двойната матка. \"Според статистиката шансовете да се роди живо дете при такъв случай са 1 на 50 милиона. Но благодарение на професионализма на лекарите на перинаталния център майката и бебетата се справят добре\", се казва в съобщение на Министерството на здравеопазването. Момичето, родено на 25-ата гестационна седмица, било с тегло 850 грама и ръст 42 сантиметра, теглото на момчето е 2,9 килограма, а ръстът му е 50 сантиметра.  ", "date": "2019.08.17", "title": "Близнаци с 2,5 месеца разлика се родиха в Казахстан"}
{"url": "https://standartnews.com/biznes/dronovete-shche-navlizat-vse-poveche-v-minnoto-delo-399586.html", "text": "Можете да ги срещнете в подземните рудници. И ако чуете, че за тях се казва, че са “очите на миньора”, знайте – това са маркшайдерите. Знаете ли какво правят? Бърз прочит в мрежата показва, че маркшайдерството е наука, която се занимава с измервания под и на земната повърхност при прокарването на минни изработки, подземно строителство на съоръжения или подземен и открит добив на полезни изкопаеми. При проектиране на подземните или наземни работи данните, получени в резултат на измерванията, се обобщават в цифрова и графична документация, получена с методите за изобразяване на геометрични проекции. Създадената работна документации е базова за маркшайдерските измервания при ръководене и контрол на всяка подземна или наземна добивна или строителна дейност. Ясно е, че маркшайдерът е основополагаща фигура и хората, които се занимават с професията, работят със специализирани данни, техника и технологии. Човек може да  изучава тази малко позната в обществото професия в Минно-геоложки университет Св. Иван Рилски, но практиката е начинът, по който се усеща както ефектът от работата, така и тежестта на специфичното оборудване, с което се работи. Инж. Сергей Михалев e главен маркшайдер в „Дънди Прешъс Металс Челопеч“ ЕАД. Ето какво споделя за технологичните новости, навлизащи в минната индустрия, и конкретно в областта на маркшайдерството: „В „Дънди Прешъс Металс Челопеч“ попаднах през 2010 г. като маркшайдер, когато все още бях студент в Минно-геоложкия университет. Винаги съм искал да се занимавам с геодезия, тъй като я изучавах още в средното училище. Като втора специалност в университета изучавах „Маркшайдерство и геодезия“, но никога не съм и предполагал, че ще се занимавам с маркшайдерство, и то в подземен рудник. През 2012 г. станах старши маркшайдер, а през 2014 г. - главен маркшайдер“, разказва за себе си Сергей. От опит той споделя, че слизането в рудника на един маркшайдер е свързано с носене на тежко оборудване или поне е било до скоро. В рудник „Челопеч“ преди година започва активно тестване на самообучаващ се автономен дрон. Той е разработка на стартираща американска компания Ексин, а екипът на Сергей, част от Технически служби в „Дънди Прешъс Металс Челопеч“ ЕАД, започва да работи по усъвършенстване на изкуствения интелект на „птичката“, както наричат дрона в рудника. „Като главен маркшайдер отговарям за правилното пространствено позициониране на обектите в рудника, за всички маркшайдерски и геодезически дейности. Наричат маркшайдерите „Очите на миньора“, защото това са хората, които картират и направляват минните изработки, дават информация на останалите миньори къде се намират и накъде трябва да вървят. Нашата работа изисква да помагаме на всички да се ориентират лесно и безопасно“, обобщава значението на работата си Сергей. Макар и да разбиват няколко дрона в процеса на работа, само половин година след началото на съвместната дейност \"птичката\" се справя и самостоятелно излита от определената площадка, облита и заснема подземните камери и предоставя детайлни данни под формата на гъста мрежа от точки. „Хората на повърхността виждат резултатите от нашите маркшайдерски снимки, виждат как изглеждат изработките и къде точно се намират - като цяло виждат точното пространствено позициониране на различните обекти. Това е от огромно значение за точността на следващите дейности по планиране и добив“. „Харесвам професията си. Харесва ми това, че всичко в нея е различно и интригуващо, а това поддържа интереса ми жив. В работата винаги има предизвикателства и след като успеем да се справим с тях, чувството на удовлетворение е невероятно. Във всяка професия има нещо специфично. С опита, който „Дънди Прешъс Металс“ ни предостави във връзка с проекта с дрона мога да кажа, че бъдещето на минното дело все повече ще бъде свързано с дигитализацията. И, разбира се, за всички, които работят и искат да се развиват, дигиталните умения ще бъдат от все по-голямо значение.“", "date": "2019.08.17", "title": "Дроновете ще навлизат все  повече в минното дело"}
{"url": "https://standartnews.com/biznes/unikredit-bulbank-e-nay-dobrata-digitalna-banka-399585.html", "text": "УниКредит Булбанк е най-добрата дигитална банка в България за 2019 в годишната класация на международното финансово списание Global Finance. Наградата на банката ще бъде връчена на официална церемония в следващите месеци. „Дигиталната банка е не само бъдещето, но все повече настоящето на банковия бизнес“, коментира Джоузеф Джарапуто, издател и редакционен директор на Global Finance. „Нашата класация оценява и награждава иновациите и постиженията в тази приоритетна област“, допълва той. „Единственият начин да поддържаме лидерската си позиция на най-добра дигитална банка е като непрестанно и устойчиво инвестираме и реализираме проекти в тази област. Дигитализацията и иновациите са наш безспорен фокус и доказателство за това е, че 50% от всички разплащания на наши клиенти вече стават през мобилния телефон. Работим активно и скоро ще можем да предложим още много интересни дигитални възможности на нашите настоящи и бъдещи клиенти“, каза Теодора Петкова, главен изпълнителен директор и председател на Управителния съвет на УниКредит Булбанк. Критериите за определяне на „Най-добра дигитална банка“ включват оценка на стратегията на финансовата институция за привличане на клиенти в дигиталните канали и показатели за успешното й прилагане при насърчаването на повече клиенти да използват тези канали, ръст на дигиталните потребители, разнообразие от предлагани продукти и услуги в дигиталните канали, доказателства за осезаеми ползи за клиентите от дигиталната стратегия и др. Иновации и дигитализация в полза на клиента са основен приоритет на УниКредит Булбанк. Банката инвестира значителен ресурс в подобряване на клиентското преживяване през физическите и дигиталните канали. Само преди седмица УниКредит Булбанк реализира успешно и проект за обновяване на информационните си системи. Международното списание Global Finance, базирано в Ню Йорк и офиси в целия свят, има читатели в над 191 страни. Аудиторията му включва висши мениджъри, отговорни за вземане на инвестиционни и стратегически решения на мултинационални компании и финансови институции. Класациите на Global Finance се считат за стандарт за отлични постижения в световната финансова общност.  ", "date": "2019.08.17", "title": "УниКредит Булбанк е най-добрата дигитална банка"}
{"url": "https://standartnews.com/biznes/asarel-medet-posreshchna-prvite-abiturienti-s-dualno-obrazovanie-399580.html", "text": "Дуалното обучение за „Асарел-Медет“ на практика е възкресяване на успешен модел, който е прилаган през 70-те и 80-те години на миналия век. Тогава в Панагюрище има минен техникум, който буквално залива с подготвени кадри тогавашния МОК „Медет“ - компанията, която предшества „Асарел-Медет“. Днес възпитаници на този техникум продължават да са част от основно ядро в „Асарел-Медет“. Преди 6 години по инициатива на „Асарел“ се поставя въпроса за развитието на дуално професионално образование в партньорство с представители на останалия голям бизнес, общината и Професионалната гимназия в града. Резултатът са паралелки, ориентирани към минните специалности и оптиката – какъвто е индустриалният профил на региона. През тази година вече завърши първият випуск, като абитуриентите от дуалното обучение са практически подготвени кадри за местния бизнес и конкретно за „Асарел-Медет“. Трите минни специалности завършиха 27 момчета и момичета, а през учебната 2018/2019 година в реалната работна среда на компанията бъдещата си професия усвояват общо 51 момичета и момчета от 11-ти и 12-ти клас. Владислав Зубев е един от първите, които станаха част от екипа на компанията, след като се дипломираха в гимназията. Той не само се чувства специален, защото завършва пилотния випуск, но е и щастлив, че работи това, което му е на сърце. От няколко седмици той е в Централната ремонтна база и „се бори“ с огромните 130-тонни „Белаз“-и. Познава прекрасно колегите си, защото в последните две години е прекарал стотици часове заедно с тях. Когато станат единадесетокласници, с учениците се сключват трудови договори с регламентирано възнаграждение върху 7-часов работен ден по два, а по-късно и три дни седмично от страна на „Асарел-Медет“. Всички получават работно облекло и лични предпазни средства, както и карта за безплатно пътуване и безплатна храна. За тяхното обучение отговарят учители по практика от Професионалната гимназия, заедно със специално подготвени наставници от компанията, пред които стои предизвикателството да предадат своя опит и да изградят трудови навици у младежите. Учениците споделят, че работата в реална работна среда им помага да усвояват по-добре теорията в училище и да определят перспективата си за бъдеща реализация в компанията. * През учебната 2018/2019 година в Професионалната гимназия в Панагюрище се обучават общо 87 ученици по минни специалности. * Специалностите са „Добивни и строителни минни технологии“, „Обогатителни, преработващи и рециклационни технологии“, „Автотранспортна техника”, „Пътно-строителна техника“ и „Минна електромеханика“. В \"Асарел\" вече работят 120 бивши стажанти. Стажантската програма на дружеството е от 2005 година, като през нея са преминали общо над 670 човека. Интересът е много голям и в нея се включват студенти от много наши и чужди университети, като водещ, естествено, е МГУ. Първи стъпки в занаята тук правят и бъдещи машинни инженери, проектанти и строители, програмисти, еколози, икономисти, специалисти по комуникации. Често в програмите се включват и студенти от чужди ВУЗ–ове. Летните стажове са най-атрактивни за студентите от региона, но често в тях се включват и студенти от други краища на България. През тази година върви 15-тото издание на програмата, като повече от 20 студенти вече са част от екипа на дружеството.", "date": "2019.08.17", "title": "\"Асарел-Медет\" посрещна първите  абитуриенти с дуално образование"}
{"url": "https://standartnews.com/sport/shesto-myasto-za-kaleyn-na-svetovnata-kupa-399602.html", "text": "Талантливата Боряна Калейн се класира на шесто място в многобоя със сбор от 83.000 точки на провеждащата се в столицата на Беларус - Минск Световна купа по художествена гимнастика. Тя се представи страхотно и показа на всички за какъв потенциал и възможности има. За изпълнението си с бухалки, което беше наистина феноменално, Боряна получи оценка от 23.150 т. и я класира за финала в неделя с трета по сила оценка. На лента нашето момиче също игра много силно и вдъхновено и бе оценена с 19.850, която я праща на финала със седма по сила оценка. Вчера Боряна изигра много добра топка и с оценка от 21.250 т. и намери място във финала с шеста по сила оценка на уреда. На обръч Боряна допусна грешки и не можа да се класира за финалите на уреда утре. Втората българка Невяна Владинова завърши на 13-то място в многобоя със сбор от 78.500 т(19.400 на обръч, 20.950 на топка, 19.050 на бухалки след изпускане на уред и 19.100 на лента). Като цяло Неви излезе и игра спокойна, показа много хубава и силна топка, показа увереност и рутина, но допусна и грешки. Шампион в многобоя стана Дина Аверина от Русия със сбор от 93.450т. сребърния медал спечели нейната страна - близначка Арина, която събра сбор от 91.950 т.. а бронзовия медал отиде при Линой Ашрам от Израел със сбор от 86.650. Преди Боряна Калейн са още - на 4-то място Александра Арджиуджикулезе от Италия със сбор от 84.750 т, а пета е втората представителка на Израел Никол Зеликман със сбор от 84.600. След Боряна в топ осем са още Катарина Галкина от Беларус със сбор от 82.500 и осма втората италианка Милена Балдасари, която събора сбор от 81.100.", "date": "2019.08.17", "title": "Шесто място за Калейн на Световната купа"}
{"url": "https://standartnews.com/svyat/evakuatsiya-na-kanarskite-ostrovi-zaradi-gorski-pozhar-399613.html", "text": "Властите на испанския остров Гран Канария наредиха евакуацията на луксозен хотел и туристически комплекс, след като нов горски пожар избухна в района, съобщи АФП. \r\n \r\nВ акаунта си в Twitter съветът на острова обяви, че евакуира планински проход, известен с живописните си гледки в центъра на Гран Канария и близкo разположените луксозен хотел и къща за гости. С главни букви е написано „Напуснете района“, а в съобщението се добавя, че ситуацията не изглежда обнадеждаваща заради високите температури, силния вятър и ниската влажност. \r\n \r\nДо момента не е ясно колко души са евакуирани. В гасенето са се включили и хеликоптери. \r\n \r\nПожарът избухна само пет дни, след като огнеборците успяха да овладеят друг пожар в същия район на Канарските острови, който също доведе до евакуация на стотици. Тогава властите предупредиха, че силния вятър и високите температури могат да запалят нов пожар.", "date": "2019.08.17", "title": "Евакуация на Канарските острови заради горски пожар"}
