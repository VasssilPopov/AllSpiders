{"url": "https://standartnews.com/biznes/protest-zapalikha-tir-zaradi-mobilnost-1-388818.html", "text": "Превозвачи запалиха тир край Пловдив. Акцията е зрелищен протест на местния транспортен бранш срещу наказателния пакет \"Мобилност 1\", който въпреки усилията на България влиза днес в Европарламента и най-вероятно ще бъде приет. На третата минута пожарна кола потуши пламъците. Над сто души от Съюза на превозвачите облякоха жълти жилетки и надуха свирки. Както гори този камион, така гори и нашият бизнес, заявиха превозвачите. \r\nОпожареният камион отдавна е бракуван и е пожертван от фирма, член на Съюза.", "date": "2019.04.04", "title": "ПРОТЕСТ! Запалиха тир заради \"Мобилност\" 1"}
{"url": "https://standartnews.com/regionalni/starozagortsi-zalesikha-7-dka-mlada-gora-388856.html", "text": "Традиционната залесителна кампания, посветена на Седмицата на гората, стартира днес в Стара Загора. Бяха засадени хиляда фиданки „Червен американски дъб“ и „Акация\" на около 7 дка в местността „Магарешка поляна“, която преди няколко години беше обезлисена от опустошителни пожари. „На това място, през есента на миналата година, също имаше залесителна акция. Трудно се възстановява гора, иска се постоянство и много упоритост\", каза директорът на регионалната дирекция на горите Петър Заяков, който даде старт на кампанията. В зелената инициатива се включиха ръководители и представители на областната управа и общината, на областни структутри, на местната съдебна власт, много граждани.", "date": "2019.04.04", "title": "Старозагорци залесиха 7 дка млада гора"}
{"url": "https://standartnews.com/sport/izteglikha-zhrebiya-za-kupata-na-blgariya-po-futbol-388871.html", "text": "Ботев (Пд) приеме ЦСКА в единия полуфинал за Купата на България по футбол определи жребият тази вечер. Другата двойка, от която ще излезе втория финалист е тази между Локомотив (Пд) - Септември. Ботев приема \"червените\" на 16/17 април, докато реваншът на \"Българска армия\" ще се изиграе на една от датите от 23/24 април 2019-а година. Финалът за Купата на България ще се изиграе на 15-и май. На тегленето на жребия в студиото на Диема бе и министър Красен Кралев, който коментира предстоящите мачове. \"Очертава се тази година жребият да е много интересен на всички етапи. Много сериозно дерби се очертава ЦСКА с Ботев”, заяви спортният министър Красен Кралев. - В много силни четвъртфинални мачове, където се игра добър футбор с драматични изходи от срещите, но който е бил добре подготвен не само физически, но и психически - победи. Пожелавам на най-добрият отбор тази година да спечели Купата. Интересни мачове ще има, очертава се и интересен финал”, допълни Кралев.", "date": "2019.04.04", "title": "Изтеглиха жребия за полуфиналите за Купата на България по футбол"}
{"url": "https://www.standartnews.com/lifestyle/alek-bolduin-iska-oshche-detsa-388827.html", "text": "Алек Болдуин заяви, че най-вероятно ще стане баща още един път. Актьорът гостува в шоуто на Джими Фалън, където съобщи новината. Той сподели, че заедно с 35-годишната му съпруга Хилариа биха се радвали на поредна рожба преди той да навърши 61. Болдуин е баща на 5-годишната Кармен, 3-годишня Рафаел, 2-годишния Леонардо, 10-месечния Ромео. Най-голямата му дъщеря е 23-годишната Айърленд от брака му с Ким Бейсинджър. „Всичките ни деца са магически. Ние с удоволствие бихме имали още едничко. След това съпругата ми ще трябва да си намери нов мъж“, пошегува се актьорът.", "date": "2019.04.04", "title": "Алек Болдуин иска още деца"}
{"url": "https://standartnews.com/mneniya/i-gerberite-sa-khora-kato-vsichki-388865.html", "text": "След  Благовещение – както би написал Елин Пелин – като заваляха благи вести, та цяла неделя. Тихо, кротко, ден и нощ... напоиха хубаво майката земя. Ще направим преглед на благините, но за самия празник отдавна имам прозрението, че е редно  на този ден официално да се честват и тестовете за бременнност. Изглежда след богочовека  Исус непорочните зачатия раждат само клюки, но е и факт, че в българския език се среща изразът „малко бременна“. Това не само е  метафизика par excellence, но дори и релативистична физика. Защото „малко бременна“ съществува далеч преди на Шрьодингер да му хрумне мисловния експеримент с неговата котка,  и според теорията на относителността, това си е чиста „суперпозиция“, а онова,  което физиците наричат „колапс на вълновата функция“, може просто да е едно от проявленията на архангел Гавраил.  Докато перефразирах Елин Пелин, се сетих, че приятел от Бургас покрай политическата динамика на пазара на недвижими имоти напоследък ми припомни гениално подходящ цитат от „Майсторът и Маргарита“ на Булгаков:  . Е, лекомислени са... вярно..., но и милосърдието чука понякога на техните сърца..., обикновени хора... общо взето, напомнят предишните..., само дето жилищният въпрос ги е развалил...\" Та в този план наистина мисля, че ГЕРБерите като цяло са добри. Подобни са на предишните, само жилищният въпрос малко ги е развалил. И като ще сравняваме с предишните,  все пак трябва да признаем на Борисов, че за всичките години, през които е във властта, неизменно е доказвал, че има последствия. Най-вече за неговите хора.  .  Поне до колкото аз помня, това поведение е прецедент за последните три демократични десетилетия. . Спомнете си къщата на Бисеров, нивите край морето на Йордан Цонев или апартаментите на БСП-функционери, закупени от известен предприемач на себестойност.  . Често дори прекомерно – например тримата министри, които изгърмяха покрай автотрагедията в Своге. Наистина блага вест е, че все пак, каквито и гьонсурати да са, нашите политици и държавници не са се забравили съвсем. Мерките  на Борисов са точни, въпреки че на винаги жадните  за възмездие широки народни маси никога не им е достатъчно. Вероятно и за казуса „Цецка, Цветан и апартаментите“ си мислят: . Така е прелюбезни, самият vox populi казва „народ и к.р угодия нямат“. Други благи вести: не съм сигурен, че проваленото гласуване в Европарламента на отлагането на т.нар. „пакет мобилност“ е непременно лоша новина. БСП, а и голяма част от ПЕС, все още не могат да обяснят смислено защо не искат шофьорите на камиони да се прибират поне веднъж месечно при семействата си и да спят на хотел, а не в кабините на колите.  Нали уж бранеха труда, а не капитала За самите шофьори какво да кажем? По 24 часа да карат, седем дни в седмицата, пари за апартамент с асансьор няма да изкарат!  . Да, българските превозвачи ще загубят от конкурентноспособността си, но трябва да си признаят, че тя е изцяло за сметка на условията за труд на българските шофьори. . Таяни обещал на Борисов да отложат гледането, докато се изчистят тези въпроси. Не съм сигурен дали точно Таяни трябва да ни ги изчисти или ние нещо да се заемем. Ние принципно сме винаги готови да отложим гласуването, решението, изобщо – живота си.  . И това е проблем, несравнимо по-голям от проблемите на превозвачите. И Велика Британия се опитва да отложи решението за Брекзит. Тя пък е кръстила сценария си за напускане на ЕС без сделка „Операция Жълтурка“. Въпреки че става дума за името на птичката жълта овесарка, на английски тя се изписва като Yellowhammer, което буквално преведено означава „  и доста се доближава като ефект до очакващото  бедните островитяни в първите шест месеца след Брекзита. Особено в областите транспорт, граничен контрол, доставка на храни, вода и медикаменти. Най-забавното е, че от разсекретен от „Гардиан“ екшън план на английското правителство се разбира, че  , които да бъдат дислоцирани веднага, където правителството прецени. Казвам ви, голям жълт чук се задава за радост на франсетата, които вече продадоха и последния килер в Ла Дефанс (кварталът в Париж, където са съсредоточени големите компании и банки) на бягащите от Острова фирми. За нас благата вест е, че  , понеже няма да им се занимава с визови и митнически усложнения. Две писма разтърсиха като благи вести света – постсмъртното на Кастро и следпремиерното на Камен Донев. Кастро вика „изправете се и те ще паднат“ – има пред вид капиталистите. Донев пък има пред вид театралните и кинокритици и допуска, че те май са „една звучно или колебливо изригнала пръдня на житието, която ще позамирише и ще изчезне безследно”. То като се замислиш, цялото ни съществуване е така,   Защото животът е сцена, нали така? И Донев, и Кастро са велики актьори – казвам ви! За това другата блага вест е, че ва 27 март за 58-и път отбелязахме Световния ден на театъра. Противно на българската поговорка за дрехите и ума, на този свят ни посрещат без дрехи, а ни изпращат без ум… На този свят, където всички сме актьори.  , а всяко кихане е едно прескачане на сърцето, което – ако не отдалечава смъртта - поне създава илюзията за безсмъртие. И понеже почнах с Елин Пелин, ще свърша и с едни негови  позабравени думи: \r\n„По всички пътища на земята, по стъгдите на големите градове, по тесните улички на малките, откак свят светува, се мярка като блуждаещ пламък бледен младеж с горящи очи, с изтрити дрешки, гузен, неловък, срамежлив и гладен. Той спи по масите из крайните мръсни кръчмички или в сламите край чифлиците, той се храни вън от града, скрит от хората, срамувайки се от оскъдната провизийка, която носи увита в кърпичка при неговите три-четири книжки от Молиера или някой неизвестен писател, или собствени негови съчинения, които съставляват скъпоценната му библиотека. \r\nТой върви като блуждаещ пламък. Той мълчи. Той обикаля отдалече разкошните театри и душата му се вълнува, и сърцето му неудържимо бие. Той се срамува, той се страхува, но в душата му гори пламъкът на вдъхновението, мечтата за величие и слава. Той сънува театрални блясъци, пищна публика, богата любовница, която полудява за него, и шум от нескончаеми ръкопляскания стряскат сиромашния му сън. Когато чуе и когато произнесе думата изкуство, очите му заискрят и овлажняват от скрити сълзи, дъхът му се спира. Изкуство! Идеал! Какво небе! Какво опиянение! На изкуството е посветен целия му живот и на него ще го даде той. Бедният симпатичен комик Аркашка – великият страдалец и мечтател!” Опиянение, да! Но остава открит и въпросът къде са се събирали да кихат и кашлят хората, преди да бъде изобретен театъра?! ", "date": "2019.04.04", "title": "Благи театрални вести"}
{"url": "https://standartnews.com/kultura/501-tantsa-za-tri-dni-na-kolodruma-v-plovdiv-388836.html", "text": "Близо 1300 участници във фестивала \"Пловдив - древен и вечен\" ще мерят сили в края на седмицата в Пловдив. 501 танца от 16 различни стилове ще бъдат изтанцувани в спортна зала \"Колодрума\" в петък, събота и неделя. Международният танцов фестивал се провежда за осми път и в тазгодишното му издание се включват  62 танцови школи от страната и чужбина. Организатори на фестивала са спортен клуб \"Самодива\", с активната помощ на софтуерната фирма \"Елдърс\". 11-членна международна комисия ще журира танцьорите. Освен медали и материални награди, 40 души от участниците ще имат шанса да спечелят стипендии за обучение в Италия и Испания. По време на трите фестивални дни ще се проведат безплатни обучителни танцови семинари. Ще има също специален базар, на който 20 занаятчии и творци на ръчно изработени изделия ще предлагат своите продукти. Входът за танцовия фест е свободен.", "date": "2019.04.04", "title": "501 танца за три дни на \"Колодрума\" в Пловдив"}
{"url": "https://standartnews.com/biznes/oshche-4-vik-druzhestva-podadokha-vodni-proekti-po-opos-2014-2020-388736.html", "text": "  Още четири ВиК дружества подадоха предсрочно проектни предложения за финансиране по процедура № BG161M1OP002-1.016 „Изграждане на ВиК инфраструктура“ по приоритетна ос 1 на Оперативна програма „Околна среда 2014-2020 г.“ (ОПОС). Проектите ще се реализират на обособените територии на ВиК операторите в Ямбол, Силистра, Враца и Перник. Първият проект по процедурата беше подаден от „ВиК“ ООД – гр.Русе в средата на месец февруари. Общата стойност на допустимите разходи, включени в новите четири предложения, възлиза на 223 506 726,59 лв. В резултат на инвестициите агломерациите ще бъдат приведени в съответствие с изискванията на Директива 91/271/ЕИО за пречистване на градските отпадъчни води. Очаква се физическите загуби на вода за питейно-битови нужди да бъдат намалени, а процентът на събирани и отвеждани отпадъчни води за пречистване да се покачи. Стойността на допустимите разходи по проектното предложение на   е 25 843 231,19 лв. С тези средства ще бъдат реконструирани 15,989 км главни и второстепенни клонове на вътрешна водоснабдителна мрежа и реконструирани и подменени 17,685 км довеждащи (магистрални) водопроводи. Те обслужват общо 79 948 постоянни жители на Ямбол и Елхово. Очаква се физическите загуби на вода да бъдат намалени от 66% на 54% средно за двете агломерации, включени в проекта. Ще бъде реконструирана и 7,203 км канализационна мрежа. След изпълнението на проекта още 10 019 жители ще бъдат свързани към канализационната мрежа, и съответно към пречиствателната станция за отпадъчни води (ПСОВ). Процентът на събирани и отвеждани отпадъчни води за пречистване към ПСОВ Ямбол ще се покачи до 99,43%, а към ПСОВ Елхово - до 99,73%. Общата стойност на допустимите разходи по проектното предложение на   възлиза на 67 227 973,40 лв.  След приключване на дейностите по проекта се очаква 45 531 жители да се възползват от 46,41 км реконструирана водоснабдителна мрежа и 8,78 км реконструирани и подменени довеждащи водопроводи. Физическите загуби на вода в града ще бъдат намалени от 58% на 45%. Предвидена е реконструкция и модернизация на хлораторни инсталации и подмяна на агрегати в помпени станции, както и модернизация на тръбните системи, електрооборудването и помощни сгради на кладенците на гр. Тутракан. Проектът предвижда присъединяване на 3 276 жители на с. Айдемир и с. Калипетрово към 41,5 км новоизградена канализационна мрежа. Други 3,43 км от съществуващата мрежа ще бъдат реконструирани. В резултат на това се очаква процентът на събирани и отвеждани отпадъчни води за пречистване към ПСОВ-Силистра да се покачи от 91% на 98.6 %. Проектното предложение на  е с обща стойност на допустимите разходи в размер от 43 228 644 лв. Инвестициите предвиждат в обособената територия, обслужвана от оператора, да бъдат реконструирани и доизградени главни и второстепенни клонове на водоснабдителната мрежа с дължина 53.993 км. Ще бъдат реконструирани и 0.785 км довеждащ водопровод. В резултат се очаква  загубите на вода да бъдат намалени с 9 445 123,11 м³/год., както и да се намалят техническите загуби в разпределителната мрежа с 3 701 481 м³/год. за агломерациите Враца, Мездра, Козлодуй и Бяла Слатина, които са включени в проекта. Предложението включва също доизграждане на 25 км канализационна мрежа и рехабилитация на 0,970 км от съществуващата мрежа. В резултат от това се предвижда повишаване нивото на присъединеност, намаляване количеството инфилтрирани и ексфилтрирани отпадъчни води на входа на ПСОВ, както и намаляване замърсяванията в следствие на нерегламентирани зауствания в реки и дерета на непречистени отпадъчни води.  По отношение на пречистването на отпадъчни води се предвижда изграждане на навес върху два броя изсушителни полета за временно съхраняване на обезводнената утайка на ПСОВ Враца и изграждане на площадка за временно съхранение на кек на ПСОВ Козлодуй. В резултат на инвестицията се очаква предотвратяване на затрудненията при експлоатацията на двете пречиствателни станции и предотвратяване нарушаване изискванията на Директива 91/271/ЕИО. Допустимите разходи в проектното предложение на   са на обща стойност 87 206 878 лв. В резултат от вложените средства се очаква 88 299 жители да се възползват от 23,68 км реконструирана и 3,08 км нова водоснабдителна мрежа. Предвижда се загубите на вода в агломерации Перник и Радомир да намалеят с общо 2 775 914 м3 годишно. Ще бъде извършена рехабилитация на 8,065 км канализационна мрежа и ще се изградят 27,905 км нова. В резултат на инвестицията към канализационната мрежа през 2023 г. ще се присъединят още 8 009 жители от агломерации Перник и Радомир, а свързаността ще достигне съответно 99,4% и 99,6%. В резултат на проекта през 2023 г. от услугата „пречистване на отпадъчни води“ ще се възползват още 17 876 души от агломерации Перник и Радомир. Предвижда се изграждане на тласкател и нови помпени станции от Радомир към ПСОВ Батановци. Ще бъдат изградени и съоръжения за пречистване на азот и фосфор. Проектните предложения на четирите ВиК дружества са изготвени в рамките на договори за разработка на регионални прединвестиционни проучвания (РПИП), изпълнявани от Министерството на регионалното развитие и благоустройството, финансирани по ОПОС 2014-2020. Те бяха направени, за да се подпомогнат операторите при кандидатстването им по процедура „Изграждане на ВиК инфраструктура“ на оперативната програма. До 23.04.2019 г. още девет ВиК оператори, за които има изготвени РПИП, ще подадат проектни предложения по ОПОС 2014-2020. Това са: Бургас, Варна, Видин, Добрич, Кърджали, Пловдив, Сливен, Стара Загора и  Шумен.", "date": "2019.04.04", "title": "Още 4 ВиК дружества подадоха водни проекти по ОПОС 2014-2020"}
{"url": "https://standartnews.com/biznes/oshche-4-vik-druzhestva-podadokha-vodni-proekti-po-opos-2014-2020-388789.html", "text": "Още четири ВиК дружества подадоха предсрочно проектни предложения за финансиране по процедура № BG161M1OP002-1.016 „Изграждане на ВиК инфраструктура“ по приоритетна ос 1 на Оперативна програма „Околна среда 2014-2020 г.“ (ОПОС). Проектите ще се реализират на обособените територии на ВиК операторите в Ямбол, Силистра, Враца и Перник. Първият проект по процедурата беше подаден от „ВиК“ ООД – гр.Русе в средата на месец февруари. Общата стойност на допустимите разходи, включени в новите четири предложения, възлиза на 223 506 726,59 лв. В резултат на инвестициите агломерациите ще бъдат приведени в съответствие с изискванията на Директива 91/271/ЕИО за пречистване на градските отпадъчни води. Очаква се физическите загуби на вода за питейно-битови нужди да бъдат намалени, а процентът на събирани и отвеждани отпадъчни води за пречистване да се покачи. Стойността на допустимите разходи по проектното предложение на   е 25 843 231,19 лв. С тези средства ще бъдат реконструирани 15,989 км главни и второстепенни клонове на вътрешна водоснабдителна мрежа и реконструирани и подменени 17,685 км довеждащи (магистрални) водопроводи. Те обслужват общо 79 948 постоянни жители на Ямбол и Елхово. Очаква се физическите загуби на вода да бъдат намалени от 66% на 54% средно за двете агломерации, включени в проекта. Ще бъде реконструирана и 7,203 км канализационна мрежа. След изпълнението на проекта още 10 019 жители ще бъдат свързани към канализационната мрежа, и съответно към пречиствателната станция за отпадъчни води (ПСОВ). Процентът на събирани и отвеждани отпадъчни води за пречистване към ПСОВ Ямбол ще се покачи до 99,43%, а към ПСОВ Елхово - до 99,73%. Общата стойност на допустимите разходи по проектното предложение на   възлиза на 67 227 973,40 лв.  След приключване на дейностите по проекта се очаква 45 531 жители да се възползват от 46,41 км реконструирана водоснабдителна мрежа и 8,78 км реконструирани и подменени довеждащи водопроводи. Физическите загуби на вода в града ще бъдат намалени от 58% на 45%. Предвидена е реконструкция и модернизация на хлораторни инсталации и подмяна на агрегати в помпени станции, както и модернизация на тръбните системи, електрооборудването и помощни сгради на кладенците на гр. Тутракан. Проектът предвижда присъединяване на 3 276 жители на с. Айдемир и с. Калипетрово към 41,5 км новоизградена канализационна мрежа. Други 3,43 км от съществуващата мрежа ще бъдат реконструирани. В резултат на това се очаква процентът на събирани и отвеждани отпадъчни води за пречистване към ПСОВ-Силистра да се покачи от 91% на 98.6 %. Проектното предложение на  е с обща стойност на допустимите разходи в размер от 43 228 644 лв. Инвестициите предвиждат в обособената територия, обслужвана от оператора, да бъдат реконструирани и доизградени главни и второстепенни клонове на водоснабдителната мрежа с дължина 53.993 км. Ще бъдат реконструирани и 0.785 км довеждащ водопровод. В резултат се очаква  загубите на вода да бъдат намалени с 9 445 123,11 м³/год., както и да се намалят техническите загуби в разпределителната мрежа с 3 701 481 м³/год. за агломерациите Враца, Мездра, Козлодуй и Бяла Слатина, които са включени в проекта. Предложението включва също доизграждане на 25 км канализационна мрежа и рехабилитация на 0,970 км от съществуващата мрежа. В резултат от това се предвижда повишаване нивото на присъединеност, намаляване количеството инфилтрирани и ексфилтрирани отпадъчни води на входа на ПСОВ, както и намаляване замърсяванията в следствие на нерегламентирани зауствания в реки и дерета на непречистени отпадъчни води.  По отношение на пречистването на отпадъчни води се предвижда изграждане на навес върху два броя изсушителни полета за временно съхраняване на обезводнената утайка на ПСОВ Враца и изграждане на площадка за временно съхранение на кек на ПСОВ Козлодуй. В резултат на инвестицията се очаква предотвратяване на затрудненията при експлоатацията на двете пречиствателни станции и предотвратяване нарушаване изискванията на Директива 91/271/ЕИО. Допустимите разходи в проектното предложение на   са на обща стойност 87 206 878 лв. В резултат от вложените средства се очаква 88 299 жители да се възползват от 23,68 км реконструирана и 3,08 км нова водоснабдителна мрежа. Предвижда се загубите на вода в агломерации Перник и Радомир да намалеят с общо 2 775 914 м3 годишно. Ще бъде извършена рехабилитация на 8,065 км канализационна мрежа и ще се изградят 27,905 км нова. В резултат на инвестицията към канализационната мрежа през 2023 г. ще се присъединят още 8 009 жители от агломерации Перник и Радомир, а свързаността ще достигне съответно 99,4% и 99,6%. В резултат на проекта през 2023 г. от услугата „пречистване на отпадъчни води“ ще се възползват още 17 876 души от агломерации Перник и Радомир. Предвижда се изграждане на тласкател и нови помпени станции от Радомир към ПСОВ Батановци. Ще бъдат изградени и съоръжения за пречистване на азот и фосфор. Проектните предложения на четирите ВиК дружества са изготвени в рамките на договори за разработка на регионални прединвестиционни проучвания (РПИП), изпълнявани от Министерството на регионалното развитие и благоустройството, финансирани по ОПОС 2014-2020. Те бяха направени, за да се подпомогнат операторите при кандидатстването им по процедура „Изграждане на ВиК инфраструктура“ на оперативната програма. До 23.04.2019 г. още девет ВиК оператори, за които има изготвени РПИП, ще подадат проектни предложения по ОПОС 2014-2020. Това са: Бургас, Варна, Видин, Добрич, Кърджали, Пловдив, Сливен, Стара Загора и  Шумен.", "date": "2019.04.04", "title": "Още 4 ВиК дружества подадоха водни проекти по ОПОС 2014-2020"}
{"url": "https://standartnews.com/regionalni/oshche-edin-arkheologicheski-obekt-v-stara-zagora-stava-pametnik-na-kul-388787.html", "text": "Още един уникален археологически обект в Стара Загора ще придобие статут на паметник на културата и ще се превърне в привлекателно място за туристите. Става дума за т.н. от специалистите Храм на императорския култ, част от археологическия резерват „Августа Траяна“. Археолози откриха първия по рода си в древния римски град античен храм,  от 2 - 3 век след Христа, при спасителни разкопки през 2015 година. Храмът се е използвал за изповядване на императорския култ по времето на тетрархията, когато са управлявали двама императори и двама съимператори. Според протокол на експертна комисия на Министерството на културата обектът е с много висока културна, историческа и експозиционна стойност и следва да бъде запазен, консервиран и експониран по подходящ начин на място. \r\n  \"Предстои изготвянето на проект, който ще бъде съгласуван с Националния институт за паметниците на културата и културното наследство и след одобрението му ще започнат и реставрационните дейности\" , съобщи  за Радио Стара Загора Мария Камишева, завеждащ отдел „Археология“ в регионалния исторически музей.  \r\n ", "date": "2019.04.04", "title": "Още един обект в Стара Загора  става паметник на културата"}
{"url": "https://standartnews.com/regionalni/blagoevgrad-s-metalno-srtse-za-plastmasovi-kapachki-388806.html", "text": "Метално сърце за събиране на пластмасови капачки с благотворителна цел вече е поставено пред зала „22 септември“ в Благоевград. То е дарение от представителите в Европейския парламент от групата на ЕНП Андрей Новаков и Асим Адемов. Минути след инсталирането на конструкцията жители на града се включиха в благородната кауза „Капачки за бъдеще“. \r\nКапачките ще се събират целогодишно, като периодично ще бъдат предавани в обособените за целта пунктове за рециклиране. \r\nТе ще бъдат в подкрепа на кампанията „Капачки за Бъдеще“ за закупуване на кувьози за новородени. От началото на кампанията са дарени 7 кувьоза на лечебни заведения със сериозна необходимост от подобна апаратура.", "date": "2019.04.04", "title": "Благоевград с метално сърце за пластмасови капачки"}
{"url": "https://www.standartnews.com/sport/zhoro-milanov-poseche-ungarski-grand-video-388795.html", "text": "Българският полузащитник Георги Миланов отново се представи на високо ниво за своя МОЛ Види. Той реализира едно от попаденията за успеха с 2:0 над гранда Ференцварош в 1/4-финал реванш за Купата на Унгария. Така отборът му се класира за предпоследната фаза на надпреварата с общ резултат 4:1, след като беше победил и в първия мач, само че тогава с 2:1.  Миланов беше точен в 82-та минута, за да оформи крайния резултат. С неговото попадение интригата в този мач напълно беше заличена и българският полузащитник подпечата класирането на тима си за 1/2-финалите. Като цяло изявите на родния национал в този мач бяха много силни, а той прави и доста солиден сезон, благодарение на което се превърна в основен играч на МОЛ Види и има голяма заслуга за доброто представяне на тима. ", "date": "2019.04.04", "title": "Жоро Миланов посече унгарски гранд (ВИДЕО)"}
{"url": "https://www.standartnews.com/sport/levandovski-spasi-bayern-za-kupata-na-germaniya-388779.html", "text": "Немският колос Байерн се класира по инфарктен начин за полуфиналите в турнира за купата на Германия. Тимът от Мюнхен постигна трудно 5:4 вкъщи срещу втородивизионния Хайденхайм. От 13-ата минута Байерн игра с човек по-малко заради червен картон на Никлас Зюле. Той събори пред пеналта откъсващия се Роберт Андрих. До почивката гостите поведоха с 2:1. Наложи се звездата на Байерн Роберт Левандовски, който бе оставен резерва да влиза в игра през второто полувреме. С голове на Мюлер (53), Левандовски (55) и Гнабри (65) Байерн обърна резултата до 4:2. Глатцел обаче вкара в 74 и 77 от дузпа за 4:4. Класата на Левандовски си каза думата в 84-ата минута, когато той се разписа от дузпа за драматичната победа на Байерн с 5:4.", "date": "2019.04.04", "title": "Левандовски спаси Байерн за Купата на Германия"}
{"url": "https://standartnews.com/regionalni/stroyat-obkhodniya-pt-na-krdzhali-prez-2020-388811.html", "text": "Строителството на обходния път на Кърджали ще започне през 2020 година. През настоящата година ще се приключи с отчуждителните процедури и ще бъде обявена обществена поръчка за инженеринг на участък от обходния път на Кърджали. Това каза в Кърджали зам.-министърът на регионалното развитие и благоустройството Николай  Нанков, който взе участие в дискусията „Европа в нашия дом”. Във форума участваха председателят на Народното събрание Цвета Караянчева, областният управител Никола Чанев, браншовици, представители на бизнеса, граждани. \r\n     \r\nПо думите на Нанков изграждането на обходния път на Кърджали е най-мащабният проект в област Кърджали не само заради размера на инвестицията, която ще е над 140 млн. лв., но и заради големия си обществен ефект. „Околовръстният път ще изведе тежкия автомобилен трафик от града, което ще подобри чистотата на въздуха и ще намали шума, особено през летния сезон, защото през Кърджали минават по 10 хил. автомобила на денонощие. Ще се съкрати значително и пътуването до Гърция”, коментира зам.-регионалният министър. 15-километровото трасе ще бъде разделено на три отсечки. Строителството ще започне от третия участък като приоритетен. Проектът предвижда изграждане на сложно инженерно съоръжение с 5 виадукта, естакада, мост над р. Арда с дължина около 1050 м, надлези и подлези при пресичания с ж.п. линия и републикански, общински и селскостопански пътища. \r\n        \r\nВъв фокуса на обсъждането в Кърджали бяха националните и местните приоритети в регионалното развитие и ключовите инфраструктурни проекти, свързани с пътната и образователна инфраструктура, както и тези, отнасящи се до подобряване на градската среда. \r\n        \r\nРегионалният заместник-министър посочи, че общо 32 млн. лв. от европейските фондове и националния бюджет се влагат в пътната инфраструктура в област Кърджали от 2017 г. От голямо значение за Кърджали ще бъдат и предстоящите инвестиции в подобряване на ВиК мрежата по Оперативна програма \"Околна среда 2014-2020\" като проектът е в размер на около 70 млн. лева  ", "date": "2019.04.04", "title": "Строят обходния път на Кърджали през 2020"}
{"url": "https://standartnews.com/svyat/nazarbaev-ot-partien-vozhd-do-sultan-v-syanka-388835.html", "text": "----------- .  \r\nИлюзиите, че 78-годишният „съветски динозавър” се е уморил да властва са повече от наивни.  \r\nНа практика той е „баща на казахите” още от 22 юни 1989 г. - отначало като първи секретар на ЦК на компартията на Казахстан (пост, заеман трийсетина години преди него от съветския вожд Леонид Брежнев), после като президент на съюзната република, а от края на 1991 г., след разпадането на СССР, вече като глава на независима държава. Назарбаев си гарантира политическото дълголетие с всички възможни трикове- референдуми, избори в удобен момент, смачкване на опозицията с насилие и дискредитиране, промени в конституцията, които да осигуряват нови и нови мандата, изборни измами и всичко необходимо, което да го прави непоклатим лидер. Така сега действаща опозиция липсва, а отблъснати от режима политици и бизнесмени или са се покрили, или са емигрирали.   Освен с наличието на огромни залежи на нефт и природен газ, Казахстан има ключово географско значение. Назарбаев умело балансираше с могъщите си съседи Русия и Китай, с които създаваше политически и икономически съюзи, но успя да докара и западни инвеститори. Вътрешният мир на 16-милионната държава също беше съхранен въпреки съперничещите си казахски кланове и близо 30% население от други етноси.  сред които се открояват 3,5 млн. руснаци.   Бащата на нацията сдаде президентския пост на своя верен съратник Касим-Жомарт Токаев, който положи клетва като държавен глава само до изтичането на сегашния мандат през 2020 г.  65-годишният дипломат от кариерата няма никакви властови амбиции, опитът му в икономиката е оскъден, а ролята му е да стане гарант на прехода към истинския наследник на Назарбаев. \r\nТокаев не само не показа никакви амбиции, но веднага поде истински култ към считания за вечен президент. Името на Назарбаев ще носят също основни булеварди във всички големи градове, а портретът му ще виси задължително във всички кабинети.  \r\nЗа всеки случай и най-голямата от трите му дъщери Дарига Назарбаева спешно беше избрана за председател на горната камара на парламента. Това пък роди съмнения, че може би тя е истинската престолонаследница. Дамата наскоро се изпусна като нарече в ефир \"изроди\" децата с увреждания, но в Казахстан никой не посмя да направи драма от това. Всъщност Назарбаев спокойно ще може да планира своите следващи ходове, защото на практика спокойно ще продължи да дърпа конците в държавата.  До смъртта си той ще оглавява Съвета по сигурността, който беше превърнат в централен орган за вземане на решения, които дори президентът е длъжен да изпълнява. На подчинение на въпросния съвет е тайната служба КНБ, начело на която Назарбаев постави свои доверени хора. Към това трябва да се прибави също, че като член на Конституционния съвет и председател на управляващата партия Нур Отан той ще продължи да държи централни лостове в държавата. \r\nМнозина анализатори прогнозират, че противно на очакванията Назарбаев няма да повери кормилото на страната на свой роднина, а подобно на Борис Елцин ще подбере казахстанския Путин. \r\n  \r\nКой ще бъде той засега не е ясно, но със сигурност  Днешният \"баща на нацията\" Назарбаев е роден на 6 юли 1940 г. в малкото селце Чемолган в подстъпите на Алтай. Родителите му са селяни, а дядо му по майчина линия е мюсюлмански духовник. Според една от легендите в корените му има и нещо прабългарско, защото .  Нурсултан завършва технически университет чак в Украйна, но започва като леяр в Карагандинския комбинат. Вярното му решение е да наблегне на партийната кариера. Така става първият човек на КПСС в Казахстан по времето на СССР. Логично оглавява и новосъздадената държава след разпада на съветската империя.  \r\nВ личния си живот Назарбаев остава далеч от скандалите и суетата.  . Дарига тръгва по стъпките на баща си като политик, Динара върти бизнес и според \"Форбс\" притежава 1,3 млрд. долара, а най-младата сестра Алия макар и не толкова заможна, оглавява строителна компания. \r\nТрите наследнички направиха Нурсултан дядо на осем внуци, а фамилията има и две правнучета. \r\nПротивно на прагматичния си и рационален стил като държавник, Назарбаев е поетична натура и пише стихове още като младеж. Увлича се много по историческата литература. Обича и да спортува, кара доста добре ски, наравно с Путин, играе тенис, а заради американските инвеститори се справя и на игрището за голф. \r\nА в номера с привидното оттегляне от властта, за да я държиш още по-здраво, Назарбаев не открива топлата вода.  \r\n  ", "date": "2019.04.04", "title": "Назарбаев - от партиен вожд до султан в сянка"}
{"url": "https://standartnews.com/regionalni/biznest-bil-protiv-proekta-neochakvana-vakantsiya-388782.html", "text": "\r\n   Новата концепция, обявена от Министерството на туризма за насърчаване на вътрешния туризъм, т.н. проект \"Неочаквана ващанция\" не е съобразена с интересите на бизнеса. Това заяви за Радио Стара Загора тази сутрин проф. Румен Драганов, директор на Института за анализи и прогнози в туризма. Правителственият проект „Неочаквана ваканция\" бе обявен в началото на тази седмица и предвижда при две платени нощувки през април и май туристите да получават третата безплатна. \"В нито европейска страна няма такова чудо - някой /б.а. държавата/ да предлага подарък от името на други /б.а. хотелиерите/, каза проф. Драганов. Според него, ако държавата иска да насръчи туризам да намали цента на чадърите, шезлонгите, туристическите аткраакции, болшинството от които са публична държавна собственост.  \r\n  „Предложението на министерството показва едно дълбоко неразбиране за начина, по който действа бизнеса“, заключи проф. Драганов.", "date": "2019.04.04", "title": "Бизнесът бил против проекта \"Неочаквана ваканция\""}
{"url": "https://www.standartnews.com/sport/sportt-po-tv-za-4-april-388793.html", "text": "18,30 Спорт ТОТО 17,50 Спорт тото 16,00 Футбол, Купа на България: Струмска слава - Локо Пловдив; 18,30 Ботев Пд - Черно море (пряко) 19,30 Футбол, Холандия, Ередивизи: ПСВ Айндховен - Цволе; 21,45 Фейенорд - Хееренвеен (пряко) 20,00 Баскетбол, Евролига: ЦСКА М - Баскония; 22,00 Реал Мадрид - Жалгирис (пряко) 20,00 Футбол, Италия, Серия А: Сасуоло - Киево; 22,00 Аталанта - Болоня (пряко) 20,30 Футбол, Испания, Ла Лига: Севиля - Алавес; 22,30 Реал Сосиедад - Бетис (пряко) 01,00 Футбол, Копа Либертадорес: Универсидад Католика - Гремио (пряко) 21,15 \"Спорт в обектива\" 21,30 УЕФА Шампионска лига - магазинно предаване 08,55 и 14,25 Снукър: Открито първенство на Пекин, четвърти ден (пряко)", "date": "2019.04.04", "title": "Спортът по тв за 4 април"}
{"url": "https://standartnews.com/regionalni/chist-i-zelen-blagoevgrad-ot-nas-zavisi-388813.html", "text": "Най-активните участници в инициативата „Чист и зелен Благоевград! От нас зависи!“ ще получат подарък пейка, която могат да поставят около мястото, където живеят. За целта е необходимо да бъдат публикувани снимки „преди“ „по време на“ и „след“ почистването на https://www.facebook.com/events/471194166751503/?event_time_id=471194170084836. Снимките ще бъдат оценявани от жителите на града, а авторите на петте поста със снимки, събрали най-много харесвания, ще бъдат обявени за победители. Те ще получат ваучер за пейка, който ще бъде връчен на финала на кампанията – 14 април в 16.00 часа на площад „Македония“. Съоръженията ще могат да се взимат от предварително указано място. Началото на инициативата ще бъде дадено на 6 април в 10.30 часа на площад „Македония“.  Чистенето ще продължи на 7,13, 14 април. Снимков материал може да се прилага в продължение на цялата кампания. \r\n  \r\nОбщината в Благоевград апелира гражданите да се погрижат за прилежащите си части, за зелените площи, парковете, беседките и междублоковите пространства в близост до дома си и др. \r\n  \r\nНа 5 април пред сградата на ТП „Държавно предприятие горско стопанство Благоевград“ ще се раздават дръвчета и фиданки за най-активните доброволци. Целта е с растителността да превърнем зелените площи в още по-красиви, приятни и здравословни места. ", "date": "2019.04.04", "title": "\"Чист и зелен Благоевград! От нас зависи!“"}
{"url": "https://standartnews.com/regionalni/obshchina-g-oryakhovitsa-stimulira-talantlivi-uchenitsi-388819.html", "text": "Общо 12 000 лв. са заделени в бюджета на община Горна Оряховица за тази година за стимулиране на постиженията на талнтливи ученици. С финансови премии ще бъдат отличени призови класирания през тази учебна година на национално и международно ниво в състезания, които не са включени в националния календар, но са съизмерими с тях като представителност на участието, поясняват общинарите. Те припомнят, че от 2006 г. общината програма за насърчаване на творческите заложби на деца с изявени дарби, които се обучават в общинските училища. \r\n \"Поощряването на децата, които са положили усилия и са се представили достойно при участието си в национални и международни състезания, дава добър пример на останалите, а това безспорно ще има положителен ефект за обществото като цяло\", казва шефката на общинската дирекция „Образование, култура, младежки дейности и спорт“ Румяна Матеева. \r\n ", "date": "2019.04.04", "title": "Община Г. Оряховица стимулира талантливи ученици"}
{"url": "https://standartnews.com/regionalni/teatrt-v-silistra-predlaga-bezplatni-spektakli-za-uchenitsi-388816.html", "text": "Драматично-кукленият театър в Силистра е готов \r\nда се включи в инициативата за сътрудничество между министерствата на образованието и културата, които предвиждат безплатни спектакли за училищата. Театралната трупа в крайдунавския град има в репертоара си детски заглавия с образователна тематика. Те са свързани с проблемите за опазването на околната среда, противопожарната безопасност, здравословното хранене, превенцията срещу употребата на наркотици, обяснява директорът Златина Станева. Споразумението за безплатен театър за училищата  влиза в сила от началото на следващата учебна година. Образователните звена, които искат да се включат в инициативата, трябва да представят свои проекти в МОН до 10 май 2019 година. Предвиденото финансиране за един проект е 2500 лева. \r\nБюджетните инжекции  ще помогнат на училищата да водят по-често децата в храма на Мелпомена,  и ще насърчат театралните трупи да подготвят  повече спектакли за детската публика, смятат в актьорската гилдия.  ", "date": "2019.04.04", "title": "Театърът в Силистра предлага безплатни спектакли за ученици"}
{"url": "https://standartnews.com/regionalni/obszhdat-evropaketa-chista-energiya-388780.html", "text": "\r\n  Стара Загора ще бъде домакин на двудневен форум, днес и утре, на който ще се обсъжда европейския пакет „Чиста енергия“ и произтичаащите от него политики в сектор енергетика. Това е най-големият законодателен пакет в историята на енергийната политика на ЕС. Неговата цел е да се гарантира, че пазарът на електроенергия в ЕС е конкурентоспособен, ориентиран към потребителите, гъвкав и недискриминационен. Споразумението предоставя повече права на потребителите, като същевременно защитава уязвимите клиенти. Пакетът „Чиста енергия“ е насочен към поощряване на възобновяемите източници на енергия. \r\n  В дискусията ще участват енергийният министър Теменужка Петкова, представители на Европейската въглищна асоциация ЕВРОКОЛ, еколози, инвеститори, синдикалисти и други. Днес на форума министър Теменужка Петкова ще говори за постигнатото в енергийния сектор в България през последните години и предизвикателствата пред развитието на бранша в контекста на европейските политики, заложени и в пакета от мерки „Чиста енергия“. Залогът е бъдещето на въглищните централи в България, които са основно в комплекса \"Марица.изток\" и дават близо 40% от електроенергията на страната. Държавни инвестиции в сектора ще могат да се правят до 2025 год. ", "date": "2019.04.04", "title": "Обсъждат европакета „Чиста енергия“"}
{"url": "https://standartnews.com/kultura/khristo-mutafchiev-praznuva-50-s-cherno-na-byalo-388786.html", "text": "Христо Мутафчиев навръх 4 април празнува 50 с книгата за моменти от своя живот „Черно на бяло“. Юбилеят и премиерата със специалното участие на Станимир Гъмов, Веселин Плачков, Петър Калчев и Асен Мутафчиев са в Театър „Азарян“, където прочутият актьор и авторката на томчето Теа Денолюбова,  неговата балдъза, посрещат гости.  Но и двамата предупреждават, че не става дума нито за биография, нито за автобиография. В откровен разговор Христо споделя  размисли за смисъла на съществуването, за границата между живота и смъртта, която открива нова гледна точка към света и ролята на човека в него. Съкровената изповед е за сривовете и въздиганията, за социалния ангажимент, за семейството като сакрално място, за театъра и любимите роли, за таланта като изключителен късмет. Но най-вече за живота като щедър дар и привилегия. „Не си позволявам да умирам... Щастието е във всеки миг - това мога да кажа аз“, категоричен е асът на сцената и екрана. А Теа споделя:  „Исках да разбера до каква степен Христо Мутафчиев определя Христо. Какво се крие под всички железни брони, които му се налага да нахлузва. Изобщо жив ли е Христо? Или остана в онази хладна октомврийска вечер на 26 октомври 2010 година някъде между двата свята?” Съдейки по ефекта, който книгата предизвиква, Теа е успяла в мисията си да изтръгне от Христо всичко, стаено дълбоко в мислите, болките, душата, страховете. Неслучайно тя вече има две книги -   „Сложи ме на пауза“ и „Боян“. „Koгато не знам как да започна разговор, се уповавам на любим филм, мисъл или нещо, което съм чула. Такъв беше и случаят с първото ни записване. Трябваше да дам някакво начало. Винаги съм смятала Христо за човека, на когото мога да звънна в четири сутринта (и без това той ще се събуди малко след това) и да му кажа, че имам проблем. Той, повярвайте ми, ще намери решение. А ако не може да помогне пряко, то ще даде формула. В него живее истински алхимик от Карлово. И безкрайно добър събеседник. С тежки паузи, в които, ако не го познаваш добре, можеш направо да умреш от страх. Стрелям директно: питам го дали е гледал „Странният случай с Бенджъмин Бътън“. Любим ми е, казва. И тук сякаш попадам на таен железен ключ, който отваря сърца. Дори и на пън като Христо, както той сам се нарича („В съобщение до мен, 23 февруари 2017 година, успя да изцедиш сълзи от пъна в мен“). Веднага свързва сюжета на филма с една мисъл на Уди Алън. Говорим си, че би било велико да си отиваме от света с вик от удоволствие. Натискам копчето за запис, изобщо не знам дали ще излезе нещо, само тайно се моля да е в настроение. В онези 0,0001 процента от моментите, в които Христо не е в настроение, единственото, което си пожелаваш, е досадната му и дразнеща бодрост да се завърне със скоростта на светлината. И по възможност никога да не си тръгва или поне да ни даде шанс за капсуловане, за всеки случай“, искрена е Теа за емоциите покрай създаването на „Черно на бяло“.  А ето и словесни етюди от изповедта на Мутафчиев. „Защо ни е даден животът? Как трябва да го живеем? Аз, разбира се, нямам отговор. Искам реално да разбера смисъла на живота, защо сме създадени, ние, човешкият род. Защото причината не е, за да продължаваме рода или за да населим Земята. Искам да разбера защо сме създадени, тогава може би ще си отговоря на въпроса и за смисъла на живота. Това ми е изключително интересно. Но не е нещо, заради което бих се заровил да търся информация или да правя научни изследвания. Нямам капацитета да приема това знание. Аз съм тъп артист, нищо повече. И ако Ая [дъщерята на Христо – б. а.] ми доведе артист, ще го набия. Хората не знаят, че не трябва да живеят чак толкова бързо. Затова и ежедневието ни е такова. Изпускаме толкова много, когато бързаме. Случва се нещо - можеш да го уловиш или да го изтървеш. И чак когато забавиш, след като нещо те е треснало, започваш да улавяш моментите. И да разбираш смисъла на живота. Аз нямам време да стоя и да мисля за живота абстрактно. Аз го живея. И не, никога не съм искал да умра. Когато умреш, ти нямаш проблем. Проблем имат само околните. Когато си тъп, е същото. Смъртта като тема никога не ме е вдъхновявала. Може и да не личи, но у мен има страшно много благодарност. Много неща нямаше да ми се случат, ако го нямаше инсулта. Знам, че обещахме да не говорим за него. Ако не бях с инсулт, щях да съм направил някои много големи белички. Знаеш, че нещо ще се случи, но си го избегнал, защото си тръгнал по друга пътека. Това, което съм казал на кака ти, също е абсолютно вярно - че ако не ме беше ударил инсултът, щях да се убия с кола. Но съм погален. И в живота, и с инсулта. Когато се случи, хич не знаех как да го използвам. Всичко идва с времето си – именно това е мъдростта. Да се опознаеш, да знаеш с какво разполагаш. За щастие, аз не се познавам толкова добре. Щеше да е много скучно и праволинейно. Има едни дяволи, които кръстосват главата ми от време на време. Тогава става интересно. За мен болестта, трагедията... те имат роля. Карат те да видиш смисъла. Или пък да се научиш да сепарираш. Да разделяш моментите. А в интервалите да правиш каквото си искаш. Представи си: влизаш в едно сепаре, взимаш момента, изживяваш го, после излизаш. И това сепаре вече го няма. Въздушен ръкав, който те всмуква за момент, дава ти цялото щастие и после изчезва. Научих се да живея така, че да запомня, че съм живял. Знам, че съм живял по начин, който не ме кара да се страхувам, когато погледна назад. Имам само хубави спомени“. Докато говорят и записват „Черно на бяло“, Теа си мисли и му го казва: „Ицо, ти си безобразен късметлия“. А той й отговаря: „Е, и? Какво трябва да направя? Не знаеш ли, че късметът също се прави и постига? Искаш някой да ме гледа със съжаление ли? Не, нямам намерение да държа тази мисъл в главата си, затова се крия зад агресията. Ставам циничен. Не искам хората да си мислят, че срещу тях седи „горкият човек“. Понякога съм лайно. А скоро ще съм и пенсионирано лайно. Идва залезът на кариерата ми. И какво ще правя тогава? Истината е, че страхът от остаряването няма общо със смъртта. При мен няма такова чувство. Страхът от остаряването се крие в очите на онзи човек, който малко преди да умре, се обръща назад, поглежда си живота и вижда колко мигове да бъде щастлив е пропуснал заради глупости, селяния, простотия, комплекси, обществено мнение и подобни неща. Идва един момент, в който аз ще се обръщам все по-често назад. Онзи ден се виждам с Цветана [Цветана Манева – б. а.]. Питам я: Цеци, какво правиш? Уча се, отговаря ми. На какво? Тя: На самота.  Стори ми се странно, но после разбрах какво има предвид. Че все повече хората с времето, с годините... все повече ще остават сами. Аз не съм усещал самотата. У мен живее малка армия от Христовци. От една страна близките им умират, от друга страна  децата им излитат, от трета страна внуците им минават за малко, а ти си все в едно очакване „идва – отива си“. Така че това познание е важно, за да се научиш на тези неща. Старостта е най-жалката част от живеенето. Освен ако не си се научил да живееш като… Като пич. Има един лаф: искам да умра от сифилис, като съм млад, а не да съм възрастен в памперси. Точно когато човек трябва да носи възрастта си с изключително достойнство и авторитет след всичко, което е постигнал от раждането си до момента на остаряването - говоря за авторитета на душата и съществуването като човешко същество, точно тогава тялото те предава. Точно там трябва да се промени нещо. Ако остарявам, то със сигурност е осъзнато. Не зная дали е добре, но не се карам за това нещо със себе си. Не говоря за взимане и даване, а за осъзнаване. Че душата иска едно, а тялото позволява друго. Имам много колежки, които не могат да приемат, че на възрастта, на която са, трябва да играят майка или баба. Не са го одобрили това за себе си още. Резултатът е кошмарен. И все пак си мисля, че човек си отива тогава, когато, образно казано, си е взел всички изпити. Дори младите, които си отиват. Те явно просто са си взели изпитите по-рано. Има и още нещо. Самият факт, че се учиш, означава, че още си млад. Дори на възрастта 70 щом изпитваш желание да се научиш на нещо, да го разбереш най-малкото, това означава, че си млад, че се чувстваш млад. Възрастта няма никакво значение. Единственото нещо, на което се надявам, като стана на 70, е да не съм с памперс. Просто няма да го понеса. Какъв ще съм, няма никакво значение. Страх ме е от безпомощността. Всъщност още не, но след 20 години – със сигурност. Старостта е толкова жалка. Има нещо сбъркано при кодирането на живота. Сигурен съм, че има някои неща в живота на човека, за които си струва да те няма. Едното е смъртта на детето ти. Другото е – децата ти да те виждат окаян и осран. Не искам да тежа на децата си. Ако ме е страх от остаряването, то това е притеснението да не тежа на децата си, а не аз как ще се чувствам. Разбираш ли? Притеснението да не тежа на децата си е далеч по-голямо от страха, че аз ще се чувствам млад, пък тялото ми няма да ме слуша. То и сега тялото ми не ме слуша, но отдавна нямам притеснение от това. Най-вероятно оживях именно, за да се случи едно такова нещо по-нататък. За да изпитам и това. За да проверят колко би могла да тъгува душата ми. Когато тя тъгува, тялото боледува... И малко след това тя си тръгва. Тогава идва адът за околните. Ако можех, щях да увелича средната възраст на живеене на човека за сметка на младостта. Защото в средната възраст той е много по-синхронизиран с живеенето, с обществото и със собствените си желания, намерения, способности, възможности и таланти. Да не говорим, че като млад, понеже станах баща като млад, нищо не съм разбрал от детето си, от младостта, от това, че съм имал дете. Станах баща на 22-23. Оказа се, че нищо не съм разбрал. Разбрах, че имам дете, когато се роди Ая, и от детството на Благо. Ая се роди, когато бях на 40. Преди това, с Асен... той за мен е бил парче месо, което е имало нужда от памперси. А аз тичам на Илиянци да купувам памперси и работя на хиляда места, за да може да имам пари за памперси и сухо мляко. Това беше за мен Асен. Бих клъцнал от младостта за сметка на средното живеене, средната част от живота на човека. Старостта е непрекъснато гледане назад. Мразя да гледам назад, а скоро ще ми се наложи. Мразя, защото съм само привидно железен. Много сантиментален и романтичен тип човек съм. Тази романтичност е опасна в днешния свят. /Теа: Боже, значи и той душа носи, мисля си“/. Ти мислиш, че не съм емоционален ли? Знаеш ли колко плача на тъпите американски филми? Животът изобщо не е това, което си мислим. Покрай буквализмите навън и около нас, покрай тях… има едни процепи, през които, ако ги видиш, ти се случват едни други неща. Ако имаш сетивата да ги видиш. Мушваш се. Виждаш нещо, то е впечатляващо, но ти си отвън. Ако успееш да влезеш, ти се случват други неща. Успявам да се мушна от време на време. Но през тези процепи може да влезе само един човек. И хора, които се обичат. Гледаш странно. Ще ти дам конкретен пример, аз обичам конкретиката. Прибираш се вкъщи и като отвориш вратата на дома, ти замирисва на печено пиле. И вече знаеш – ще ядеш печено пиле. Не седиш като мокро коте, а просто се приготвяш рационално да ядеш печено пиле. Аз съм от тези, които вече изпитват глада, знам, че ще ям печено пиле, и умирам от кеф. Тоест – това е момент. Без да мисля, го взимам“. Ето и реакцията на Теа при тези думи на Христо: „Аз пък съм от онези хора, на които миризмата на печено пиле може да им доведе спомени, които да ги разстроят. Често ми се случва. Слънчевите дни изкарват демони, уханието на цветя ме връща в детството, натъжавам се, че си е отишло. Тъгата нараства лавинообразно, след това те поглъща и препарира. Споделям това с Христо, той се подсмихва и казва, че няма време за такива глупости. Малко му се дразня. Изглежда ми недосегаем, без страхове, без притеснения. Той целият е един ходещ разум. И спокойствието му ме изкарва извън нерви. От нищо ли не те е страх? Че ще умреш, че децата ти няма да те доопознаят? „Страхът е като диханието. Страхът е част от невъзможността да реагираш, а не просто страх. Че в моето състояние не можех да грабна Ая, която по време на пернишкото земетресение беше още бебе, и да тичам с нея по стълбите. Страхувам се от смъртта само заради едно. Че няма да мога буквално да прегърна и целуна дъщеря си, да я погаля. Затова не си позволявам да умирам“, не се колебае Мутафчиев в „Черно на бяло“.", "date": "2019.04.04", "title": "Христо Мутафчиев празнува 50 с „Черно на бяло“"}
{"url": "https://standartnews.com/kultura/blagitsa-zdravkovska-khvashcham-materiala-i-mu-vdkhvam-zhivot-388790.html", "text": "Благица Здравковска разкрива интересните си отношения с дървесини, железа, стърготини и други всевъзможни „отпадъци“ от „естеството“ във впечатляваща експозиция, която може да бъде видяна в „Нюанс“. Младата художничка преди време стана първа в конкурса за съвременно българско изкуство на елитната столична галерия, а сега гастролира в нея с изложбата „Скулптура и рисунка“.           \r\n„Скулптурата си е живот – хващаш материала и му вдъхваш енергия. От работата в ателието винаги остават разни неща, които изглеждат неизползваеми, но аз им откривам втори живот.  Не бива да се чувстват изолирани. Парчетата винаги са част от нещо по-голямо, важното е да има продължение – като в семейния процес, когато духът преминава в следващото поколение. Желанието и волята трябва да се насочват, за да се случват работите“, коментира Благица. Как се прави всичко това ли? С Благо-техника, както я нарича един от преподавателите й в Академията. Цветовете са кафяво, земно, охра, черно и бяло – без манипулации или добавки към естеството, за да им се покаже уважение. „Естественият материал е по-искрен, когато артистът не се намесва и управлява. Трябва да общуваш с материала като с равен“, е нейната професионална философия.  \r\nЗдравковска се разкрива също толкова успешно и в рисунките.  „Няма художник, който да не обича да рисува – чрез рисунките си той задава въпроси и доколкото е възможно се опитва да си обяснява света. Рисунките винаги са началото или финалът. Те са преди и след всяка скулптура, без да са пряко свързани. Пейзажите  ме вълнуват. Те са от моя край – Битоля. Там има много планини, гори и реки. Погледнала съм от високото - от хълмовете към равнината и града. Сянката на върховете се отразява във водата“, поетична е Благица. Всъщност тя споделя, че изкуството я владее още от детската градина. Но не само заради това отдавна е разбрала кой е нейният път. Прозренията й понякога са гарнирани със стихчета. Едно от тях е: “Времето върви по кората, а листата бягат с него. Няма време“. „Написах го, когато почувствах нужда от това да обясня за себе си поредицата колажи, която вече „празнува” третата си годишнина. А успях да обобщя и сведа обяснението до нещо по-поетично, съзерцавайки природата, която ме заобикаляше. Намирам смисъл в събирането на листа, клончета, кори, парчета дърво, стърготини, стружки, по-късно и скрап  и в този смисъл създавам колажи, релефи и пластики. Тези остатъци са материали, които обогатяват  моето въображение и ми дават възможност за размисъл. А после и удоволствие от резултатите от работа с тях. В стихчето е запечатано времето или не/времето. На този етап всичко това ми е напълно достатъчен заряд,  за да продължавам нататък. Не очаквам нищо друго освен да съзерцавам природата, да събирам парчета-остатъци и да работя“, откровена е Благица. И не планира изненади. Сега е магистър – при професор Емил Попов в Академията. С един от най-известните скулптори на България общуват като артисти, които си помагат. „Той е близък до хората. Много е търпелив. Наблюдава ни търпеливо – как се развиваме като човеци и художници. Най-важният му съвет е: „Пазете блока, докато работите“, разказва Благица. Ако все пак очаква „нещо“, то може би е моментът на портретите, към които е била пристрастена в началното училище.   \r\nВъпреки че творбите на Благица в „Нюанс“ излъчват строгост и сериозност, художничката твърди, че сред приятелите си е голям шегаджия, че живее с лекота и майтап. Според нея светът не е мрачен, дори когато го рисува в черно.  То просто се прелива в бялото. „Нося и цветовете в себе си. Но те биха излезли при живописта“, уточнява Благица.", "date": "2019.04.04", "title": "Благица Здравковска: Хващам материала и му вдъхвам живот"}
{"url": "https://www.standartnews.com/sport/real-padna-vv-valensiya-video-388796.html", "text": "Реал Мадрид допусна първа загуба във втория престой на Зинедин Зидан. \"Белия белет\" се срина при гостуването си на \"Местая\" и загуби от местния Валенсия с 1:2. \"Прилепите\" удариха съперника си веднъж през първата и веднъж през втората част - чрез Гонсало Гедеш (35') и Есекиел Гарай (83'), в двубоя от междинния 30-ти кръг в Ла Лига.  Почетното попадение за \"белите\" реализира Карим Бензема в добавеното време на втората част - с глава след подаване от корнер (94'). След тази загуба Реал се отдалечи на 5 точки зад втория Атлетико Мадрид (62 т.), като в момента мадридчани са трети с актив от 57 точки. За столичани това е първо поражение при Зидан от три двубоя - след победите над Селта (2:0) и Уеска (3:2) в предишните два кръга на испанския елит. Валенсия все по-уверено гледа към зона \"Шампионска лига\", като е само на точка зад четвъртия Хетафе (47 т.). Тимът записа четвърта победа в рамките на последните пет кръга и вече е пети с 46 пункта.", "date": "2019.04.04", "title": "Реал падна във Валенсия (ВИДЕО)"}
{"url": "https://www.standartnews.com/sport/totnm-seftosa-noviya-si-dom-s-pobeda-video-388797.html", "text": "Тотнъм даде прекрасен старт на една нова епоха. Момчетата на Маурисио Почетино дебютираха с успех с 2:0 над Кристъл Палас на новия си \"Тотнъм Стейдиъм\". В историческата среща от 31-ия кръг на Висшата лига по едно попадение за домакините реализираха Хюн-Мин Сон (55’) и Кристиан Ериксен (80’). Южнокореецът влезе в историята като вкаралия първия гол на новото съоръжение на \"шпорите\". Преди началото на двубоя се проведе официална церемония по откриването на стадиона, който трябваше да стане дом на клуба още през септември 2018-а г. Забавянето на довършителните работи в крайна сметка изпрати първия мач на Тотнъм с почти 8 месеца напред във времето. Все пак трибуните бяха окъпани с надписи \"Добре дошли вкъщи\", а началото бе дадено с мощна заря, която освети небето над Лондон. След този успех \"белите\" остават 4-ти с 61 точки, на две зад третия Арсенал (63 т.) и равен брой с петия Манчестър Юнайтед (61 т.), Кристъл Палас е 13-ти с 36 пункта.", "date": "2019.04.04", "title": "Тотнъм сефтоса новия си дом с победа (ВИДЕО)"}
{"url": "https://standartnews.com/kultura/slavcho-peev-e-shef-na-bbc-navrkh-80-388809.html", "text": "За 80-ия си рожден ден Славчо Пеев излиза на 4 април в Сатирата като шефа на ВВС в  „Да, господин премиер“. Големият актьор, който през 80-те на миналия век беше и шеф на елитната трупа, празнува юбилея в любимия си театър, на когото е посветил половин век от живота си. Пиесата на сър Антъни Джей и Джонатан Лий е сценична адаптация на едноименния сериал, излъчван по BBC в края на предишното столение и превърнал се в абсолютен телевизионен хит. Политическата сатира разкрива задкулисните игри и комични ситуации в кабинета на британски министър председател. „Не правим алюзии с българската действителност обаче случките в текста може да ги има навсякъде по света. Така че евентуалните сравнения са универсални. Когато постановката излезе, бая се позачудих как ще се приеме от публиката, която е свикнала на по-леки сюжети в Сатирата“, коментира Славчо.  Режисьорът Борис Панкин, Къци Лафазанов, Мариан Бачев, Тони Минасян и целият екип на представлението са замислили приятна изненада за юбилея на Славчо. Всичко, разбира се, е дирижирано от Калин Сърменов – шефът на Сатирата. Семейството и приятелите на Славчо, както и съмишлениците, с които споделя предаността към Локомотив, със сигурност ще поздравят рожденика. Четиримата му внуци, децата на сина му Петър, са приготвили специални подаръци. Традиция във фамилията е те да му поднасят картички, правени от самите тях. Славчо Пеев продължава да работи на пълни обороти, въпреки че неотдавна се наложи за кратко да стопира екшъна заради физическо неразположение. Затова раздели с колега многото ангажименти, свързани с лидерската позиция в театъра на Дупница, който носи името на непрежалимата му приятелка Невена Коканова. Сега Славчо се труди усилено върху два премиерни проекта. Пеев се кани да поставя  „Сако от велур“ – един от хитовете на любимия му приятел Станислав Стратиев. Пиесата е играна в 76 страни по света, а миналия век е сред най-култовите зрелище в родината.", "date": "2019.04.04", "title": "Славчо Пеев е шеф на BBC навръх 80"}
{"url": "https://standartnews.com/kultura/sdyat-dzhey-lo-za-65-miliona-388810.html", "text": "Дженифър Лопез бе обвинена в плагиатство за идеята на телевизионния формат „World Of Dance“ по NBC. Мъж на име Алвин Грей-Ел съди звездата за 6, 5 милиона долара, твърдейки, че той е измислил концепцията за предаването преди години и сега иска парично обещетение. Според „TMZ“ Алвин предоставил документи, които разкриват, че е предложил идеята си на актрисата и хореографка Деби Алън по факс през 2009-а. По това време той нарича шоуто „Let's Start the Dance“. Грей-Ел така и не получил обратна връзка от Алън. И въпреки че тя няма нищо общо с телевизионната програма и играе в „Анатомията на Грей“ по ABC, той съди и двете актриси. Алвин твърди още, че през 2010-а регистрирал предаването в офис за авторски права. Алън и Лопез за момента не са коментирали ситуацията. Анонимен източник сподели, че идеята за формата съществувала от години в NBC и именно от канала предложили на звездата да участва в него.  \r\n ", "date": "2019.04.04", "title": "Съдят Джей Ло за $6,5 милиона"}
{"url": "https://standartnews.com/kultura/daniel-kreyg-nay-bogatiyat-007-388812.html", "text": "Даниел Крейг през 2018-а стана най-богатият Джеймс Бонд в историята на култовата шпионска поредица. Богатството му досега възлиза на близо 130 милиона паунда. То със сигурност ще нарасне, след като актьорът се съгласи да облече костюма на Агент 007 за последен път. Снимките започват през 2019-а, премиерата е  догодина. Спекуалциите са, че Крейг е подписал договор за поне 100 милиона. Това е цената на финалното му превъплъщение в легендарния агент в „Бонд“ 25. Роден е на 2 март 1968 година в семейството на моряк и учителка по рисуване. Акушерката го увива във вестник, за да го подаде на майка му. Даниел няма интерес към науките в училището, интересува се само от сцената. Кандидатства в колеж за музика и драма, но първия път не го приемат. По-късно е състудент с Юън Макгрегър и Джоузеф Файнс. Започва актьорската си кариера през 1992-а в драмата „The Power of One“. През 1996-а се появява на малкия екран в телевизионната сага „Our Friends in the North“ по BBC. Ролята, която го изтласква към върховете на Холивуд, е през 2001-а – тогава участва в първия „Лара Крофт“ с Анджелина Джоли. През 2002-а влиза в криминалния трилър на Сам Мендес „Път към отмъщение“ заедно с Том Ханкс, Пол Нюман и Джуд Лоу. През 2005-а той сменя Пиърс Броснан като Джеймс Бонд - през 2006-а излиза „Казино роял“. Филмът е най-касовата лента за Бонд до  онзи момент, събирайки почти 600 милиона долара в световния боксофис. „Спектър на утехата“ излезе през 2008-а и изкара 586 милиона. През 2012-а се появи „007 координати: Скайфол“, който стана номер едно по приходи за всички времена от поредицата, събирайки 1, 1 милиарда долара. През 2015-а Крейг участва в четвъртия си филм за Джеймс Бонд „Спектър“ – сметката е 880 милиона. За ролята си на Бонд в „Казино роял“  Крейг бе номиниран през 2007-а за наградите БАФТА и „Сатурн“ и спечели „Empire“ и „Evening Standard British Film“, както и испанската „Sant Jordi“ за най-добър чужд актьор. През 2008-а бе номинирам за  „Сатурн“ за „Спектър на утехата“. През 2013-а спечели „Избор на критиците“ за „Скайфол“ и бе номиниран за „Empire“ и „Сатурн“. „Спектър“ му донесе две номинации през 2015-а и 2016-а – на критиците и за най-добър в екшън. Извън успехите му като 007, Крейг е печелил приза  „Най-добро английско изпълнение“ на Международния филмов фестивал на Единбург през 1998-а за участието си в „Любовта е дяволът“. От 2011-а e женен за Рейчъл Вайс, която миналата година го ощастливи с наследник. Има и 26-годишна дъщеря, Ела, от бившата си съпруга Фиона Лаудън.", "date": "2019.04.04", "title": "Даниел Крейг - най-богатият 007"}
{"url": "https://www.standartnews.com/sport/rumnetst-iska-sluzhebna-pobeda-sreshchu-kobrata-388798.html", "text": "Датата 14 май се явява ключова за кариерата на Кубрат Пулев. Освен, че тогава ще има изслушване за лиценза си пред Спортната атлетическа комисия на щата Калифорния по казуса с целувката по устата на репортерката Джени Суши, той ще научи и дали ще претърпи служебна загуба в мача с Богдан Дину, когото победи на 24 март в Коста Меса с нокаут.  В началото на седмицата от лагера на румънеца входираха официално жалбата си срещу резултата от двубоя. Днес обаче стана ясно и какви са исканията на щаба му. Първоначално се смяташе, че той ще претендира за преиграване на срещата, но всъщност мениджърът на Дину - Грег Коен, е поискал директно служебна загуба за Кобрата.  Протестът е заведен именно пред Спортната атлетическа комисия на щата на Калифорния и тя ще даде решенията си по двата отделни казуса, касаещи Кобрата, в рамките на един ден. Засега от комисията са допуснали официално изслушване на претенциите на Коен.  От щаба на румънеца се позовават в претенциите си на непозволен удар от страна на българина, който е довел до нокдаун на Дину, последван от още един забранен удар. Те цитират решението на арбитъра на ринга да даде 5 минути на Дину да се възстанови след тази поредица, след което мачът продължи.  Тогава последваха нови два нокдауна от страна на Пулев, а всичко завърши с нокаут в негова полза. От щаба на съперника му твърдят, че и те са следствие на нечисти удари от негова страна. Затова Грег Коен иска задействането на чл. 4 CCR-368 от Официалните правила на Атлетическата комисия на щата Калифорния, според който резултатът от даден мач може да бъде променен служебно, ако за постигането му има използвани нерегламентирани методи. ", "date": "2019.04.04", "title": "Румънецът иска служебна победа срещу Кобрата"}
{"url": "https://standartnews.com/kultura/kapitan-marvel-sbra-1-miliard-dolara-388830.html", "text": "„Капитан Марвел“ събра над 1 милиард долара в световния боксофис. Това прави филма седмият от киновселената на Марвел с подобно постижение. Също така е и 38-ят филм, който някога регистрира заветната печалба. В САЩ лентата събра 358 милиона долара, а по света - 645. Така общата сума се приравнява на 1,003 милиарда. Приходите на Марвел вече начисляват 18 милиарда. Сумата до края на годината ще се увеличи съществено, тъй като дългоочакваният „Отмъстителите: Край“ тръгва по кината в края на месеца, а лятото очакваме „Спайдър-мен: Далеч от дома“.", "date": "2019.04.04", "title": "Капитан Марвел събра 1 милиард долара"}
{"url": "https://standartnews.com/kultura/igrata-zapochna-v-nyu-york-388823.html", "text": "Премиерата на дългоочаквания осми и последен сезон на „Игра на тронове“ се проведе в Ню Йорк. По червения килим мина целият актьорски състав от сериала с изключение на Лина Хийди. Актрисата се включи в социалните мрежи, за да съобщи тъжната новина: „Не мога да опиша с думи колко съм разочарована, че не мога да присъствам точно на последната ни премиера. Мразя да съм болна, но това, че се случи сега, го прави още по-неприятно.“ Останалите актьори се насладиха на събитието и дефилираха, облечени в маркови модели, между които и страхотните тоалети „Луи Витон“. Разбира се, звезди като Джейсън Момоа, чиито герои отдавна не участват в сериала, също присъстваха на празненството. Насъбралите се фенове имаха възможността и да се снимат на огромен железен стол в началото на червения килим.", "date": "2019.04.04", "title": "„Играта“ започна в Ню Йорк"}
{"url": "https://www.standartnews.com/sport/septemvri-e-na-polufinal-za-kupata-na-blgariya-388862.html", "text": "Футболистите на Септември се класираха ва полуфиналите в турнира за Купата на България. Столичани победиха втородивизионния Струмска слава в Радомир с 2:0. Резултата откри Иван Тилев от дузпа в 44-ата минута, а след самостоятелна акция в 85-ата Георги Русев оформи крайния резултат. Преди Септември за полуфиналите се класираха Локомотив (Пловдив) и ЦСКА-София. В последния четвъртфинал днес Ботев (Пловдив) и Черно море играят в момента. Жребият за полуфиналите, където се играе в два мача на разменено гостуване ще се тегли тази вечер в студиото на Диема в присъствието на Красен Кралев, министър на младежта и спорта. фото Спортал", "date": "2019.04.04", "title": "Септември е на полуфинал за Купата на България"}
{"url": "https://www.standartnews.com/sport/pokazakha-koy-specheli-600-bona-ot-tototo-388867.html", "text": "  Името на щастливеца, който спечели джакпота в „Тото 2 – 6 от 42“ в неделния, 26-и, тираж на игрите на СПОРТ ТОТО, е Иван Делев. Той е на 58 години и е от Стара Загора. Играл е със 7 числа, пълно комбиниране и освен голямата печалба е уцелил и още шест петици. Така общата сума, която Иван Делев прибира от СПОРТ ТОТО, е 600 621 лв. За печалбата си Иван Делев разбира на 1 април, след като проверява фиша си в деня след тегленето. Естествено, никой не му повярвал, защото всички решили, че е първоаприлска шега. Иван Делев е женен и има две деца – на 9 и 24 години. Все още не е решил как ще вложи огромната сума, която получава от СПОРТ ТОТО. Плановете му обаче включват семейно пътуване и инвестиция. В игрите на Български спортен тотализатор участва от повече от 10 години и след голямата печалба още по-силно вярва в късмета си. Щастливите числа на Иван Делев са 5, 13, 20, 25, 29, 35 и 41, а на участниците в игрите на СПОРТ ТОТО той пожелава своя късмет. За себе си иска само здраве. 33% от всички постъпления на СПОРТ ТОТО се заделят в подкрепа на българския спорт. Спортният тотализатор е единственият хазартен оператор, който отделя средства за развитието на физическата култура и спортните федерации у нас.           Залози за игрите на Български спортен тотализатор се приемат във всички тото пунктове и в партньорски обекти, обозначени със стикер СПОРТ ТОТО, както и онлайн на интернет страницата  .  ", "date": "2019.04.04", "title": "Показаха кой спечели 600 бона от тотото"}
{"url": "https://standartnews.com/sport/levandovski-spasi-bayern-za-kupata-na-germaniya-388779.html", "text": "Немският колос Байерн се класира по инфарктен начин за полуфиналите в турнира за купата на Германия. Тимът от Мюнхен постигна трудно 5:4 вкъщи срещу втородивизионния Хайденхайм. От 13-ата минута Байерн игра с човек по-малко заради червен картон на Никлас Зюле. Той събори пред пеналта откъсващия се Роберт Андрих. До почивката гостите поведоха с 2:1. Наложи се звездата на Байерн Роберт Левандовски, който бе оставен резерва да влиза в игра през второто полувреме. С голове на Мюлер (53), Левандовски (55) и Гнабри (65) Байерн обърна резултата до 4:2. Глатцел обаче вкара в 74 и 77 от дузпа за 4:4. Класата на Левандовски си каза думата в 84-ата минута, когато той се разписа от дузпа за драматичната победа на Байерн с 5:4.", "date": "2019.04.04", "title": "Левандовски спаси Байерн за Купата на Германия"}
{"url": "https://standartnews.com/sport/sportt-po-tv-za-4-april-388793.html", "text": "18,30 Спорт ТОТО 17,50 Спорт тото 16,00 Футбол, Купа на България: Струмска слава - Локо Пловдив; 18,30 Ботев Пд - Черно море (пряко) 19,30 Футбол, Холандия, Ередивизи: ПСВ Айндховен - Цволе; 21,45 Фейенорд - Хееренвеен (пряко) 20,00 Баскетбол, Евролига: ЦСКА М - Баскония; 22,00 Реал Мадрид - Жалгирис (пряко) 20,00 Футбол, Италия, Серия А: Сасуоло - Киево; 22,00 Аталанта - Болоня (пряко) 20,30 Футбол, Испания, Ла Лига: Севиля - Алавес; 22,30 Реал Сосиедад - Бетис (пряко) 01,00 Футбол, Копа Либертадорес: Универсидад Католика - Гремио (пряко) 21,15 \"Спорт в обектива\" 21,30 УЕФА Шампионска лига - магазинно предаване 08,55 и 14,25 Снукър: Открито първенство на Пекин, четвърти ден (пряко)", "date": "2019.04.04", "title": "Спортът по тв за 4 април"}
{"url": "https://standartnews.com/sport/zhoro-milanov-poseche-ungarski-grand-video-388795.html", "text": "Българският полузащитник Георги Миланов отново се представи на високо ниво за своя МОЛ Види. Той реализира едно от попаденията за успеха с 2:0 над гранда Ференцварош в 1/4-финал реванш за Купата на Унгария. Така отборът му се класира за предпоследната фаза на надпреварата с общ резултат 4:1, след като беше победил и в първия мач, само че тогава с 2:1.  Миланов беше точен в 82-та минута, за да оформи крайния резултат. С неговото попадение интригата в този мач напълно беше заличена и българският полузащитник подпечата класирането на тима си за 1/2-финалите. Като цяло изявите на родния национал в този мач бяха много силни, а той прави и доста солиден сезон, благодарение на което се превърна в основен играч на МОЛ Види и има голяма заслуга за доброто представяне на тима. ", "date": "2019.04.04", "title": "Жоро Миланов посече унгарски гранд (ВИДЕО)"}
{"url": "https://www.standartnews.com/sport/lyubo-penev-napravikhme-mach-za-primer-video-388799.html", "text": "Треньорът на ЦСКА Любослав Пенев, за пореден път захапа съдиите. Това се случи след победата на “червените” с 1:0 в Разград в 1/4-финала от турнира за купата на България. “Успяхме с много работа, както винаги. Момчетата направиха един мач за пример. Агресията беше от четворката. Успокоявам се, че тази четворка няма да свири в събота, нали така е по правилник. Поздравявам момчетата. Много добър мач. Трябваше да реализираме, имахме не малко ситуации. Добре е, всичко е наред. Не успяхме да вкараме втори гол, запазихме ги за останалите мачове. Положението на Лудогорец е по всяка вероятност засада - два, три метра. И Жоржиньо беше съборен - също, беше дузпа. Имаше и жълти и червени картони. Все пак сме ЦСКА, да не забравяме. И тази публика да не забравя да поздравя. Имаме психологическо предимство за мача в събота. Мачът в Първа лига не искам да го мисля точно сега. Имаме два дена, а в събота отново сме тук\", заяви Пенев.", "date": "2019.04.04", "title": "Любо Пенев: Направихме мач за пример (ВИДЕО)"}
{"url": "https://www.standartnews.com/sport/khadalin-pobedi-kranets-v-bansko-388831.html", "text": "Световният вицешампион в алпийската комбинация от Оре 2019 Стефан Хадалин (Слвн - №6) спечели първия гигантски слалом за ФИС проведен днес в ски зона Банско. Словенецът бе трети след първия манш в който лидер бе неговия сънародник и победител в старт за Световната купа в гигантски слалом този сезон Жан Кранец (№14). Филип Зубчич (Хърв) бе втори. Водещите ни алпийци Алберт Попов, Камен Златков и Йоан Тодоров също мериха сили със световния елит в Банско. Попов вкрайна сметка е четвърти, като във втория манш завърши на 0,47 сек от победителя Хадалин. Йоан Тодоров е десети. Камен Златков и Калин Златков нямаха шанса да завършат втория манш. Участие в гигантския слалом организиран от БФСки и \"Юлен\" Ад взеха 32-а алпийци от 9 държави. Всички участници останаха много доволни от отличните условия, които Банско предлага за ски в тази част от пролетта и гостоприемството на хотел \"Стражите\". Утре отново в Банско на писта \"Томба\" ще е и втория гигантски слалом за ФИС. Копирано от standartnews.com", "date": "2019.04.04", "title": "Хадалин победи Кранец в Банско"}
{"url": "https://standartnews.com/sport/real-padna-vv-valensiya-video-388796.html", "text": "Реал Мадрид допусна първа загуба във втория престой на Зинедин Зидан. \"Белия белет\" се срина при гостуването си на \"Местая\" и загуби от местния Валенсия с 1:2. \"Прилепите\" удариха съперника си веднъж през първата и веднъж през втората част - чрез Гонсало Гедеш (35') и Есекиел Гарай (83'), в двубоя от междинния 30-ти кръг в Ла Лига.  Почетното попадение за \"белите\" реализира Карим Бензема в добавеното време на втората част - с глава след подаване от корнер (94'). След тази загуба Реал се отдалечи на 5 точки зад втория Атлетико Мадрид (62 т.), като в момента мадридчани са трети с актив от 57 точки. За столичани това е първо поражение при Зидан от три двубоя - след победите над Селта (2:0) и Уеска (3:2) в предишните два кръга на испанския елит. Валенсия все по-уверено гледа към зона \"Шампионска лига\", като е само на точка зад четвъртия Хетафе (47 т.). Тимът записа четвърта победа в рамките на последните пет кръга и вече е пети с 46 пункта.", "date": "2019.04.04", "title": "Реал падна във Валенсия (ВИДЕО)"}
{"url": "https://standartnews.com/sport/totnm-seftosa-noviya-si-dom-s-pobeda-video-388797.html", "text": "Тотнъм даде прекрасен старт на една нова епоха. Момчетата на Маурисио Почетино дебютираха с успех с 2:0 над Кристъл Палас на новия си \"Тотнъм Стейдиъм\". В историческата среща от 31-ия кръг на Висшата лига по едно попадение за домакините реализираха Хюн-Мин Сон (55’) и Кристиан Ериксен (80’). Южнокореецът влезе в историята като вкаралия първия гол на новото съоръжение на \"шпорите\". Преди началото на двубоя се проведе официална церемония по откриването на стадиона, който трябваше да стане дом на клуба още през септември 2018-а г. Забавянето на довършителните работи в крайна сметка изпрати първия мач на Тотнъм с почти 8 месеца напред във времето. Все пак трибуните бяха окъпани с надписи \"Добре дошли вкъщи\", а началото бе дадено с мощна заря, която освети небето над Лондон. След този успех \"белите\" остават 4-ти с 61 точки, на две зад третия Арсенал (63 т.) и равен брой с петия Манчестър Юнайтед (61 т.), Кристъл Палас е 13-ти с 36 пункта.", "date": "2019.04.04", "title": "Тотнъм сефтоса новия си дом с победа (ВИДЕО)"}
{"url": "https://www.standartnews.com/sport/yasna-e-pozitsiyata-na-natsionalite-v-svetovnata-ranglista-388864.html", "text": "Националният отбор на България по футбол е 51-и в априлското издание на световната ранглиста на ФИФА. Тя излиза след старта на европейските квалификации през миналия месец. Съставът на селекционера Петър Хубчев загуби три позиции и вече дели 51-ата в подреждането, след като стартира пресявките на континенталния шампионат с равенства 1:1 срещу Черна гора в София и срещу Косово в Прищина. Фаворитът в групата на \"трикольорите\" Англия, който започна с две убедителни победи с 5:0 над Чехия на \"Уембли\" и с 5:1 над Черна гора в Подгорица, се изкачва на на четвъртото място в класацията с 1647 т. От другите съперниците на националния отбор в евроквалификациите Чехия е на 48-а позиция с 1424 точки, Черна гора също заема 51-ото място с 1419 точки, а Косово е 127-и с 1124 точки. Начело в класацията остава Белгия с 1737 точки, следван от световния шампион Франция със 1734 и Бразилия с 1676 точки.", "date": "2019.04.04", "title": "Ясна е позицията на националите в Световната ранглиста"}
{"url": "https://standartnews.com/regionalni/kmet-na-chikago-otkaza-pobratimyavane-s-razgradsko-selo-388820.html", "text": "Отказ да приеме поканата за побратимяване  между американския мегаполис Чикаго и разградското село Черковна обяви кметът на многомилионния град Рам Емануел. Един от най-могъщите градоначалници в САЩ съобщи   решението си в писмо до кметицата на българското село Величка Стоянова дни преди да загуби поста си, победен на избори от съперничката си Лори Лайтфут. \r\nСагата с приятелството между Чикаго и Черковна  тръгна миналата година, след като трима местни зевзеци, представляващи т.н. Съвет на старейшините в Черковна убедили кметицата кака Величка да предложи на  мистър Емануел  побратимяване. Те обяснили връзката между двете селища с факта, че животът в тях е възникнал върху поляни от див чесън. Чикаго дори носел името си от индианското название на ароматната  трева чикагуа, която все още расте буйно и   около Черковна. \r\nПисмото било разгледано внимателно от кметския екип на Рам Емануел, който отклонил поканата с обяснението, че Чикаго вече е побратимен с 28 града в света и в момента не се предвижда разширяване на международното сътрудничество, обясняват старейшините на Черковна пред разградския вестник „Екип7“. Мотивираният отказ пристигнал в лудогорското кметство в писмо, подписано лично от кмета на мегаполиса с дата 25 март 2019 година. \r\nЧерковна е едно от най-малките села в община  Разград. В него живеят около стотина възрастни хора и още десетина собственици на вили прекарват топлия сезон там. Ентусиастите от Съвета на старейщините обаче не са  обезкуражени от отказа на властта в Чикаго да ги приеме за побратими. Сега те обсъждат идеята да обединят в асоциация всички села с името Черковна в България и после заедно да предприемат общи инициативи.  ", "date": "2019.04.04", "title": "Кмет на Чикаго отказа братство с разградско село"}
{"url": "https://www.standartnews.com/sport/botev-prodlzhava-za-kupata-na-blgariya-388869.html", "text": "Ботев (Пд) е последният полуфиналист в турнира за Купата на България по футбол. Тимът от Пловдив елиминира вкъщи Черно море с 1:1 в редовното време и продълженията и 3:1 при дузпите. Така Ботев се присъедини към Локо (Пд), ЦСКА - София и Септември, които продължават в турнира. Жребият ще се тегли по-късно тази вечер.", "date": "2019.04.04", "title": "Ботев продължава за Купата на България"}
{"url": "https://www.standartnews.com/sport/na-koy-praznik-shche-se-igrae-levski-tsska-sofiya-388863.html", "text": "Изпълнителният директор на фирмата \"Футбол Про Медия\" Атанас Караиванов заяви, че дербито между Левски и ЦСКА от предпоследния кръг на сезона в Първа лига най-вероятно ще се проведе на 24 май, съобщи Гонг. „Левски – ЦСКА, както и всички мачове от първата шестица от предпоследния кръг на Първа лига е много вероятно да се състоят на 24 май. Това е възможен вариант. 24 май е почивен ден“, сподели Караиванов в интервю за \"Спортно шоу Гонг\" на „Дарик радио“. „Последните два кръга от първата шестица на Първа лига ще се изиграят за периода от петък до понеделник“, добави той. „За 39 дни в Първа лига ще се изиграят 50 мача. На полуфиналистите за Купата на България ще им се съберат 9 мача за тези 39 дни. При съставянето на програмата най-вече ще се съобразим с полуфиналистите, за да бъде коректно, защото те ще изиграят три мача повече“, каза още Атанас Караиванов. ", "date": "2019.04.04", "title": "На кой празник ще се играе Левски - ЦСКА-София"}
{"url": "https://standartnews.com/regionalni/biznesmen-ot-krdzhali-napravi-darenie-na-oblastnata-bolnitsa-388847.html", "text": "Инвалидни колички за възрастни и деца, проходилки, носилки, подвижни стойки за системи, масички за разнасяне на храна в размер на близо 20 000 лева дари на МБАЛ „Д-р Атанас Дафовски” в Кърджали бизнесменът Илхан Емин. „При едно мое посещение в болницата ми направи впечатление, че уредите, които използват санитарите и сестрите, са доста остарели. Затова реших да направя дарението. Това е наш дълг, защото областната болница е на всички, на цялото население ”, сподели Илхан Емин. \r\n  \r\nДарението бе връчено на изпълнителния директор на лечебното заведение проф. д-р Тодор Черкезов в присъствието на председателя на Съвета на директорите на лечебното заведение Фейзи Бекир и члена на борда д-р Спас Пасев. \r\n„Това  не е първото дарение, което прави на болницата бизнесменът Илхан Емин, за което му благодарим. Уредите, които получаваме, са   изключително важни, защото бързо се амортизират и имат нужда от периодична подмяна, но не винаги можем да осигурим нужния финансов ресурс”, посочи проф. д-р Тодор Черкезов и изрази надежда, че примерът на дарителя ще бъде последван от други кърджалийски  бизнесмени.  ", "date": "2019.04.04", "title": "Бизнесмен от Кърджали направи дарение на областната болница"}
{"url": "https://standartnews.com/sport/rumnetst-iska-sluzhebna-pobeda-sreshchu-kobrata-388798.html", "text": "Датата 14 май се явява ключова за кариерата на Кубрат Пулев. Освен, че тогава ще има изслушване за лиценза си пред Спортната атлетическа комисия на щата Калифорния по казуса с целувката по устата на репортерката Джени Суши, той ще научи и дали ще претърпи служебна загуба в мача с Богдан Дину, когото победи на 24 март в Коста Меса с нокаут.  В началото на седмицата от лагера на румънеца входираха официално жалбата си срещу резултата от двубоя. Днес обаче стана ясно и какви са исканията на щаба му. Първоначално се смяташе, че той ще претендира за преиграване на срещата, но всъщност мениджърът на Дину - Грег Коен, е поискал директно служебна загуба за Кобрата.  Протестът е заведен именно пред Спортната атлетическа комисия на щата на Калифорния и тя ще даде решенията си по двата отделни казуса, касаещи Кобрата, в рамките на един ден. Засега от комисията са допуснали официално изслушване на претенциите на Коен.  От щаба на румънеца се позовават в претенциите си на непозволен удар от страна на българина, който е довел до нокдаун на Дину, последван от още един забранен удар. Те цитират решението на арбитъра на ринга да даде 5 минути на Дину да се възстанови след тази поредица, след което мачът продължи.  Тогава последваха нови два нокдауна от страна на Пулев, а всичко завърши с нокаут в негова полза. От щаба на съперника му твърдят, че и те са следствие на нечисти удари от негова страна. Затова Грег Коен иска задействането на чл. 4 CCR-368 от Официалните правила на Атлетическата комисия на щата Калифорния, според който резултатът от даден мач може да бъде променен служебно, ако за постигането му има използвани нерегламентирани методи. ", "date": "2019.04.04", "title": "Румънецът иска служебна победа срещу Кобрата"}
{"url": "https://standartnews.com/sport/na-koy-praznik-shche-se-igrae-levski-tsska-sofiya-388863.html", "text": "Изпълнителният директор на фирмата \"Футбол Про Медия\" Атанас Караиванов заяви, че дербито между Левски и ЦСКА от предпоследния кръг на сезона в Първа лига най-вероятно ще се проведе на 24 май, съобщи Гонг. „Левски – ЦСКА, както и всички мачове от първата шестица от предпоследния кръг на Първа лига е много вероятно да се състоят на 24 май. Това е възможен вариант. 24 май е почивен ден“, сподели Караиванов в интервю за \"Спортно шоу Гонг\" на „Дарик радио“. „Последните два кръга от първата шестица на Първа лига ще се изиграят за периода от петък до понеделник“, добави той. „За 39 дни в Първа лига ще се изиграят 50 мача. На полуфиналистите за Купата на България ще им се съберат 9 мача за тези 39 дни. При съставянето на програмата най-вече ще се съобразим с полуфиналистите, за да бъде коректно, защото те ще изиграят три мача повече“, каза още Атанас Караиванов. ", "date": "2019.04.04", "title": "На кой празник ще се играе Левски - ЦСКА-София"}
{"url": "https://standartnews.com/sport/botev-prodlzhava-za-kupata-na-blgariya-388869.html", "text": "Ботев (Пд) е последният полуфиналист в турнира за Купата на България по футбол. Тимът от Пловдив елиминира вкъщи Черно море с 1:1 в редовното време и продълженията и 3:1 при дузпите. Така Ботев се присъедини към Локо (Пд), ЦСКА - София и Септември, които продължават в турнира. Жребият ще се тегли по-късно тази вечер.", "date": "2019.04.04", "title": "Ботев продължава за Купата на България"}
{"url": "https://standartnews.com/sport/septemvri-e-na-polufinal-za-kupata-na-blgariya-388862.html", "text": "Футболистите на Септември се класираха ва полуфиналите в турнира за Купата на България. Столичани победиха втородивизионния Струмска слава в Радомир с 2:0. Резултата откри Иван Тилев от дузпа в 44-ата минута, а след самостоятелна акция в 85-ата Георги Русев оформи крайния резултат. Преди Септември за полуфиналите се класираха Локомотив (Пловдив) и ЦСКА-София. В последния четвъртфинал днес Ботев (Пловдив) и Черно море играят в момента. Жребият за полуфиналите, където се играе в два мача на разменено гостуване ще се тегли тази вечер в студиото на Диема в присъствието на Красен Кралев, министър на младежта и спорта. фото Спортал", "date": "2019.04.04", "title": "Септември е на полуфинал за Купата на България"}
{"url": "https://standartnews.com/sport/yasna-e-pozitsiyata-na-natsionalite-v-svetovnata-ranglista-388864.html", "text": "Националният отбор на България по футбол е 51-и в априлското издание на световната ранглиста на ФИФА. Тя излиза след старта на европейските квалификации през миналия месец. Съставът на селекционера Петър Хубчев загуби три позиции и вече дели 51-ата в подреждането, след като стартира пресявките на континенталния шампионат с равенства 1:1 срещу Черна гора в София и срещу Косово в Прищина. Фаворитът в групата на \"трикольорите\" Англия, който започна с две убедителни победи с 5:0 над Чехия на \"Уембли\" и с 5:1 над Черна гора в Подгорица, се изкачва на на четвъртото място в класацията с 1647 т. От другите съперниците на националния отбор в евроквалификациите Чехия е на 48-а позиция с 1424 точки, Черна гора също заема 51-ото място с 1419 точки, а Косово е 127-и с 1124 точки. Начело в класацията остава Белгия с 1737 точки, следван от световния шампион Франция със 1734 и Бразилия с 1676 точки.", "date": "2019.04.04", "title": "Ясна е позицията на националите в Световната ранглиста"}
{"url": "https://standartnews.com/sport/pokazakha-koy-specheli-600-bona-ot-tototo-388867.html", "text": "  Името на щастливеца, който спечели джакпота в „Тото 2 – 6 от 42“ в неделния, 26-и, тираж на игрите на СПОРТ ТОТО, е Иван Делев. Той е на 58 години и е от Стара Загора. Играл е със 7 числа, пълно комбиниране и освен голямата печалба е уцелил и още шест петици. Така общата сума, която Иван Делев прибира от СПОРТ ТОТО, е 600 621 лв. За печалбата си Иван Делев разбира на 1 април, след като проверява фиша си в деня след тегленето. Естествено, никой не му повярвал, защото всички решили, че е първоаприлска шега. Иван Делев е женен и има две деца – на 9 и 24 години. Все още не е решил как ще вложи огромната сума, която получава от СПОРТ ТОТО. Плановете му обаче включват семейно пътуване и инвестиция. В игрите на Български спортен тотализатор участва от повече от 10 години и след голямата печалба още по-силно вярва в късмета си. Щастливите числа на Иван Делев са 5, 13, 20, 25, 29, 35 и 41, а на участниците в игрите на СПОРТ ТОТО той пожелава своя късмет. За себе си иска само здраве. 33% от всички постъпления на СПОРТ ТОТО се заделят в подкрепа на българския спорт. Спортният тотализатор е единственият хазартен оператор, който отделя средства за развитието на физическата култура и спортните федерации у нас.           Залози за игрите на Български спортен тотализатор се приемат във всички тото пунктове и в партньорски обекти, обозначени със стикер СПОРТ ТОТО, както и онлайн на интернет страницата  .  ", "date": "2019.04.04", "title": "Показаха кой спечели 600 бона от тотото"}
{"url": "https://www.standartnews.com/sport/izteglikha-zhrebiya-za-kupata-na-blgariya-po-futbol-388871.html", "text": "Ботев (Пд) приеме ЦСКА в единия полуфинал за Купата на България по футбол определи жребият тази вечер. Другата двойка, от която ще излезе втория финалист е тази между Локомотив (Пд) - Септември. Ботев приема \"червените\" на 16/17 април, докато реваншът на \"Българска армия\" ще се изиграе на една от датите от 23/24 април 2019-а година. Финалът за Купата на България ще се изиграе на 15-и май. На тегленето на жребия в студиото на Диема бе и министър Красен Кралев, който коментира предстоящите мачове. \"Очертава се тази година жребият да е много интересен на всички етапи. Много сериозно дерби се очертава ЦСКА с Ботев”, заяви спортният министър Красен Кралев. - В много силни четвъртфинални мачове, където се игра добър футбор с драматични изходи от срещите, но който е бил добре подготвен не само физически, но и психически - победи. Пожелавам на най-добрият отбор тази година да спечели Купата. Интересни мачове ще има, очертава се и интересен финал”, допълни Кралев.", "date": "2019.04.04", "title": "Изтеглиха жребия за полуфиналите за Купата на България по футбол"}
{"url": "https://standartnews.com/sport/lyubo-penev-napravikhme-mach-za-primer-video-388799.html", "text": "Треньорът на ЦСКА Любослав Пенев, за пореден път захапа съдиите. Това се случи след победата на “червените” с 1:0 в Разград в 1/4-финала от турнира за купата на България. “Успяхме с много работа, както винаги. Момчетата направиха един мач за пример. Агресията беше от четворката. Успокоявам се, че тази четворка няма да свири в събота, нали така е по правилник. Поздравявам момчетата. Много добър мач. Трябваше да реализираме, имахме не малко ситуации. Добре е, всичко е наред. Не успяхме да вкараме втори гол, запазихме ги за останалите мачове. Положението на Лудогорец е по всяка вероятност засада - два, три метра. И Жоржиньо беше съборен - също, беше дузпа. Имаше и жълти и червени картони. Все пак сме ЦСКА, да не забравяме. И тази публика да не забравя да поздравя. Имаме психологическо предимство за мача в събота. Мачът в Първа лига не искам да го мисля точно сега. Имаме два дена, а в събота отново сме тук\", заяви Пенев.", "date": "2019.04.04", "title": "Любо Пенев: Направихме мач за пример (ВИДЕО)"}
{"url": "https://standartnews.com/mneniya/za-nashenetsa-apartamentt-e-kato-cherveno-za-bik-388833.html", "text": "Няма спор -  Е, ако не къща, апартамент. Вярно, напоследък се оказва все повече, че у нас има хора с явно по шест-седем живота, някои дори с асансьор.   Сагата с раздадените от „Артекс“ жилища безспорно има много други измерения, но показа едно –  . Ама раздавай пари, ама вземай подкупи, ама фалирай банки и енергийни дружества, ама раздавай концесии на поразия – никой няма да ти попречи. Ще покрещят едни неправителствени организации за ден – два и после всичко ще утихне.  Особено ако уредиш Кобрата да целуне още някоя репортерка, за да пренасочиш обществения интерес в друга посока. Единственото, което може да те свали от власт, е  . И това не е от днес – за хората, които помнят началото на демокрацията, единственото, за което бе съден Тодор Живков, бе делото с раздаваните от него апартаменти. Но, нека все пак отбележим – раздавани, не купувани. Владислав Горанов отнесе скандал също заради жилище, макар и на Кръстника, защото живеел в него, без да плаща.  А сагата с оставките, които народът следи като турски сериал, е показателна за две неща. Първо,  чувствителността ни никога не се разпростира до това какво правят управляващите ни като такива – тоест защитават ли интересите на тази държава, приемат ли читави закони и спазват ли ги самите те.  Доколко са компетентни да вземат решенията, от които зависи нашето собствено бъдеще и способността ни ние самите да теглим кредити, да си купуваме апартаменти и да ги изплащаме така, че това да не тежи върху бюджета ни и да не е единствената ни житейска кауза от назначаването на работа до пенсионирането. Дали правят далновидни сделки, от които зависи сигурността на България и оставането на децата ни тук. Когато медиите говорят за тези неща, дистанционното отива на \"Биг брадър\". Е, пак в \"Къщата\".  Ако мислехме за това и вземахме политическите си решения само на тази база, хората, които в момента си разиграват коня и си купуват апартаменти в центъра на цените на панелка в „Обеля“, защото се изживяват над закона, отдавна нямаше да имат тази възможност. Просто нямаше да са на власт. Ние самите им я дадохме, защото ги оставихме да си мислят, че са вездесъщи.  Че могат да ни обясняват тъпотии от сорта, че си купили апартамент на ниски цени, но на шумно място, за да са близо до децата си. И да го казват на десетки възрастни хора, които не могат да си позволят да си платят сметките за отопление и затова карат на кюмюр. Е, те явно не искат да бъдат близо до децата си и затова не им купуват апартаменти.  А накрая се изненадаха, че някой погледна в канчето им и откри, че при целия си съзнателен трудов живот и редовно плащане на данъци не може да си позволи да си купи онова, за което те заменили два-три имота в провинцията. Оказа се, че единствено апартаментите на управляващите могат да разклатят държавата, което не е добре за самата държава. Защото в такъв случай тя се успокоява с поредните оставки и оставя друг да дойде на власт, да си купува апартаменти на цените на земеделска земя и да й диктува дневния ред. Такава държава скоро няма да се оправи.    Вероятно хората, които помнят песента „Развод ми дай,развод ми дай – и повече не ме мъчи! Вземи панелите, „Трабанта“, но въздуха ми остави!“, вече не са много. По-малко обаче са тези, които днес предпочитат „въздуха“, тоест правото си да действат морално и по съвест, вместо някогашните панели и трабант. А ако ги има, ние пък никога няма да ги изберем. Щом нямат дори и една панелка с общ асансьор, значи са смотаняци. ", "date": "2019.04.04", "title": "За нашенеца апартаментът  е като червено за бик"}
{"url": "https://standartnews.com/svyat/britanskiyat-parlament-poiska-otlagane-na-brekzit-388768.html", "text": "Очаква се горната камара да разгледа още днес законопроекта. Ако Камарата на лордовете одобри закона, за да влезе той в сила, е необходимо да бъде утвСъсърден от кралица Елизабет Втора. Това означава, че може да стане още тази седмица той да бъде окончателно одобрен. Ако не бъде одобрен, то остава датата 12 април като краен срок за излизането на Великобритания от Европейския съюз без сделка.", "date": "2019.04.04", "title": "Британският парламент поиска отлагане на Брекзит"}
{"url": "https://standartnews.com/svyat/nova-khilari-klintn-nuzhna-na-trmp-za-izborna-pobeda-388817.html", "text": "Повечето американци не са си променили мнението за него За да победи на следващите президентски избори през 2020 г., на президента Тръмп е нужна подобна ситуация както по време на изборите през 2016 г., отбелязва тв каналът NBC News. На него ще му трябва противник, който ще бъде толкова непопулярен сред американците, колкото и бившият кандидат Хилари Клинтън през ноември 2016 г. Тогава нейният антирейтинг е бил на нивото 54%, а от такъв опонент и сега зависи преизбирането на Тръмп на изборите догодина, подчертава NBC. Съдейки по динамиката на одобрението на американския президент Доналд Тръмп, повечето американци няма да променят мнението си, без значение какво се случва. Дори незначителните колебания в рейтинга на Тръмп след разследването на специалния прокурор Робърт Мюлер са само последните доказателства за тази хипотеза. Като кандидат за президент на САЩ през 2016 г. средната подкрепа на Тръмп никога не е надвишавала 43,4% и никога не е падала под 35,3%. Тръмп никога не е бил популярен политик сред населението, но успя да спечели. И сега няма сериозни основания да се вярва, че той ще стане такъв преди президентските избори.  ", "date": "2019.04.04", "title": "Нова „Хилари Клинтън“ нужна на Тръмп за изборна победа"}
{"url": "https://standartnews.com/svyat/prokuror-1-na-sashch-rabotim-otlichno-s-blgariya-388771.html", "text": "“Работим отлично с България, надявам да продължим и още да засилим нашето сътрудничество”. Това заяви министърът на правосъдието на САЩ Уилям Бар на среща със заместник-министър председателя Екатерина Захариева във Вашингтон. Той изтъкна и задоволството си от работата на представителя на своето министерство към посолството на САЩ в България. Отличният двустранен диалог, стратегическото партньорство в редица сфери, интензивните отношения на всички нива в администрацията и в политическия спектър, както и двустранните отношения в областта на международното правно сътрудничество - това бяха само част от темите, които бяха обсъдени по време на срещата. “Благодаря за вашата подкрепа по време на прехода за осъществяването на съдебната реформа в България. Имаме изключително близко сътрудничество с вашите служби, благодаря за обученията, които редовно организирате от години за нашите прокурори и следователи. Реализирали сме редица общи операции, свързани с трафик на наркотици и хора, валутни престъпления и пране на пари. Благодаря и за решаването на казуса с Желяз Андреев”, каза българският вицепремиер. По време на срещата беше разгледано и сътрудничеството по отношение на сигурността и съдебната система в киберпространството, трансграничният достъп до електронни доказателства, транснационалната организирана престъпност, както и борбата с изпирането на пари. Министър Захариева запозна домакина си със стъпките на българското правителство по отношение на борбата с престъпността, корупцията, отличните резултати в борбата с контрабандата, реформите в съдебната система, както и по опазването на външната граница на ЕС.   Екатерина Захариева изтъкна още, че българското правителство продължава да демонстрира твърда политическа воля и решимост за осъществяване на реформите и за пълното изпълнение на всички препоръки на Европейската комисия от януари 2017 г. Резултатите в съдебната система, борбата с корупцията и организираната престъпност са видими и реформите са необратими. Уилям Бар даде висока оценка и на филмовата индустрия в България, която познава като бивш член на борда на компанията “Тайм Уорнър”. Той изрази желание да посети страната ни в рамките на свое бъдещо пътуване в Европа.", "date": "2019.04.04", "title": "Прокурор №1 на САЩ: Работим отлично с България"}
{"url": "https://standartnews.com/svyat/google-blokira-zelenski-388822.html", "text": "Екипът на Порошенко с фалшива информация за Зеленски Екипът на кандидата за президент на Украйна Владимир Зеленски заяви, че рекламният му акаунт в Google е бил блокиран. Това се посочва на страницата му във Facebook. „Окей, Google, нещо да кажете за честните отношения? Бяхме блокирани от рекламен акаунт в Google без никакви обяснения!” - се казва в изявлението. Екипът на Зеленски също така обвини Google в предоставяне на неточни статистики при преглеждане на видеото. А според централата на Зеленски неговото видеообръщение, което е достигнало 800 хиляди преглеждания за 15 часа, умишлено не попада в раздела „Трендове“. Преди това няколко членове на екипа на сегашния президент Петр Порошенко разпространиха фалшива информация за победителя от първия тур на изборите Владимир Зеленски в социалните мрежи.", "date": "2019.04.04", "title": "Google блокира Зеленски"}
