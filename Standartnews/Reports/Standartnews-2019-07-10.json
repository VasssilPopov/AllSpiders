{"url": "https://standartnews.com/svyat/blgarin-ubi-maykata-na-detsata-si-v-ispaniya-396712.html", "text": "39-годишен българин уби 28-годишната си съпруга и майка на двете му деца в испанското градче Салас де лос Инфантес в автономната област Кастилия и Леон, съобщиха El Pais и El Norte de Castilla. Тялото на Моника Асенова е открито на улицата пред дома й. Сигналът е подаден около 10 часа тази сутрин. Младата жена е била намушкана с нож, а след това е паднала през прозореца, но все още се разследва дали е била бутната от мъжа си или се е опитала да избяга от него. Убиецът е успял да избяга, но малко по-късно е задържан от Гражданската гвардия. Той е направил пълни самопризнания. До момента е установено, че съпрузите са живели заедно до 28 юни, когато в дома им избухнал пожар. Тогава Моника с двете им дъщерички отишла при баща си, който живее на около 35 километра от Салас. Съпругът й пък останал в града. Тази сутрин младата жена дошла до апартамента, за да прибере някои вещи, когато е била нападната и намушкана. Все още не е ясна причината за убийството. Местните власти обаче съобщиха, че през 2011 г. Моника Асенова е подала жалба срещу съпруга си за домашно насилие. По-късно обаче жената оттеглила жалбата, като обяснила, че е получила нараняванията си при злополука. Съпрузите живеели от години в Салас де лос Инфантес. Моника работела в супермаркет, а на последните местни избори през май т.г. била кандидат и водач на листата на Народната партия. Мъжът й пък бил назначен на 6-месечен трудов договор към общината, но в момента бил в болнични. Разследването на убийството продължава.", "date": "2019.07.09", "title": "Българин уби майката на децата си в Испания"}
{"url": "https://standartnews.com/svyat/wwf-ribata-v-evropa-svrshva-do-nova-godina-396710.html", "text": "Състоянието на рибните запаси в Световния океан е драматично, показва доклад на Организацията по прехрана и земеделие на ООН (FAO). Една трета от тях са подложени на свръхулов, а годишната консумация на риба се повишава два пъти по-бързо от нарастването на населението на Земята Това не е просто статистика, а плашеща тенденция с реални последици. Днешният Ден на рибната зависимост алармира, че Европейският съюз вече е изконсумирал всичките си рибни ресурси за 2019 г. и до края на годината ще разчита единствено на внос на риба и морски продукти, за да задоволи потребителското търсене. Данните показват, че Европа е зависима от риба повече откогато и да било в своята история – днес потребяваме много повече морска храна, отколкото можем да уловим в своите води или да отгледаме в рибни ферми. А развиващите се страни са основен износител на риба за ЕС. Прогресивно рибата и рибните продукти попадат в обхвата на най-търгуваните храни в глобален мащаб. През 2017 г. търговията с риба достигна нов връх на стойност от 152 млрд. долара. По отношение на консумацията на риба на глава от населението, Португалия (55.3 kg), Испания (46.2 кг), Литва (44.7 кг), Франция (34.4 kg) и Швеция (33.2 кг) имат най-високи нива на потребление в ЕС. Заедно тези пет страни представляват около една трета от потреблението на риба в блока. Всеки европейски гражданин консумира средно 22.7 кг морски продукти всяка година. Статистиката сочи, че България е на предпоследно място в ЕС по консумация на риба след Унгария. Въпреки това страната ни е изчерпала своите рибни запаси още на 1-ви юни. Някои държави като Хърватия, Холандия и Ирландия все още успяват да задоволят консумацията си на риба на годишна база. В други страни обаче, където се наблюдава по-голяма зависимост от морска храна от чужди води, Денят на рибната зависимост идва още по-рано: Австрия (17 януари), Словения (15 февруари), Словакия (18 февруари). През 2019 г. европейският Ден на рибната зависимост вече настъпва с около месец по-рано в сравнение с 2000 г. А преди тридесет години Европа е успявала да задоволи търсенето на риба от домашни води до септември и дори октомври, припомня природозащитната организация WWF. 170 млн. тона риба годишно вече не са в състояние да изхранват световното население. Около 3.2 млрд. души на планетата, повечето от които в развиващите се страни, разчитат именно на морската храна за своята прехрана. Независимо дали става въпрос за местни или вносни морски продукти, нека да се стремим към устойчив избор. Купувайки сертифицирана риба, ние не само помагаме на океаните и рибните запаси да се възстановят, но и подкрепяме поминъка на хората, които зависят от рибата като източник на храна и доходи“, съветва Константин Христов от WWF. Повече от 4.6 млн. риболовни съдове, две трети от които в Азия, всеки ден излизат в морето в търсене на риба. За над 800 милиона души по света рибата е начин на живот. Малко известен факт е, че голяма част от заетите във вторичния сектор на преработка, транспорт и продажба всъщност са жени, работещи наравно с мъжете, за да изхранват своите семейства. Затова ако искаме да консумираме риба и за в бъдеще, да запазим разнообразието на морска храна и да дадем възможност на местните общности да живеят от ценните ресурси, които им предоставя природата, нека да обърнем световните политики, нужди и потребление в устойчива посока. За тази цел WWF разработи първия по рода си наръчник за избор на морска храна. Рибният буквар 0.2 дава полезни свети как да пазаруваме морска храна от магазина без да вредим на живота в океана.", "date": "2019.07.09", "title": "WWF: Рибата в Европа свършва до Нова година"}
{"url": "https://standartnews.com/svyat/amerikatsen-svi-lemur-ot-zoopark-osdikha-go-396709.html", "text": "Младеж от Калифорния беше осъден след като призна, че се е промъкнал в зоопарк и е откраднал най-възрастния жив лемур от рядък вид, държан в плен в САЩ. Пред съдията младежът обяснил, че имал намерението да запази рядкото животно като домашен любимец. \r\n19-годишният Аквинас Касбар призна пред щатския съдия Андрю Гилфорд, че е използвал резачка за болтове, за да пробие дупка в заграждението за лемури и капуцини в зоопарка на Санта Ана и е откраднал 32-годишния пръстеновиден лемур Исак. \r\nСпоред документите по делото Касбар изоставил животното в пластмасова кутия без вентилация пред хотел в Нюпорт Бийч, южно от Лос Анджелис. Той оставил бележка, в която се казва, че лемурът, който е в списъка на 25-те най-застрашени примати на планетата и чиято средна продължителност на живота е до 25 години, принадлежи на зоологическата градина и трябва да бъде предаден в полицията. \r\n  \r\nВ крайна сметка Исак е бил върнат невредим в зоологическата градина. \r\nКасбар е осъден на една година затвор и глоба от 100 хил. долара. \r\nСпоред изданието „Scientific American”, само между 2 000 и 2400 пръстеновидни лемури (Lemur catta) живеят в момента в родния си Мадагаскар, което е 95-процентно намаление от 2000 г. насам. \r\n ", "date": "2019.07.09", "title": "Американец сви лемур от зоопарк, осъдиха го"}
{"url": "https://standartnews.com/svyat/intsident-na-letishcheto-v-bukureshch-396714.html", "text": "Четирима души бяха ранени при инцидент на букурещкото международно летище \"Хенри Коанда\", съобщават румънските медии. \r\nАвтобус, в който не е имало пътници, и микробус на транспортна фирма са се сблъскали днес в 6,15 ч. сутринта на платформата на летището, уточнява агенция Аджерпрес. \r\nВ резултат на катастрофата са пострадали четирима служители на летището, които са откарани в болница в стабилно състояние. \r\nВъздушният трафик не е бил засегнат от инцидента, съобщиха представители на национална компания \"Летища Букурещ\".", "date": "2019.07.09", "title": "Инцидент на летището в Букурещ"}
{"url": "https://standartnews.com/svyat/beleznitsi-za-14-godishen-blgarin-v-germaniya-396703.html", "text": "14-годишно момче с българско гражданство е арестувано във връзка с изнасилването на 18-годишно момиче в Германия в края на миналата седмица, съобщи днес германската прокуратура, цитирана от ДПА, цитирана от БТА. Арестуваният тийнейджър е един от петимата заподозрени: трима 14-годишни и двама 12-годишни, всички те са с българско гражданство. Момчето е арестувано поради опасения, че може отново да извърши престъпление, след като се оказало, че той е познат на полицията и за два други случая на сексуален тормоз. Според германското законодателство обаче при тези случаи българският гражданин не е бил достатъчно голям, за да бъде подложен на съдебно преследване. В Германия възрастта за носене на наказателна отговорност е 14 години. Петимата са заподозрени, че в петък вечерта са изнасилили момичето в горист район близо до детска площадка в северозападния германски град Мюлхайм, провинция Северен Рейн-Вестфалия. Момчетата били разпитани от полицията и предадени на родителите си. Те са отстранени временно от училище, потвърдиха местните власти в Дюселдорф. От германската служба за закрила на децата и младежите е било поискано да се свърже със семействата и местните социални служби, за да предложи помощ и подкрепа. \"Възможно е децата да бъдат взети под закрила\", каза говорителка на местните власти. Полицията заяви, че в събота жертвата е била в състояние да си тръгне от болницата, където й е било оказано лечение заради получените наранявания. Разследващите отказаха да дадат информация за момичето, за да го предпазят.", "date": "2019.07.09", "title": "Белезници за 14-годишен българин в Германия"}
{"url": "https://standartnews.com/svyat/borisov-se-sreshcha-s-pendarovski-dnes-396704.html", "text": "Предстои среща на премиера Бойко Борисов с президента на Република Северна Македония Стево Пендаровски, в рамките на втория ден от форума на лидерите на страните от Югоизточна Европа, който се провежда в Сараево под председателството на Босна и Херцеговина. В понеделник вечерта българският министър-председател се срещна с турския президент Реджеп Тайип Ердоган. Приносът на Турция за овладяване на мигрантския поток по българската граница и задълбочаването на двустранното сътрудничество са били сред темите на разговорите между двамата.  \r\nПо време на вечерята, дадена от председателя на Председателството на Босна и Херцеговина Милорад Додик българският премиер разговаря със сръбския си колега Ана Бърнабич, като се опита да намали напрежението, предизвикано от остра реплика на сръбския външен министър Ивица Дачич в отговор на изявление на Борисов в полския град Познан.  \r\nБългария инициира създаването на Процеса за сътрудничество в Югоизточна Европа през 1996 година и е един от най-активните участници в него. Днес в планинския курорт Яхорина, където през 1984 година се проведоха първите и единствени зимни олимпийски игри на Балканите, ще се състои пленарната сесия на държавните и правителствените ръководители на страните участнички в процеса. ", "date": "2019.07.09", "title": "Борисов се среща с Пендаровски днес"}
{"url": "https://standartnews.com/svyat/trmp-sashch-nyama-da-raboti-s-britanskiya-poslanik-396695.html", "text": "Дипломатическият скандал между Вашингтон и Лондон се задълбочава. Доналд Тръмп обяви, че Съединените щати повече няма да работят с британския посланик. Така той подчерта, че иска дипломатът да бъде сменен. Лондон изрази пълната си подкрепа за Дарък в скандала. В събота британският вестник \"Дейли мейл\" публикува откъси от конфиденциални съобщения на Ким Дарък до британското външно министерство, в които той нарича правителството на Тръмп некомпетентно и безпомощно. ", "date": "2019.07.09", "title": "Тръмп: САЩ няма да работи с британския посланик"}
{"url": "https://standartnews.com/svyat/prekite-chuzhdi-investitsii-v-evropa-namalyavat-396701.html", "text": "Броят на преките чужди инвестиции (ПЧИ) в Европа са със спад от 4% за 2018 година и достигат 6356, отича изследване на компанията \"Ърнст и Янг\". \r\nНезависимо от този спад, нивата на инвестициите остават на второто си най-високо ниво от 2000 г. насам, когато компанията започва да събира тези данни. Нагласата на инвеститорите обаче е песимистична - едва 37 на сто от компаниите, обект на проучването, предвиждат повишаване на атрактивността на Европа през следващите три години. Това е спад спрямо прогнозата от миналата година, когато 50 на сто от инвеститорите са предвиждали повишаване на привлекателността на Европа. iStock/Getty Images \r\nТехнологичният сектор отчита обаче друга тенденция. През 2018 г. броят на проектите от ПЧИ скача до рекордно ниво от 1227 (увеличение от 5 на сто спрямо предходната година). Растежът се движи основно от компании от САЩ, откъдето идват 37 на сто от дигиталните проекти за ПЧИ в Европа през миналата година. ПЧИ са силни също и в традиционни за Европа сектори - транспорт, машиностроене и химическа промишленост. \r\nЗа да продължи да привлича ПЧИ и да запази инвестиционната енергия, Европа трябва да продължи да развива силните си страни: защита на неприкосновеността на данните, плановете за единен дигитален пазар и стабилен данъчен режим, твърдят от \"Ърнст и Янг\". Европа трябва да продължи да инвестира в технологии и да предоставя достъп до гъвкава и квалифицирана работна сила, което представлява двигателят на ПЧИ. Това означава на първо място инвестиции в дигитални умения за бъдещето и създаването на физическата инфраструктура, от която се нуждаят технологичните компании, като например супер скоростна интернет свързаност, посочват от компанията. Европа бележи огромен напредък, но все още има какво да направи, за да запълни пропуските в технологичните умения и в регулацията на технологичния сектор. Ако може да се постигне това, Европа ще привлече повече инвестиции, ще създаде повече работни места и ще се радва на икономически просперитет, коментира Анди Болдуин, управляващ съдружник на EY за Европа, Близкия Изток, Индия и Африка. \r\nБроят на проектите, създадени от ПЧИ в България през 2018 г., е 43. Като цяло България отчита повишение на броя проекти спрямо 2017 г., когато проектите са били 33. Създадените нови работни места вследствие на ПЧИ в България са 7398, през 2017 година работните места, създадени от ПЧИ в България са били 2739. Традиционно, най-големите инвеститори в България са Германия, която създава през миналата година 5375 работни места, САЩ с 618 работни места и Великобритания със 195 работни места. Новосъздадените работни места от ПЧИ в България са предимно в сферата на бизнес услугите, информационните технологии, транспорта и логистиката, посочват от компанията. \r\nВ България ПЧИ в дигиталния сектор през 2018 година са 15, като така страната ни изпреварва някои държави членки на Европейския съюз като Дания, Италия, Чехия, както и Турция, пишат от Ърнст и Янг. \r\nДвете най-големи икономики в Европа, Великобритания и Германия, които заедно привличат приблизително една трета от ПЧИ в Европа, са привлекли 13 на сто по-малко инвестиции, отколкото през предходната година (съответно 1054 и 973 проекти за ПЧИ). \r\nФранция, която отчита растеж в ПЧИ от 31 на сто през 2017 г., отбеляза едва 1 на сто растеж през 2018 г. За първи път, обаче, през последната година във Франция са били създадени повече проекти за научно-изследователска и развойна дейност (НИРД) и производство (съответно 144 и 339), отколкото в която и да било друга европейска държава. iStock/Getty Images Обратно, ПЧИ се проявява като основна движеща сила за работните места в други западноевропейски и централно- и източноевропейски държави - независимо от политическата несигурност в някои страни, посочват експертите. Сред първите 10 европейски дестинации за ПЧИ забележими позитивни резултати се отчитат от: Испания (32 на сто), Белгия (29 на сто), Полша (38 на сто), Турция (14 на сто) и Ирландия (52 на сто). Италия отчита увеличение от 63 на сто в ПЧИ спрямо предходната година, което представлява най-бързия ръст на ПЧИ сред първите 20 държави в Европа, сочи анализът. \r\nРедица държави отчитат голям, двуцифрен спад в ПЧИ: Холандия, (- 32 процента), която, въпреки спада, запазва мястото си сред първите десет инвестиционни дестинации; Швеция, (-32 процента); и Чехия, (-51 процента). \r\nЗа да се конкурира с огромните суми, които се инвестират в технологии в САЩ и Китай, Европа трябва да се разграничи и да засили своята конкурентоспособност. Европейските компании и държавни лидери трябва да се фокусират върху създаването на конкурентна и стабилна среда, основана на балансирани регулации. Правителствата и бизнесът трябва да обединят сили и да действат целенасочено, за да се справят с недостига на квалифицирани кадри в Европа и да подсигурят подходящите технологични умения на съществуващата работна сила, посочват още от компанията. \r\nНаличието на дигитални умения е най-важният фактор за перспективите за растеж и рентабилност. Европа трябва да гледа на това като на възможност и да създаде среда, която привлича таланти с изключителни дигитални умения. В момента европейските компании търсят конкретно хора с умения в областта на киберсигурността, големите бази данни и анализа на данни, изкуствения интелект и роботиката. Недостигът е именно на хора с подобни умения, които са от критично значение за дигиталната трансформация. Ако компаниите не отдадат същия приоритет по отношение на кадрите, какъвто отдават на дигиталната трансформация на бизнесите, те са изправени пред сериозен риск да се превърнат в морално изостанали компании, отбелязват експертите. \r\n ", "date": "2019.07.09", "title": "Преките чужди инвестиции в Европа намаляват"}
{"url": "https://standartnews.com/biznes/bmv-predstavi-novoto-elektrichesko-mini-396767.html", "text": "Брекзит \"представлява лоша прогресия\", заяви във вторник директорът на производството на БМВ (BMW) Оливер Ципсе в момент, когато автомобилният гигант представи новият си електрически автомобил Mini Electic. Инвестицията на БМВ ще запази 5000 работни места във фабриката на компанията в Оксфорд, където ще се произвежда новия модел, а първите доставки ще бъдат извършени в началото на следващата година, съобщиха от компанията. Електрическото Mini ще струва 24 400 паунда. Оливер Ципсе, който по-рано управляваше завода в Оксфорд и се смята за голям поддръжник в БМВ за преминаването на компанията към производство на електрически автомобили, каза: \"Чрез Mini Electric ще започнем новия ни модел на офанзива за напълно електрически превозни средства\". Оливер Ципсе обаче посочи, че компанията е преместила част от производството на двигатели от Великобритания в Германия поради решението за изтеглянето на Острова от ЕС. Производственият завод, разположен в Hams Hall, произвежда и изпраща двигатели в Южна Африка, където компанията сглобява автомобили, които след това продава в ЕС. Когато обаче Великобритания напусне единния блок, тези двигатели вече няма да бъдат в списъка на \"местни\" компоненти, което означава, че превозните средства на БМВ вече няма да бъдат освободени от тарифи съгласно споразумението за свободна търговия между ЕС и Южна Африка. \"Заводът Hams Hall вече не произвежда никакви продукти за  Южна Африка, което, разбира се, е лошо за Великобритания\", посочи производственият шеф на компанията, добавяйки, че \"не става въпроса за огромна сума\". Главният изпълнителен директор на БМВ Харалд Крюгер пък обяви през миналата седмица, че ще се оттегли от поста си, след като договорът му изтече през 2020 година. Намерението е факт, след като германският производител на луксозни автомобили отчете един от най-слабите си финансови резултати.", "date": "2019.07.09", "title": "БМВ представи новото електрическо Мини"}
{"url": "https://www.standartnews.com/sport/mladok-ot-levski-biem-slovatsite-396724.html", "text": "Младият любимец на феновете на Левски Станислав Иванов гарантира, че отборът ще излезе в преследване на победата в първия си мач в Европа този сезон срещу словашкия Ружомберок. Битката е на 11 юли в Словакия. Иванов се очаква да получи шанс да излезе като титуляр в тази среща, защото Станислав Костов е наказан за нея, а новото попълнение на върха на атаката Дени Алар е контузен. Младокът отбеляза единствения гол за \"сините\" по време на лятната им подготовка, така че сега ще може да надгради.   \"Ще видите в първия мач дали сме готови за Ружомберок. Всеки мач Левски излиза за победа, не можем да преследваме нещо различно в Словакия. Винаги трябва да съм готов и треньорите като ме пуснат, да покажа това, което мога. Всички футболисти в Левски са тук, защото всички имат качествата да са в такъв голям клуб.\"  \"Трудно е, но ще направим всичко възможно да спечелим. Тепърва разучаваме Ружомберок, ще ги гледаме днес и утре, подготвяме се максимално добре и ще се надяваме да вземем необходимия ни резултат\", заяви Иванов. Той беше един от четиримата, които представиха екипите за новия сезон и изрази възхищението си от тях.  \"Чувствам се страхотно, нещо велико е да си с титулярната фланелка. Надявам се да оправдая очакванията, които има към мен. Харесва ми, че е добавен първият екип на Левски, фланелката е наистина много хубава\", заяви Станислав Иванов. ", "date": "2019.07.09", "title": "Младок от Левски: Бием словаците"}
{"url": "https://standartnews.com/svyat/mitsotakis-naznachi-novite-ministri-na-grtsiya-396690.html", "text": "Близки политически съмишленици на новия гръцки премиер Кириакос Мицотакис стават част от кабинета му, след като той встъпи в длъжност, пише в. \"Катимерини\". Сред тях е и бивш служебен премиер - Панайотис Пикраменос, който за кратко бе служебен премиер през 2012 г., в разгара на икономическата криза в Гърция. Новият му пост е вицепремиер. Финансовият ресор отива при Христос Стайкурас - депутат, работил като икономист с британската централна банка и преподавал в няколко университета. Бивш заместник-министър на финансите в кабинета на последния премиер от \"Нова демокрация\" Андонис Самарас (предшественик на Мицотакис на лидерското място), той има сериозен опит в преговорите с международните кредитори, които отпуснаха над 300 млрд. евро на Гърция в годините на спасителната програма, пише \"Блумбърг\". Друг ключов пост, този на външния министър, отива при депутата Никос Дендиас, който вече е бил министър с няколко ресора в кабинета на Самарас. Работил е като правосъден министър и във втория кабинет на Костас Караманлис през 2009 г. Жени ще седнат само в две от министерските кресла - Ники Керамеус получава образованието, а Лина Мендони - културата. Кабинетът встъпва в длъжност днес – 9 юли. Според \"Ройтерс\" първата тежка задача за екипа на Мицотакис може да се окаже напрежението между гръцкия съюзник Кипър и Турция за енергийните запаси в Средиземно море, разгоряло се отново в последните дни. Независимо от това турският президент Реджеп Тайип Ердоган бе и първият поздравил Мицотакис след убедителната му победа вчера.", "date": "2019.07.09", "title": "Мицотакис назначи новите министри на Гърция"}
{"url": "https://standartnews.com/regionalni/vzstanovyavat-sotsialen-tsentr-km-starozagorski-khram-396759.html", "text": "  Социалният център на старозагорския храм \"Света Богородица\" ще бъде възстановен от местния  Ротари клуб \"Берое\" и Старозагорската митрополия. Сградата, която се намира на една от централните улици в града -  „ Св.Патриарх Евтимий“, до самата църква е паметник на културата с местно значение. „Тя е в много лошо състояние и ще търсим възможност чрез проект по т.нар. глобален гранд да я възстановим и да заработи като медицински и образователен център“, обяви Николай Шопов, президент на Ротари клуб. Той припомни, че това това е вторият съвместен проект със Старозагорската митрополия. В началото на месеца беше открита социална кухня в друг храм - \"Св. Паисий Хилендарски\", в старозагорския квартал \"Зора“. В нея ротарианците са вложили 24 хиляди лева, събрани от лични дарения. \r\n ", "date": "2019.07.09", "title": "Възстановяват социален център към старозагорски храм"}
{"url": "https://www.standartnews.com/sport/levski-predstavi-nov-sponsor-i-novi-ekipi-396719.html", "text": "Ръководството на Левски представи новия екип на тима за сезон 2019/2020 година, а с това обяви и ново спонсорство. Това се случи на специална пресконференция на стадион \"Георги Аспарухов\".  \r\nЕкипировката е на фирмата \"Найк\", а надписът на фланелките е четирите седмици, което логото на новия спонсор на \"сините\". Както Sportal.bg съобщи вчера, на гърдите на екипите се завърна легендарното \"Л\". Новият екип има още няколко интересни детайли, които правят силно впечатление. На тениската има жълто-червена лента, а също така е добавен и първият печат на Левски.  Ето какво написаха на клубния сайт на \"сините\" по повод спонсорството: Национална лотария ще бъде официален спонсор на ПФК Левски. Играчите ще излязат с логото на 7777.bg на екипите си още този четвъртък, 11 юли, в първия квалификационен кръг на Лига Европа срещу словашкия Ружомберок. Спонсорството е част от дългосрочната политика на Национална лотария активно да подкрепя развитието на българския спорт. В рамките на съвместното партньорство ще бъдат осъществени редица интересни проекти, свързани с развитието на детско-юношеската школа на клуба и мотивацията на младите да спортуват. „С Национална лотария тръгваме на дълъг път, по който ще се опитаме да върнем Левски към корените, към идеите и принципите, вдъхновили неговите основатели в далечната 1914 г. Това партньорство е много повече от спонсорски договор – това е социален проект, чиято цел ще бъде да възкреси любовта на младите към спорта, и в частност към футбола, както и да увеличи възможностите на всеки левскар, независимо къде по света се намира, да се докосне до \"синята\" магия и да подкрепя любимия отбор“, каза изпълнителният директор на ПФК Левски Павел Колев. „Радваме се, че Национална лотария ще подкрепи един от най-обичаните български клубове. Много ни допадна стратегията на Левски за развитието на отбора и спорта в страната. Тя съвпада и с нашата политика, която се фокусира върху създаването на нови възможности за талантите на България и всички, които искат да постигнат големи спортни успехи“, заяви Милен Ганев, управляващ съдружник на Национална лотария. Новите екипи, с които футболистите на клуба ще играят през сезон 2019/20, ще бъдат официално представени на специална среща с медиите във днес, 9 юли 2019 г., в официалния магазин на ПФК Левски на стадион „Виваком Арена - Георги Аспарухов“. Презентацията ще се състои от 11:00 часа, като екипировката ще бъде показана от футболисти от представителния отбор на ПФК Левски.", "date": "2019.07.09", "title": "Левски представи нов спонсор и нови екипи"}
{"url": "https://www.standartnews.com/sport/ludogorets-otletya-za-ungariya-396725.html", "text": "Отборът на Лудогорец замина в отлично настроение за Будапеща, където утре ще започне поредна атака на групите на Шампионската лига. Родният първенец излиза в сблъсък от първия предварителен кръг на турнира срещу унгарския Ференцварош. Двубоят е от 21,00 часа българско време на стадион \"Групама арена\". Групата на разградчани, която е водена от изпълнителния директор на клуба Ангел Петричев и директора Георги Караманджуков, замина за унгарската столица с чартърен полет от Варна. ", "date": "2019.07.09", "title": "Лудогорец отлетя за Унгария"}
{"url": "https://standartnews.com/regionalni/filatelisti-otbelyazakha-s-plik-yubileya-na-spisanie-kaval-396745.html", "text": "Илюстриран пощенски плик с печат в лимитирана серия от 551 броя отбелязва годишнитата от излизането на първото музикално списаниие в България. Инициативата за създаването на колекционерската поредица принадлежи на  филателното дружество „Димитър Дончев“ в Силистра и в чест на 125-годишнината от  отпечатването на първия брой на списание „Кавал“ в крайдунавския град. Дизайнът на пощенския плик е изработен от художника Тахсин Ахмед. Пликът влиза в  употреба в пощенската станция в Силистра, където ще се продава свободно три дни, след което неизкупените екземпляри ще се предадат на съхранение в министреството на транспорта, информационните технологии и съобщенията. Това обясни директорът на пощата в крайдунавския град Хюсеин Хамди, който заедно със заместник-областния управител Стоян Бонев и секретаря на местното филателно дружество Христо Христов удариха първия печат на екземпляр от  юбилейната серия. Пликът напомня за събития от началото на 1894 година, когато възпитаникът на Пражката консерватория Карел Махан създава в Силистра  първия светски хор в България. Маестрото е  инициатор и за издаването на списание „Кавал“, което излиза за първи път в града преди 125 години. Делото на чешкия диригент продължава и до днес с певческите изяви на хор „Седянка“, който е приемник на музикалната формация, създадена от Махан в България.  ", "date": "2019.07.09", "title": "Филателисти отбелязаха с плик юбилея на  списание „Кавал“"}
{"url": "https://standartnews.com/regionalni/izpisakha-s-tsvetya-blgarskiya-trikolor-v-grada-na-lipite-396715.html", "text": "\r\n  Цвeтнaтa aлeя, ĸoятo cлaгa ecтecтвeн зaвъpшeĸ нa централния градски пapĸ „5 oĸтoмвpи“ пpeди бyл. „Pycĸи“ в Стара Загора, e c нoвa визия от бeгoния и eвoнимyc миĸpoфилa. Букетът от цветя е oфopмeн ĸaтo бългapcĸия трикольор, съобщават oт общинското звeнo „Oзeлeнявaнe и ĸoмyнaлни дeйнocти“. \r\n  Ще бъдат оcвeжени и apaнжиpaни и зeлeнитe плoщи oĸoлo  ĸpъгoвитe ĸpъcтoвищa на един от основните булеварди -  „Cлaвянcĸи“. Taм щe бъдe изгpaдeнa и нова пoливнa cиcтeмa. \r\n Общо 50 xиляди бpoя нoви цвeтя ще бъдат засадени в пapĸoвeте и гpaдините на Cтapa Зaгopa, допълват от общината. \r\n ", "date": "2019.07.09", "title": "Изписаха с цветя българския трикольор в Града на липите"}
{"url": "https://www.standartnews.com/sport/tsska-startira-tazi-vecher-evrouchastieto-si-396726.html", "text": "Днес в 20,30 часа ЦСКА посреща Титоград в първия сблъсък между двата тима от първия предварителен кръг на Лига Европа. Съперниците се изправят един срещу друг на стадион “Българска армия”, като това ще бъде и първият официален мач на “червените” за сезона, с който дават старт на българското участие в евротурнирите. Възпитаниците на Добри Митов излизат за победа, по възможност с изразителен резултат, която да им даде предимство и спокойствие преди реванша в Черна гора. Българският отбор е фаворит в този сблъсък и трябва да покаже това и с играта си на терена. “Армейците” обаче тепърва ще изграждат новото си лице, след като направиха доста промени в състава си по време на лятната пауза. В клуба бяха привлечени цели седем нови играчи, а в същото време доста напуснаха. В контролите “червените” показаха добро лице и записаха няколко победи, включително и срещу австрийския РБ Залцбург. Сега обаче идват мачовете на истината, в които ще си проличи дали тимът е готов за големите предизвикателства пред него. \r\nТитоград на пръв поглед изглежда доста непретенциозен съперник. Истината е, че той е непознат на широката публика у нас и не знаем какво можем да очакваме от него. Появиха се информации, че клубът е пред разпад, но изглежда те не са съвсем верни. В ЦСКА трябва да подходят много сериозно към двубоя довечера, ако не искат да се стигне до неприятна изненада, каквито виждаме все по-често от българските представители в евротурнирите.", "date": "2019.07.09", "title": "ЦСКА стартира тази вечер евроучастието си"}
{"url": "https://standartnews.com/regionalni/zakritiyat-pluven-baseyn-na-sk-pirin-sred-nay-dobrite-396749.html", "text": "Треньори и плувци за пореден път дадоха отлична оценка на закрития плувен басейн, намиращ се в Спортен комплекс „Пирин“ в Благоевград. След участието в Държавно лично отборно първенство по плуване, което се проведе от 5 до 7 юли в областния център, президентът и треньор на ПК „Пловдив 2019“ сподели впечатленията си от базата, която се предоставя на спортните клубове и обществеността. „Идваме тук всяка година, откакто басейнът работи. Провеждаме подготвителния си лагер през пролетната ваканция именно в Благоевград. За мен и децата, с които работя, е истинско удоволствие. В Пловдив, за съжаление, нямаме такъв басейн, ситуацията като цяло в България е идентична. По мое мнение, съоръжението в Благоевград може да се сравнява само с това, което беше открито в Бургас. Възхитени сме и от хигиената, която се поддържа тук“, категорична бе Славяна Раденкова. По думите й, децата плувци, очакват с нетърпение всяко посещение в Благоевград. „В момента, в който обявим участие в Благоевград, около 70 % от трениращите заявяват незабавно желание“, казва още Раденкова. Сред ползите които отчитат от клуба е и възможността да се ползват спортните съоръжения в Спортния комплекс, извън басейна.", "date": "2019.07.09", "title": "Закритият плувен басейн на СК \"Пирин\" сред най-добрите"}
{"url": "https://www.standartnews.com/sport/pszh-ako-doyde-oferta-shche-prodadem-neymar-396736.html", "text": "Спортният директор на ПСЖ Леонардo коментира казуса с голямата звезда на тима Неймар. Бразилецът иска да се върне в Барселона, а за да форсира трансфера си, вчера не се яви на първата тренировка на тима, за което не бе получил разрешение и ще бъде глобен. Леонардо заяви, че всички са наясно какво е желанието на Неймар и той може да напусне, ако в клуба пристигне оферта, която да удовлетворява въвлечените страни. Спортният директор добави, че е имало много повърхностен контакт с Барселона, но не и конкретна оферта. \"Неймар може да напусне ПСЖ, ако пристигне оферта, която да удовлетворява всичко. До момента обаче не сме получавали никакви оферти. Истина е обаче, че имахме много повърхностни контакти с Барселона\", разкри Леонардо пред La Parisien. \"ПСЖ има нужда от играчи, които искат да останат и да изградят нещо голямо. Нямаме нужда от футболисти, които смятат, че биха направили услуга на клуба, ако останат тук. Не знам кога Неймар ще се появи за тренировки. Трябваше да го стори на 8 юли, но това не се случи. Ще приложим вътрешния правилник. Виждате, че това се случва и в други клубове\", добави бразилецът.", "date": "2019.07.09", "title": "ПСЖ: Ако дойде оферта, ще продадем Неймар"}
{"url": "https://www.standartnews.com/sport/diskova-kherniya-prechi-na-bodurov-396731.html", "text": "Ясно е защо капитанът на ЦСКА Николай Бодуров отпадна от групата за мача с Титоград. Той има проблем с дискова херния. Треньорът на \"червените\" Добромир Митов още на вчерашната пресконференция каза, че участието на Бодуров в двубоя с черногорците тази вечер на стадион \"Българска армия\" е под въпрос и за него ще се решава в последния момент. Централният бранител страда от болки още от миналия месец, от лагера в Тетевен. Той не иска да напуска ЦСКА, каквито информации се появиха вчера.", "date": "2019.07.09", "title": "Дискова херния пречи на Бодуров"}
{"url": "https://www.standartnews.com/sport/serina-izgorya-s-10-000-dolara-zaradi-treva-396733.html", "text": "Седемкратната шампионка на “Уимбълдън” Серина Уилямс бе глобена от организаторите на най-стария и престижен турнир от Големия шлем. Бившата номер 1 в света беше санкционирана с 10 000 долара за нанесени щети по тревното покритие на един от кортовете. На 30 юни, ден преди официалния старт на турнира, по време на една от тренировките си преди старта на надпреварата, Серина се ядосала заради свое неправилно отиграване и ударила силно ракетата си в земята. Това нейно действие довело до увреждане на “свещената трева”, която все пак била възстановена за началото на мачовете там. Проблемът е, че при нея това се е оказало рецидив. Снимки показват, че два дни по-рано тя извършила подобно нарушение и на корт номер 15. \r\nОще двама тенисисти отнесоха глоби в Лондон. Фабио Фонини бе наказан с 3000 долара, след като изрази бурно гнева си в двубоя срещу Тенис Сандгрен от третия кръг и пожела в комплекса “да избухне бомба”. “Честно ли е да се играе тук? Проклети англичани, наистина. Надявам се в този клуб да избухне бомба”, каза той в петия гейм на втория сет, а микрофоните уловиха думите му. \r\nСкандалният австралиец Ник Кириос пък бе глобен с общо 8 000 лири за различни неспортсменски прояви по време на мачовете от първия и втория кръг.", "date": "2019.07.09", "title": "Серина изгоря с 10 000 долара заради трева"}
{"url": "https://standartnews.com/regionalni/prints-kiril-dava-ramo-na-mladi-ekolozi-396718.html", "text": "  Принц Кирил Сакскобурготски пристига в Каварна, за да се срещне с младите еколози от основното училище „Йордан Йовков“ в града, обединени в клуб „Екопулс“. Заедно с децата българският принц Преславски ще обходи живописния плаж в местността „Болата“, в който не липсват всякакви отпадъци. Младите еколози щели да ги опишат по ведиове и количество. \r\n  Децата от екоклуба се занимават с опазване на биоразнообразието и екологията на Черно море и бяха отличени със златен медал в тазгодишния ден на Черно море на международна конференция в Истанбул, припомни ръководителката им Антония Ангелова.  Те са успели да изпреварят своите връстници от Гърция, Румъния, Русия, Турция и Унгария.  \r\n  Клуб „Екопулс„ е многогодишен член на Български младежки воден парламент – Басейнова дирекция „Черноморски райони“. Сега децата работели по програмата „Черноморски мрежи“.", "date": "2019.07.09", "title": "Принц Кирил дава рамо на млади еколози"}
{"url": "https://standartnews.com/regionalni/v-momchilgrad-uchat-nad-110-detsa-da-pluvat-396747.html", "text": "Стартът на \"Плувно лято 2019\" в Момчилград се превърна в пъстър детски празник. Десетки деца и родители се събраха на басейн \"Дамбалъ\", за да участват в откриването на плувния курс, който се организира за шеста година от община Момчилград и Местната комисия за борба с противообществените прояви на малолетни и непълнолетни.   \r\nБеше разрязана и традиционната торта във формата на плувен басейн. \r\n      \r\n\"Един от нашите приоритети е развитието на масовия спорт. И това не е случайно, защото името на Момчилград е записано не само в българската, но и в световната история на спорта\", сподели кметът на общината Сунай Хасан и изрази надежда, че младите момчилградчани имат потенциала на бъдещи шампиони. \r\n     \r\n„Плувно лято 2019\" ще продължи един месец и за участие в него са се записали 110 деца от цялата община на възраст от 6 до 11 години. Заниманията ще се провеждат от квалифицирания инструктор по плуване Янко Станков. Община Момчилград е осигурила медицинско лице, което ще присъства на всяка една тренировка.  ", "date": "2019.07.09", "title": "В Момчилград учат над 110 деца да плуват"}
{"url": "https://www.standartnews.com/sport/aoiyama-zagubi-za-prvi-pt-v-nagoya-396746.html", "text": "Българинът Даниел Иванов - Аоияма допусна първа загуба на Големия летен турнир по сумо в японския град Нагоя. В двубой от третия кръг на надпреварата \"маегашира-2\" Аоияма претърпя поражение от \"одзеки\" \"Гоейдо, който приложи техниката \"ошидаши\", с която избута българина на дохиото. Общо седем състезатели продължават с пълен актив, сред които са и двамата велики шампиони Хакухо и Какурю.", "date": "2019.07.09", "title": "Аоияма загуби за първи път в Нагоя"}
{"url": "https://www.standartnews.com/sport/niki-mikhaylov-aut-za-ruzhomberok-396755.html", "text": "Вратарят на Левски - Николай Михайлов, ще пропусне първите няколко мача от новия сезон. Това стана ясно след представянето на екипите на \"сините\", в чиято инициатива Михайлов взе участие. Стражът се е оплакал, че няма да може да бъде от помощ на своите съотборници в тежките битки. Националът е получил контузия в коляното по време на тренировка, която ще го извади от терена за 10 дни. Това е втората наприятна новина за Левски. Аут за важните срещи заради контузия е и Дени Алар.", "date": "2019.07.09", "title": "Ники Михайлов аут за Ружомберок"}
{"url": "https://www.standartnews.com/sport/khalep-veche-e-na-polufinal-v-london-video-396758.html", "text": "Румънката Симона Халеп се класира за втори път в кариерата си за полуфиналите на \"Уимбълдън\". На четвъртфиналите тя се наложи над непоставената представителка на Китай Шуай Чжан със 7:6(4), 6:1 за 89 минути игра. Срещата започна отлично за Чжан, която спечели 4 от първите 5 гейма и имаше четири точки за нов пробив, с който да поведе с 5:1, но ги пропусна. Спечелването на маратонския 10-минутен шести гейм даде нужната увереност на Халеп и бившата водачка в световната ранглиста много бързо взе контрол над случващото се на корта. Халеп изравни при 4:4, а след това в тайбрека направи по-малко грешки от Чжан и го спечели със 7:4 точки. Загубата на сета пречупи Чжан, която за първи път играе в толкова късна фаза на \"Уимбълдън\" и във втория сет тя не успя да затрудни по никакъв начин съперничката си, което логично и костваше и загубата. Чжан направи цели 29 непредизвикани грешки срещу едва 13 за Халеп, което бе голямата разлика между двете в края на двубоя. В полуфиналите в четвъртък Халеп ще играе с победителката от мача Елина Свитолина (Украйна) и Каролина Мухова (Чехия), който е по-късно днес.", "date": "2019.07.09", "title": "Халеп вече е на полуфинал в Лондон (ВИДЕО)"}
{"url": "https://www.standartnews.com/sport/bfs-zove-za-ferpley-396757.html", "text": "Президентът Борислав Михайлов и ръководството на Българския футболен съюз пожелават успех на всички клубове, участници в Първа и Втора лига през новия сезон, както и на представителите ни в европейските клубни турнири, стартиращи участието си на международната сцена. \r\nОт позицията си на регулаторен орган на футбола на всички нива у нас, БФС изразява категоричната си готовност да осигури безпроблемното протичане на сезон 2019/2020 и отправя приятелски апел към клубовете-участници за тяхното съдействие с цел новото първенство да е още по-вълнуващо и атрактивно. \r\nБихме желали да подчертаем важността на призива на Българския футболен съюз за спазване на правилата на честната игра както на терена, така и извън него – послание, подкрепено и от министър-председателя на Република България г-н Бойко Борисов – тъй като именно спазването на спортните морал и етика е от най-ключово значение за постигането на качествения продукт, който всички искаме да виждаме. \r\nБългарският футболен съюз отново се обръща и към най-важната страна във футболната игра – запалянковците - с напомняне, че хулиганството, агресията и ксенофобията нямат място в модерния футбол. Нека всички заедно направим така, че българските стадиони да бъдат арени на чисти и истински битки, решавани единствено на спортен принцип. \r\nОще веднъж желаем късмет и позитивни емоции на всички участници в сезон 2019/2020!", "date": "2019.07.09", "title": "БФС зове за феърплей"}
{"url": "https://www.standartnews.com/sport/eti-stefanova-s-remi-v-kitay-396752.html", "text": "Гросмайстор Антоанета Стефанова завърши реми с черните фигури с индийката Сумя Сваминатан във втория кръг на Откритото първенство на Китай по шахмат за жени в Шаосин. По този начин бившата световна шампионка събра в актива си 1,5 точки, след като на старта се наложи над рускинята Мария Фоминих. В третия кръг в сряда бившата световна шампионка ще играе белите фигури с китайката Ни Шицюн, която до момента също има 1,5 точки. С максимален актив от две точки след първите два кръга са само три шахматистки - Чжу Цзинър от Китай, Гюлрюхбегим Тохирьонова от Узбекистан и Мунгунтуул Батхуяг от Монголия. Наградният фонд на турнира в Шаосин е 119 000 долара, а победителката ще вземе 40 000.", "date": "2019.07.09", "title": "Ети Стефанова с реми в Китай"}
{"url": "https://standartnews.com/kultura/sara-polman-napuska-zloveshcha-semeyna-istoriya-396727.html", "text": "Сара Полсън няма да се завърне в новия девети сезон на култовия сериал „Зловеща семейна история“. Анонимен източник заяви новината пред „Variety“ и твърди, че в най-добрия случай тя би могла да има само епизодична роля. До момента актрисата е участвала във всеки сезон на сериала и винаги в главния състав. Най-малката й роля бе в началото - в първия сезон, когато се появи само три пъти. За сметка на това се очаква Сара да режисира един от новите епизоди. Полсън постигна световна слава с участието си в сериала и е била номинирана 5 пъти за награда „Еми“. Това е втората звезда, която няма да се завърне за новия сезон на „Зловеща семейна история“. През април Евън Питърс обяви, че възнамерява да си вземе почивка: „Изтощаващо е – физически и психически. Колкото повече играеш една и съща роля, толква по-трудно става да се отделиш от нея. А това не е здравословно.“", "date": "2019.07.09", "title": "Сара Полсън напуска „Зловеща семейна история“"}
{"url": "https://standartnews.com/kultura/teron-i-mirn-se-zavrshchat-v-brzi-i-yarostni-396728.html", "text": "Вин Дизел съобщи, че Чарлийз Терон и Хелън Мирън ще се завърнат в „Бързи и яростни 9“. Актьорът оповести новината чрез видео в своя Инстаграм. Героините на двете актриси дебютираха в екшън поредицата през 2017-а в „Бързи и яростни 8“. Терон игра злодейката на филма – кибертерористката Сайфър, която принуди Дом (Дизел) да предаде семейството си и да работи за нея. Хелън се превъплъти в майката на персонажите на Джейсън Стейтъм и Люк Еванс. Преди това обаче ще видим Хелън на големия екран още тази година. Очаква се тя да има роля и в „Хобс и Шоу“, който излиза на 2 август. Режисьор на деветата част от високоскоростната сага отново ще бъде Джъстин Лин, а продуцент, разбира се, е самият Вин Дизел. В момента филмът се снима в Лондон и лентата се очаква да дебютира по кината на 22 май 2020.", "date": "2019.07.09", "title": "Терон и Мирън се завръщат в „Бързи и яростни“"}
{"url": "https://standartnews.com/kultura/samyul-dzhaksn-shche-e-bashcha-na-kris-rok-396732.html", "text": "Самюъл Джаксън ще играе бащата на Крис Рок в нова версия на „Убийствен пъзел“, съобщиха от „Variety“. Рок е автор на историята на филма и е изпълнителен продуцент на лентата. В продукцията влизат и Макс Мингела от „Разказът на прислужницата“ и Марисол Никълъс от „Ривърдейл“. От студиото „Lionsgate“ не издават никакви подробности около фима, но обещават, че новата версия ще запази всички елементи, които направиха оригиналните ленти хитове. Марк Бьорк и Орен Кулес, както винаги, ще седнат на продуцентските столове, а Дерън Лин Боусман отново ще режисира. До момента поредицата се състои от общо 8 филма, като последният излезе през 2017-а. Новата версия се очаква да дебютира по кината на 23 октомври 2020-а.", "date": "2019.07.09", "title": "Самюъл Джаксън ще е баща на Крис Рок"}
{"url": "https://www.standartnews.com/sport/ludogorets-priema-tsarsko-selo-v-trnovo-396760.html", "text": "ПФК Лудогорец съобщава, че домакинската среща от I кръг на Първа професионална лига срещу Царско село на 13 юли 2019 г. от 21:00 часа ще се играе на стадион „Ивайло“ във Велико Търново. Ръководсвото на клуба взе това решение, за да се запази новото тревно покритие на \"Лудогорец Арена\" за предстоящия реванш от квалификациите на Шампионската лига с Ференцварош. Билетите за срещата ще се разпространяват в мрежата на Ивентим в банзиностанции \"ОМВ\" и магазини „Технополис“. \r\nВ деня на мача от 17:00 часа ще бъдат отворени и касите на сектор \"А\" (вход 2 и вход 3) на „Ивайло“ във Велико Търново. Стадионът отваря врати в 19,30 ч. Важно е да се знае, че за двубоя с Царско село на \"Ивайло\" важат същите правила като на стадион \"Лудогорец Арена\". \r\nЦените на билетите за мача с Царско село на стадион \"Ивайло\" са следните:  Сектор „А“ – 8 лева.  *Лица под 18 години и пенсионери ползват 50% намаление от цената.  **Абонаментните карти за сезон 2019/2020 важат и картодържателите могат да посетят мача в Търново.", "date": "2019.07.09", "title": "Лудогорец приема Царско село в Търново"}
{"url": "https://standartnews.com/kultura/andzhelina-dzholi-otnovo-e-zlodeida-396721.html", "text": "Прекрасната Анджелина Джоли отново се превъплъщава в ролята на злата орисница Злодеида в новия трейлър на \"Господарка на злото 2\". В дебютните кадри на дългоочакваната продукция ставаме свидетели на още повече зрелищни сцени и безмилостна надпревара за господство, сила и сърцето на Аврора. Сблъсъкът между две силни жени, готови на всичко, за да бъдат обичани и ценени като майки на красивата принцеса, ще се превърне в \"ябълката на раздора“. Злата орисница Злодеида и кралица Ингрид влизат в зловеща битка, която ще разтресе целия магически свят и ще разкрие, че Злодеида не е единствената от своя вид, което надали ще доведе до нещо добро. Любовта между Аврора и принц Филип е обречена на тежки изпитания, а магията ще властва като невидима покривка над всички съдби в кралството.  В ролята на кралица Ингрид влиза носителката на \"Златен глобус“, номинираната за награда \"Еми“ и трикратно номинираната за \"Оскар“ Мишел Пфайфър. Ел Фанинг също се завръща като принцеса Аврора. Във филма участие ще вземат и номинираният за \"Златен глобус“ Чиуетел Еджиофор  Ед Скрейн, Робърт Линдзи, Сам Райли в ролята на верния помощник на Злодеида Диавал и Харис Дикинсън като принц Филип. Дали любовта ще възтържествува, а злото ще си отиде безвъзвратно, както все пак сме свикнали да завършват приказките? Или грандиозният сблъсък ще погуби хармонията в кралството завинаги, както често се случва в реалността? Ще разберем в дългоочакваното приключение  Господарка на злото 2\" от 18 октомври само в кината.", "date": "2019.07.09", "title": "Анджелина Джоли отново е Злодеида"}
{"url": "https://www.standartnews.com/sport/iskame-mach-za-superkupata-na-evropa-prez-2023-396768.html", "text": "България може да бъде домакин на мача за Суперкупата на Европа по футбол през 2023 г. Новината съобщи БНТ, като се позова на източник от БФС. Ден по-рано премиерът Бойко Борисов обяви, че няма проблеми да вземем мач от този ранг. Кандидатстването за такъв мач от БФС минава пред построявенето на новия национален стадион или пък домакинството да е на строящия се в момента стадион във Варна.", "date": "2019.07.09", "title": "Искаме мач за Суперкупата на Европа през 2023"}
{"url": "https://standartnews.com/kultura/stranger-things-postavi-novi-rekordi-za-netfliks-396735.html", "text": "Новият трети сезон на култовата ретро сай-фай сага „Stranger Things“ постави нови рекорди за Нетфликс. Почти 41 милиона профили са били отчетени, че са започнали да гледат сериала, а над 18 милиона вече са изгледали всички нови епизоди. Откакто сезонът дебютира в стрийминг платформата на 4 юли, „Stranger Things“ е най-гледаната продукция на Нетфликс. Сериалът за пръв път излезе през 2016-а и само след първите си два епизода завладя сърцата на феновете. Според официални данни над 70% от зрителите, които проявили интерес към поредицата, изгледали първия сезон почти веднага след появата му. Сега, след феноменалния успех на продукцията, в Нетфликс вече се готвят за следващ сезон.", "date": "2019.07.09", "title": "„Stranger Things“ постави нови рекорди за Нетфликс"}
{"url": "https://standartnews.com/sport/levski-predstavi-nov-sponsor-i-novi-ekipi-396719.html", "text": "Ръководството на Левски представи новия екип на тима за сезон 2019/2020 година, а с това обяви и ново спонсорство. Това се случи на специална пресконференция на стадион \"Георги Аспарухов\".  \r\nЕкипировката е на фирмата \"Найк\", а надписът на фланелките е четирите седмици, което логото на новия спонсор на \"сините\". Както Sportal.bg съобщи вчера, на гърдите на екипите се завърна легендарното \"Л\". Новият екип има още няколко интересни детайли, които правят силно впечатление. На тениската има жълто-червена лента, а също така е добавен и първият печат на Левски.  Ето какво написаха на клубния сайт на \"сините\" по повод спонсорството: Национална лотария ще бъде официален спонсор на ПФК Левски. Играчите ще излязат с логото на 7777.bg на екипите си още този четвъртък, 11 юли, в първия квалификационен кръг на Лига Европа срещу словашкия Ружомберок. Спонсорството е част от дългосрочната политика на Национална лотария активно да подкрепя развитието на българския спорт. В рамките на съвместното партньорство ще бъдат осъществени редица интересни проекти, свързани с развитието на детско-юношеската школа на клуба и мотивацията на младите да спортуват. „С Национална лотария тръгваме на дълъг път, по който ще се опитаме да върнем Левски към корените, към идеите и принципите, вдъхновили неговите основатели в далечната 1914 г. Това партньорство е много повече от спонсорски договор – това е социален проект, чиято цел ще бъде да възкреси любовта на младите към спорта, и в частност към футбола, както и да увеличи възможностите на всеки левскар, независимо къде по света се намира, да се докосне до \"синята\" магия и да подкрепя любимия отбор“, каза изпълнителният директор на ПФК Левски Павел Колев. „Радваме се, че Национална лотария ще подкрепи един от най-обичаните български клубове. Много ни допадна стратегията на Левски за развитието на отбора и спорта в страната. Тя съвпада и с нашата политика, която се фокусира върху създаването на нови възможности за талантите на България и всички, които искат да постигнат големи спортни успехи“, заяви Милен Ганев, управляващ съдружник на Национална лотария. Новите екипи, с които футболистите на клуба ще играят през сезон 2019/20, ще бъдат официално представени на специална среща с медиите във днес, 9 юли 2019 г., в официалния магазин на ПФК Левски на стадион „Виваком Арена - Георги Аспарухов“. Презентацията ще се състои от 11:00 часа, като екипировката ще бъде показана от футболисти от представителния отбор на ПФК Левски.", "date": "2019.07.09", "title": "Левски представи нов спонсор и нови екипи"}
{"url": "https://standartnews.com/sport/mladok-ot-levski-biem-slovatsite-396724.html", "text": "Младият любимец на феновете на Левски Станислав Иванов гарантира, че отборът ще излезе в преследване на победата в първия си мач в Европа този сезон срещу словашкия Ружомберок. Битката е на 11 юли в Словакия. Иванов се очаква да получи шанс да излезе като титуляр в тази среща, защото Станислав Костов е наказан за нея, а новото попълнение на върха на атаката Дени Алар е контузен. Младокът отбеляза единствения гол за \"сините\" по време на лятната им подготовка, така че сега ще може да надгради.   \"Ще видите в първия мач дали сме готови за Ружомберок. Всеки мач Левски излиза за победа, не можем да преследваме нещо различно в Словакия. Винаги трябва да съм готов и треньорите като ме пуснат, да покажа това, което мога. Всички футболисти в Левски са тук, защото всички имат качествата да са в такъв голям клуб.\"  \"Трудно е, но ще направим всичко възможно да спечелим. Тепърва разучаваме Ружомберок, ще ги гледаме днес и утре, подготвяме се максимално добре и ще се надяваме да вземем необходимия ни резултат\", заяви Иванов. Той беше един от четиримата, които представиха екипите за новия сезон и изрази възхищението си от тях.  \"Чувствам се страхотно, нещо велико е да си с титулярната фланелка. Надявам се да оправдая очакванията, които има към мен. Харесва ми, че е добавен първият екип на Левски, фланелката е наистина много хубава\", заяви Станислав Иванов. ", "date": "2019.07.09", "title": "Младок от Левски: Бием словаците"}
{"url": "https://standartnews.com/sport/tsska-startira-tazi-vecher-evrouchastieto-si-396726.html", "text": "Днес в 20,30 часа ЦСКА посреща Титоград в първия сблъсък между двата тима от първия предварителен кръг на Лига Европа. Съперниците се изправят един срещу друг на стадион “Българска армия”, като това ще бъде и първият официален мач на “червените” за сезона, с който дават старт на българското участие в евротурнирите. Възпитаниците на Добри Митов излизат за победа, по възможност с изразителен резултат, която да им даде предимство и спокойствие преди реванша в Черна гора. Българският отбор е фаворит в този сблъсък и трябва да покаже това и с играта си на терена. “Армейците” обаче тепърва ще изграждат новото си лице, след като направиха доста промени в състава си по време на лятната пауза. В клуба бяха привлечени цели седем нови играчи, а в същото време доста напуснаха. В контролите “червените” показаха добро лице и записаха няколко победи, включително и срещу австрийския РБ Залцбург. Сега обаче идват мачовете на истината, в които ще си проличи дали тимът е готов за големите предизвикателства пред него. \r\nТитоград на пръв поглед изглежда доста непретенциозен съперник. Истината е, че той е непознат на широката публика у нас и не знаем какво можем да очакваме от него. Появиха се информации, че клубът е пред разпад, но изглежда те не са съвсем верни. В ЦСКА трябва да подходят много сериозно към двубоя довечера, ако не искат да се стигне до неприятна изненада, каквито виждаме все по-често от българските представители в евротурнирите.", "date": "2019.07.09", "title": "ЦСКА стартира тази вечер евроучастието си"}
{"url": "https://standartnews.com/sport/ludogorets-otletya-za-ungariya-396725.html", "text": "Отборът на Лудогорец замина в отлично настроение за Будапеща, където утре ще започне поредна атака на групите на Шампионската лига. Родният първенец излиза в сблъсък от първия предварителен кръг на турнира срещу унгарския Ференцварош. Двубоят е от 21,00 часа българско време на стадион \"Групама арена\". Групата на разградчани, която е водена от изпълнителния директор на клуба Ангел Петричев и директора Георги Караманджуков, замина за унгарската столица с чартърен полет от Варна. ", "date": "2019.07.09", "title": "Лудогорец отлетя за Унгария"}
{"url": "https://standartnews.com/sport/diskova-kherniya-prechi-na-bodurov-396731.html", "text": "Ясно е защо капитанът на ЦСКА Николай Бодуров отпадна от групата за мача с Титоград. Той има проблем с дискова херния. Треньорът на \"червените\" Добромир Митов още на вчерашната пресконференция каза, че участието на Бодуров в двубоя с черногорците тази вечер на стадион \"Българска армия\" е под въпрос и за него ще се решава в последния момент. Централният бранител страда от болки още от миналия месец, от лагера в Тетевен. Той не иска да напуска ЦСКА, каквито информации се появиха вчера.", "date": "2019.07.09", "title": "Дискова херния пречи на Бодуров"}
{"url": "https://standartnews.com/sport/serina-izgorya-s-10-000-dolara-zaradi-treva-396733.html", "text": "Седемкратната шампионка на “Уимбълдън” Серина Уилямс бе глобена от организаторите на най-стария и престижен турнир от Големия шлем. Бившата номер 1 в света беше санкционирана с 10 000 долара за нанесени щети по тревното покритие на един от кортовете. На 30 юни, ден преди официалния старт на турнира, по време на една от тренировките си преди старта на надпреварата, Серина се ядосала заради свое неправилно отиграване и ударила силно ракетата си в земята. Това нейно действие довело до увреждане на “свещената трева”, която все пак била възстановена за началото на мачовете там. Проблемът е, че при нея това се е оказало рецидив. Снимки показват, че два дни по-рано тя извършила подобно нарушение и на корт номер 15. \r\nОще двама тенисисти отнесоха глоби в Лондон. Фабио Фонини бе наказан с 3000 долара, след като изрази бурно гнева си в двубоя срещу Тенис Сандгрен от третия кръг и пожела в комплекса “да избухне бомба”. “Честно ли е да се играе тук? Проклети англичани, наистина. Надявам се в този клуб да избухне бомба”, каза той в петия гейм на втория сет, а микрофоните уловиха думите му. \r\nСкандалният австралиец Ник Кириос пък бе глобен с общо 8 000 лири за различни неспортсменски прояви по време на мачовете от първия и втория кръг.", "date": "2019.07.09", "title": "Серина изгоря с 10 000 долара заради трева"}
{"url": "https://standartnews.com/sport/pszh-ako-doyde-oferta-shche-prodadem-neymar-396736.html", "text": "Спортният директор на ПСЖ Леонардo коментира казуса с голямата звезда на тима Неймар. Бразилецът иска да се върне в Барселона, а за да форсира трансфера си, вчера не се яви на първата тренировка на тима, за което не бе получил разрешение и ще бъде глобен. Леонардо заяви, че всички са наясно какво е желанието на Неймар и той може да напусне, ако в клуба пристигне оферта, която да удовлетворява въвлечените страни. Спортният директор добави, че е имало много повърхностен контакт с Барселона, но не и конкретна оферта. \"Неймар може да напусне ПСЖ, ако пристигне оферта, която да удовлетворява всичко. До момента обаче не сме получавали никакви оферти. Истина е обаче, че имахме много повърхностни контакти с Барселона\", разкри Леонардо пред La Parisien. \"ПСЖ има нужда от играчи, които искат да останат и да изградят нещо голямо. Нямаме нужда от футболисти, които смятат, че биха направили услуга на клуба, ако останат тук. Не знам кога Неймар ще се появи за тренировки. Трябваше да го стори на 8 юли, но това не се случи. Ще приложим вътрешния правилник. Виждате, че това се случва и в други клубове\", добави бразилецът.", "date": "2019.07.09", "title": "ПСЖ: Ако дойде оферта, ще продадем Неймар"}
{"url": "https://standartnews.com/sport/eti-stefanova-s-remi-v-kitay-396752.html", "text": "Гросмайстор Антоанета Стефанова завърши реми с черните фигури с индийката Сумя Сваминатан във втория кръг на Откритото първенство на Китай по шахмат за жени в Шаосин. По този начин бившата световна шампионка събра в актива си 1,5 точки, след като на старта се наложи над рускинята Мария Фоминих. В третия кръг в сряда бившата световна шампионка ще играе белите фигури с китайката Ни Шицюн, която до момента също има 1,5 точки. С максимален актив от две точки след първите два кръга са само три шахматистки - Чжу Цзинър от Китай, Гюлрюхбегим Тохирьонова от Узбекистан и Мунгунтуул Батхуяг от Монголия. Наградният фонд на турнира в Шаосин е 119 000 долара, а победителката ще вземе 40 000.", "date": "2019.07.09", "title": "Ети Стефанова с реми в Китай"}
{"url": "https://standartnews.com/sport/aoiyama-zagubi-za-prvi-pt-v-nagoya-396746.html", "text": "Българинът Даниел Иванов - Аоияма допусна първа загуба на Големия летен турнир по сумо в японския град Нагоя. В двубой от третия кръг на надпреварата \"маегашира-2\" Аоияма претърпя поражение от \"одзеки\" \"Гоейдо, който приложи техниката \"ошидаши\", с която избута българина на дохиото. Общо седем състезатели продължават с пълен актив, сред които са и двамата велики шампиони Хакухо и Какурю.", "date": "2019.07.09", "title": "Аоияма загуби за първи път в Нагоя"}
{"url": "https://www.standartnews.com/sport/tsska-pochna-moshchno-v-liga-evropa-396769.html", "text": "ЦСКА тръгна мощно участието си в Лига Европа. „Армейците“ удариха черногорския Титоград с 4:0 в първия мач между двата тима от предварителния кръг в турнира. Пред пълни сектор „А“ и „В“ на ст. „Българска армия“ българският гранд трябваше обаче да потрепери чак до края на първата част за гол. А преди това няколко нескопосани намеси в защита едва не костваха и най-лошото. Все пак Евандро добута една топка в 40-ата минута от фаул. През втората част „червените“ доказаха, че са по-класни. Тиаго реализира за 53-ата минута, а само две по-късно Жеферсон направи 3:0. Резервата Кристиян Малинов пък се отчете с гол бижу в 72-ата минута. Той стреля от воле след смешно изчистване на вратаря на черногорците и реализира за кеф на всички по трибуните. Реваншът между двата тима е след седмица в Черна гора.", "date": "2019.07.09", "title": "ЦСКА почна мощно в Лига Европа"}
{"url": "https://standartnews.com/kultura/prvi-treylr-za-mulan-396723.html", "text": "През 1998 година на бял свят излиза Мулан – едно от най-ярките произведения в репертоара на доайените в анимационния свят Дисни. Историята, базирана на древнокитайската поема „Баладата за Мулан“, се завръща на големия през 2020-a за нов живот със свежа енергия и една великолепна игрална версия. Сюжетът на филма разказва за императора на Китай, който издава указ, че по един мъж от всяко семейство трябва да служи в армията, за да защитава страната от нашествията на севера. Тогава Хуа Мулан, най-голямата дъщеря на уважаван войн, предприема стъпки, за да заеме мястото на болния си баща. И така още от първите кадри на Мулан ни превзема автентичната атмосфера на величествения Китай. Традиционно облекло, приказни градини, царствен дух и непренебрежими семейни закони посрещат задаващото се размирно време. Маскирана като мъж на име Хуа Джун, Мулан изучава всяка част от пътя на истинските войни и впряга цялата си вътрешна сила, за да развие потенциала си. Тя отказва да бъде просто една съвършена част от неизменните семейни и дори национални традиции, приемайки брак, предварително уговорен от баща ѝ. И решава да се бие наравно с мъжете в родината си. След изключително тежка подготовка по бойни изкуства, тренировка на духа и уменията, смелото момиче щя трябва да защити дръзкото решение, което взима, а именно – да се превъплъти в мъжки образ и да го защитава докрай. Това епично пътешествие ще превърне Мулан в легендарен войн и ще й спечели уважението на цялата нация и гордостта на баща й. Но пътят няма да е лек. А шеметното приключение, в което ще се впуснем, обещава да бъде наистина неповторимо. В Мулан участва международен актьорски състав, който включва Лиу Ифей ( ) като Мулан, Джет Ли ( ), Дони Йен ( ) като командира Тунг, Джейсън Скот Лий ( ) в ролята на Бьори Кан и др. Режисьор на филма е Ники Каро, а сценаристи на   са Рик Джафа и Аманда Силвър, Елизабет Мартин и Лорън Хайнек. Ще се справи ли Мулан с дълга към родината, ще разберем на 27 март в кината.", "date": "2019.07.09", "title": "Първи трейлър за Мулан"}
{"url": "https://www.standartnews.com/sport/alafilip-prodlzhava-da-vodi-v-tur-do-frans-396770.html", "text": "Елиа Вивиани (Ит) от тима на \"Куик Степ\" спечели четвъртия етап от колоезсачната Обиколка на Франция - 213,5 км от Реймс до Нанси. Победителят изпревари на финала Александър Кристоф (Нор) и Калеб Еван (Авл). За \"Куик Степ\" това бе втора поредна етапна победа след тази на Жулиен Алафилип в понеделник, който запазва \"жълтата фланелка\" на лидер в генералното класиране. Французинът има преднина от 20 секунди пред Вут ван Аерт от Белгия и 25 секунди пред холандеца Стивън Краусвайк и австралиеца Джордж Бенет, които разделят третата позиция. В сряда е петият етап от \"Тур дьо Франс\", в който ще бъдат преодоляни 175,5 км от Сен-Ди де Вож до Колмар в които има четири височини - две от трета и две от втора категория.", "date": "2019.07.09", "title": "Алафилип продължава да води в Тур дьо Франс"}
{"url": "https://standartnews.com/sport/niki-mikhaylov-aut-za-ruzhomberok-396755.html", "text": "Вратарят на Левски - Николай Михайлов, ще пропусне първите няколко мача от новия сезон. Това стана ясно след представянето на екипите на \"сините\", в чиято инициатива Михайлов взе участие. Стражът се е оплакал, че няма да може да бъде от помощ на своите съотборници в тежките битки. Националът е получил контузия в коляното по време на тренировка, която ще го извади от терена за 10 дни. Това е втората наприятна новина за Левски. Аут за важните срещи заради контузия е и Дени Алар.", "date": "2019.07.09", "title": "Ники Михайлов аут за Ружомберок"}
{"url": "https://standartnews.com/sport/bfs-zove-za-ferpley-396757.html", "text": "Президентът Борислав Михайлов и ръководството на Българския футболен съюз пожелават успех на всички клубове, участници в Първа и Втора лига през новия сезон, както и на представителите ни в европейските клубни турнири, стартиращи участието си на международната сцена. \r\nОт позицията си на регулаторен орган на футбола на всички нива у нас, БФС изразява категоричната си готовност да осигури безпроблемното протичане на сезон 2019/2020 и отправя приятелски апел към клубовете-участници за тяхното съдействие с цел новото първенство да е още по-вълнуващо и атрактивно. \r\nБихме желали да подчертаем важността на призива на Българския футболен съюз за спазване на правилата на честната игра както на терена, така и извън него – послание, подкрепено и от министър-председателя на Република България г-н Бойко Борисов – тъй като именно спазването на спортните морал и етика е от най-ключово значение за постигането на качествения продукт, който всички искаме да виждаме. \r\nБългарският футболен съюз отново се обръща и към най-важната страна във футболната игра – запалянковците - с напомняне, че хулиганството, агресията и ксенофобията нямат място в модерния футбол. Нека всички заедно направим така, че българските стадиони да бъдат арени на чисти и истински битки, решавани единствено на спортен принцип. \r\nОще веднъж желаем късмет и позитивни емоции на всички участници в сезон 2019/2020!", "date": "2019.07.09", "title": "БФС зове за феърплей"}
{"url": "https://standartnews.com/sport/khalep-veche-e-na-polufinal-v-london-video-396758.html", "text": "Румънката Симона Халеп се класира за втори път в кариерата си за полуфиналите на \"Уимбълдън\". На четвъртфиналите тя се наложи над непоставената представителка на Китай Шуай Чжан със 7:6(4), 6:1 за 89 минути игра. Срещата започна отлично за Чжан, която спечели 4 от първите 5 гейма и имаше четири точки за нов пробив, с който да поведе с 5:1, но ги пропусна. Спечелването на маратонския 10-минутен шести гейм даде нужната увереност на Халеп и бившата водачка в световната ранглиста много бързо взе контрол над случващото се на корта. Халеп изравни при 4:4, а след това в тайбрека направи по-малко грешки от Чжан и го спечели със 7:4 точки. Загубата на сета пречупи Чжан, която за първи път играе в толкова късна фаза на \"Уимбълдън\" и във втория сет тя не успя да затрудни по никакъв начин съперничката си, което логично и костваше и загубата. Чжан направи цели 29 непредизвикани грешки срещу едва 13 за Халеп, което бе голямата разлика между двете в края на двубоя. В полуфиналите в четвъртък Халеп ще играе с победителката от мача Елина Свитолина (Украйна) и Каролина Мухова (Чехия), който е по-късно днес.", "date": "2019.07.09", "title": "Халеп вече е на полуфинал в Лондон (ВИДЕО)"}
{"url": "https://standartnews.com/sport/ludogorets-priema-tsarsko-selo-v-trnovo-396760.html", "text": "ПФК Лудогорец съобщава, че домакинската среща от I кръг на Първа професионална лига срещу Царско село на 13 юли 2019 г. от 21:00 часа ще се играе на стадион „Ивайло“ във Велико Търново. Ръководсвото на клуба взе това решение, за да се запази новото тревно покритие на \"Лудогорец Арена\" за предстоящия реванш от квалификациите на Шампионската лига с Ференцварош. Билетите за срещата ще се разпространяват в мрежата на Ивентим в банзиностанции \"ОМВ\" и магазини „Технополис“. \r\nВ деня на мача от 17:00 часа ще бъдат отворени и касите на сектор \"А\" (вход 2 и вход 3) на „Ивайло“ във Велико Търново. Стадионът отваря врати в 19,30 ч. Важно е да се знае, че за двубоя с Царско село на \"Ивайло\" важат същите правила като на стадион \"Лудогорец Арена\". \r\nЦените на билетите за мача с Царско село на стадион \"Ивайло\" са следните:  Сектор „А“ – 8 лева.  *Лица под 18 години и пенсионери ползват 50% намаление от цената.  **Абонаментните карти за сезон 2019/2020 важат и картодържателите могат да посетят мача в Търново.", "date": "2019.07.09", "title": "Лудогорец приема Царско село в Търново"}
{"url": "https://standartnews.com/sport/iskame-mach-za-superkupata-na-evropa-prez-2023-396768.html", "text": "България може да бъде домакин на мача за Суперкупата на Европа по футбол през 2023 г. Новината съобщи БНТ, като се позова на източник от БФС. Ден по-рано премиерът Бойко Борисов обяви, че няма проблеми да вземем мач от този ранг. Кандидатстването за такъв мач от БФС минава пред построявенето на новия национален стадион или пък домакинството да е на строящия се в момента стадион във Варна.", "date": "2019.07.09", "title": "Искаме мач за Суперкупата на Европа през 2023"}
{"url": "https://standartnews.com/kultura/mumiyata-na-tutankamon-pristiga-s-izlozhba-v-burgas-396739.html", "text": "В Бургас на 10 юли ще бъде отрита изложба, която ще покаже гробницата на египетския фараон Тутанкамон. Изложбата \"Тутанкамон - една недовършена любовна история\" ще представи за първи път у нас съкровищата и саркофага с мумията на египетския владетел. Събитието ще бъде открито в 16.00 часа в сградата на Държавната опера. Там изложбата ще остане до края на септември и ще бъде отворена за посетители от 10.00 до 22.00 часа. Това съобщиха от пресцентъра на Община Бургас. Повече от 100 експоната пресъздават с максимална точност гробницата на фараона, останал в историята като \"детето цар\". Предметите са групирани в няколко тематични къта - \"Преддверието\" или \"Стаята на могъществото и властта\", \"Златният трон\" - наричан още \"Шедьовърът на стаята\", \"Погребалната камера\", \"Съкровищницата\" и \"Позлатеният олтар\", информираха от общинския пресцентър. Представените експонати са копия на автентични находки. Изработени са от компанията Horus Limited, която единствена в целия свят има издадено разрешение за това от Министерството на културата в Египет. Досега изложбата е представяна в редица страни по целия свят, но идва за първи път в България с подкрепата на Община Бургас.", "date": "2019.07.09", "title": "Мумията на Тутанкамон пристига с изложба в Бургас"}
{"url": "https://standartnews.com/regionalni/kmett-na-chepelare-na-poseshchenie-v-marmara-396756.html", "text": "След дълго прекъсване на отношенията между двете общини, кметът на Община Чепеларе Славка Чакърова посети Община Мармара по покана на градоначалника ѝ Сюлейман Аксой. Кметът на турската община изрази съжалението си, че в последните 3 години се е загубила комуникацията между двете побратимени общини, след последното му посещение в Чепеларе в началото на 2016 година. \r\n     \r\nНа официалната среща днес г-жа Чакърова поднесе почетен плакет, както и специален подарък на г-н Аксой – картина, на чието платно са изрисувани Чудните мостове – емблематичната забележителност за Община Чепеларе и България, дело на млад чепеларски творец. Част от подаръка бе и ръчно бродирана мъжка риза с български шевици. Използвах случая да му благодаря и от името на най-малките жители за подарените съоръжения и изградените детски площадки в града ни. \r\n     \r\n„Изключително съм щастлива, че въпреки трудностите успяхме да подновим контактите с Община Мармара, а с това да надградим добрите взаимоотношения в сферата на културата, туризма и спорта“, каза Чакърова. \r\n     \r\nПрисъстващите бяха запознати с потенциала и развитието на Общината ни през тези години, като домакините най-много се впечатлиха от обединението на двете ски зони Пампорово и Мечи чал, както и от предоставените възможности за туризъм през летния сезон на територията на Община Чепеларе.", "date": "2019.07.09", "title": "Кметът на Чепеларе на посещение в Мармара"}
{"url": "https://standartnews.com/sport/tsska-pochna-moshchno-v-liga-evropa-396769.html", "text": "ЦСКА тръгна мощно участието си в Лига Европа. „Армейците“ удариха черногорския Титоград с 4:0 в първия мач между двата тима от предварителния кръг в турнира. Пред пълни сектор „А“ и „В“ на ст. „Българска армия“ българският гранд трябваше обаче да потрепери чак до края на първата част за гол. А преди това няколко нескопосани намеси в защита едва не костваха и най-лошото. Все пак Евандро добута една топка в 40-ата минута от фаул. През втората част „червените“ доказаха, че са по-класни. Тиаго реализира за 53-ата минута, а само две по-късно Жеферсон направи 3:0. Резервата Кристиян Малинов пък се отчете с гол бижу в 72-ата минута. Той стреля от воле след смешно изчистване на вратаря на черногорците и реализира за кеф на всички по трибуните. Реваншът между двата тима е след седмица в Черна гора.", "date": "2019.07.09", "title": "ЦСКА почна мощно в Лига Европа"}
{"url": "https://standartnews.com/sport/alafilip-prodlzhava-da-vodi-v-tur-do-frans-396770.html", "text": "Елиа Вивиани (Ит) от тима на \"Куик Степ\" спечели четвъртия етап от колоезсачната Обиколка на Франция - 213,5 км от Реймс до Нанси. Победителят изпревари на финала Александър Кристоф (Нор) и Калеб Еван (Авл). За \"Куик Степ\" това бе втора поредна етапна победа след тази на Жулиен Алафилип в понеделник, който запазва \"жълтата фланелка\" на лидер в генералното класиране. Французинът има преднина от 20 секунди пред Вут ван Аерт от Белгия и 25 секунди пред холандеца Стивън Краусвайк и австралиеца Джордж Бенет, които разделят третата позиция. В сряда е петият етап от \"Тур дьо Франс\", в който ще бъдат преодоляни 175,5 км от Сен-Ди де Вож до Колмар в които има четири височини - две от трета и две от втора категория.", "date": "2019.07.09", "title": "Алафилип продължава да води в Тур дьо Франс"}
{"url": "https://standartnews.com/biznes/tsenata-na-toka-za-biznesa-vliza-v-parlamenta-396694.html", "text": "Цената на индустриалния ток влиза за обсъждане в парламента. Депутатите от енергийната комисия ще обсъждат състоянието на свободния пазар за електроенергия и евентуални  законодателни промени в сектора. Поводът е недоволството на едрия бизнес срещу моментните пикове в цената на тока. По данни на работодателите в определени дни цената на енергията е скачала с около 100 %. Бизнесът настоя за спешни мерки от страна на държавата. Ресорният министър Теменужка Петкова, обаче заяви, че спекулации с цената на тока тока категорично няма.", "date": "2019.07.09", "title": "Цената на тока за бизнеса влиза в парламента"}
{"url": "https://standartnews.com/biznes/zaplati-teglyat-mladezhi-km-autsorsing-industriyata-396766.html", "text": "Най-желана за развитие сред учащите младежи е аутсорсинг индустрията, следвана от маркетинг/реклама и продажби/търговия. За заетите в аутсорсинг сектора, той е водещ и те не обмислят промяна на бранша. Това се дължи на множеството социални придобивки, доброто заплащане и възможността за работа по различни проекти за глобални компании. Според проучване, инициирано от TELUS International Europe, топ 3 нагласите към условията на работата за анкетираните са: заплащането, работата в голяма компания и кариерното израстване. Данните сочат и за нарастване на познаваемостта на Business Process Outsourcing (BPO) сектора и атрактивните възможности, които той предлага. За малко повече от година се забелязва осезаема промяна от 25% на 50% в познаването на възможностите, предлагани от аутсорсинг индустрията в страната по данни от проучванията за периода, инициирани от лидерът в сектора на изнесени услуги - TELUS International Europe. В същото време, секторът затвърждава своята позиция на сигурно работно място за владеещите повече от един чужд език, като това посочват над 48% от анкетираните, сравнено с 40% година по-рано. „От основна важност за нас е позиционирането на аутсорсинг индустрията като желан и сигурен сектор за развитие на младежите и владеещите повече от един език. Вярваме, че чрез създаването на множество кампании за първа заетост сред младите и връщането на нашите сънародници обратно в родината, стимулираме родната икономика и допринасяме за цялостното развитие на BPO сектора у нас, като за 2018 г. той генерира около 5% от БВП, а очакванията през 2021 г. са да достигне до 7.9%.“, коментира Кристина Иванова, вицепрезидент „Операции“ в TELUS International Europe. Наблюдава се цялостна позитивна промяна на нагласите и познаваемостта на аутсорсинг индустрията, все повече хора припознават сектора като добър избор за първа работа, както и възможност за постоянна такава. Множество от респондентите на проучването и фокус групите припознават TELUS International Europe като лидер в своя бранш. Компанията бележи ръст в разпознаваемостта си на пазара на труда от 27% през 2018 година на 56% през 2019 година и по множество от показателите TELUS International Europe е на челни позиции измежду конкурентите си.  За да направи още по-разпознаваема и атрактивна аутсорсинг индустрията, TELUS International Europe създаде две платформи. От една страна „Твоята първа работа има значение“ - https://purvarabota.com/, целяща да промени нагласите към първата работа и да предостави практическа информация на младежите за стъпките при намиране, кандидатстване и реализация при първата им работа. От друга страна „Мога там, искам тук“ - https://iskamstelus.com/ , която е насочена към българите в чужбина и възможността те да се завърнат и реализират в родината.", "date": "2019.07.09", "title": "Заплати теглят младежи към аутсорсинг индустрията"}
{"url": "https://standartnews.com/biznes/s-festival-na-khlyaba-otkrikha-zhtvata-v-garvan-396741.html", "text": "С Фестивал на хляба откриха жътвата на пшеницата в село Гарван, община Ситово. \r\nПразникът започна на полето, където местният свещеник отец Стефан отслужи водосвет за здраве и берекет. След падането на първата ръкойка тържството се  премести в Добруджанската къща в селото, където мъжете демонстрираха мелене на царевица, както това се е правило в старите добруджански  стопанства, а жените подредиха кулинарна изложба от хлябове и тестени изделия. Жури, председателствано от кмета на Гарван  Димитър Неделчев, дегустира десетките тестени блюда и обяви призьорите на тазгодишния кулинарен конкурс за вкусотии от хляб и зърнени продукти. Това е 12-то издание на Фестивала на хляба в добруджанското село и тази година то съвпадна с откриването на жътвата. Прибирането на зърното от полето е най-важния период от работата на земеделците в Добруджа и свързаните с тази дейност традиции и ритуали са много тачени от местните хора.  ", "date": "2019.07.09", "title": "С Фестивал на хляба откриха жътвата в Гарван"}
