{"url": "https://standartnews.com/regionalni/khramt-v-dobrsko-veche-e-km-nevrokopska-eparkhiya-384716.html", "text": "След съдебен спор с държавата, продължил над 10 години, храм „Св. св. Теодор Тирон и Теодор Стратилат“ в село Добърско вече официално е собственост на Българската православна църква. Храмът, построен в началото на 17 век с дарения и доброволен труд на добърчани, известен с уникалните си стенописи и лечебния извор, беше обект на съдебна битка между държавата и Неврокопската епархия. От 2007 година той се стопанисваше от Националния исторически музей. В решението на Върховния касационен съд, което е окончателно, се оспорва аргументът, че след като е обявен за културно наследство с национално значение, той трябва да е собственост на държавата и да се управлява от нея като филиал на НИМ. Оказа се, че по документи с такъв статут е само иконостасът на църквата. Заради сериозното опушване на стените и реалната застрашеност на стенописите, от 2004-та година в „Св. св. Теодор Тирон и Теодор Стратилат“ богослужения не се извършват, а свещниците са изнесени в предверието. В годините, когато той се третираше като държавна собственост, НИМ разкри и две щатни бройки за стопанисването му и посрещането на туристите. Средновековният храм е едно от най-ценните паметници на православното изкуство у нас и едно от най-посещаваните места в района заради уникалната архитектура и стенописи, и най-вече заради много дискутираната сцена „Преображение Христово“", "date": "2019.02.10", "title": "Храмът в Добърско вече е към Неврокопска епархия"}
{"url": "https://standartnews.com/regionalni/staritsa-izdkhna-pri-pozhar-v-doma-si-384703.html", "text": "Възрастна жена, на 93 години, е загинала при пожар в дома си във великотърновското село Димча, община Павликени. Трагичният инцидент станал тази сутрин, съобщиха от пожарната пред Радио Велико Търново. Около 8 часа съседи забелязали, че от жилището на бабата се извива гъст дим и подали сигнал на тел.112. Огнеборци от Павликени незабавно пристигнали на място, но открили стопанката бездиханна в една от стаите. Постелките на пода били обгорени. Бабата се отоплявала с печка на дърва. Оогнеборците предполагат, че докато старицата се е слагала дърва, на пода се паднали въглени и са подпалили постелките. Къщата не е изгоряла, но възрастната жена се задушила от дима. \r\n ", "date": "2019.02.10", "title": "Старица издъхна при пожар в дома си"}
{"url": "https://www.standartnews.com/sport/pravyat-ot-elektronni-otpadtsi-medalite-za-tokio-2020-384686.html", "text": "Всички медали за Олимпийските игри в Токио през 2020 г. ще бъдат изработени от метал, събран чрез рециклиране на електронни отпадъци, съобщиха организаторите на Игрите. \r\nОще през 2017 г. организационният комитет стартира този проект, а материалите се набавят от стари смартфони и лаптопи, както и от ненужни продукти от японски предприятия. Целта е да бъдат събрани 2700 кг бронз, 30, 3 кг злато и 4100 кг сребро. Според организаторите до края на март те ще бъдат набавени. \r\n\"Смята се, че останалите количества метал, необходими за производството на всички олимпийски и параолимпийски медали, могат да бъдат извлечени от вече дарените\", заявиха организаторите. \r\nРециклирани метали са използвани и в предишни години за Игрите, включително в Рио, където около 30% от среброто и бронза бяха от рециклирани материали. \r\n ", "date": "2019.02.10", "title": "Правят от електронни отпадъци медалите за Токио 2020"}
{"url": "https://www.standartnews.com/sport/lindzi-von-kaza-sbogom-na-skite-s-bronz-384720.html", "text": "\r\nЗад победителката на подиума се качи швейцарката Корин Сутер, която остана на 23 стотни от световната шампионка. Топ 10 допълват австрийката Щефани Вение, норвежката Ранхилд Мовинкел, италианката Никол Делаго, австрийката Рамона Зибенхофер, швейцарката Лара Гут-Бехрами и австрийките Никол Шмидхофер и Тамара Типлер. \r\nВон спечели своя осми медал на Световни първенства – сребро в супергигантския слалом и спускането в Оре през 2007, злато в супергигантския слалом и спускането във Вал д‘Изер през 2009, среброто в спускането в Гармиш-Партенхирхен през 2011 и бронзовите медали в супергигантския слалом в Бийвър Крийк през 2015 и спускането в Санкт Мориц през 2017. Тя се присъединява към Киетил Андре Аамод (седем), Марк Жирардели (шест) и Аксел Лунд Свиндал (девет) като единствените скиори с медали на шест различни световни първенства. Американката завършва с 82 победи за Световната купа – само на четири от рекордьора за всички времена Ингемар Стенмарк от Швеция. Следващото състезание при жените на Световното в Оре е гигантският слалом в четвъртък.  ", "date": "2019.02.10", "title": "Линдзи Вон каза сбогом на ските с бронз"}
{"url": "https://www.standartnews.com/sport/snezhniyat-praznik-na-vitosha-sbra-nad-2000-sofiyantsi-384748.html", "text": "Близод 2000 души се включиха като гости, участници и зрители в третото издание на Зимен семеен празник, организиран от „София – евростолица на спорта“. Многото сняг и слънчевото тихо време направиха спортния фестивал още по-колоритен, весел и незабравим. \r\nГолямата поляна и пистата в местността Офелиите се оказаха притегателен център за многото деца, техните родители и роднини, желаещи да участват в десетките активности и състезания, забавните надпревари, конкурси и викторини. Повечето събития нямаха състезателен характер и при тях най-важното бяха забавата, доброто настроение и емоциите от игрите на сняг, високо в планината сред чистия въздух на природата. \r\nСъстезанията бяха открити от Анатоли Илиев, организационният секретар на „София – Европейска столица на спорта“ пожела успех на участниците и поздрави присъстващите с избора им да прекарат този хубав зимен ден в спортни занимания сред красотите на планината и чистия въздух. „Столична община и кметът Йорданка Фандъкова продължават усилията да се предоставят нови и нови възможности на жителите и гостите на града за здравословен и активен начин на живот,“ каза още Анатоли Илиев. \r\nМного бяха желаещите да се включат в състезанието с детски шейни, съобщава  . Наложи се оформянето на директни елиминации, а шампион стана 4-годишниат Боромир Христов, победил на финала 5-годишната \r\nАва Русдкова, бронзът остана за Магдалена Милякова, която е само на две годинки. Трасето бе идеално подготвено от домакините от „Мачирски спорт“, а в много от квалификациите се наложи „фотофиниш“ да определи победителите. А най-голямшоу сътвориха бащите, които накрая направиха състезание за най-атрактивно претъркаляне по пистата за шейните. \r\nСки-слаломът за първи път се организира с времеизмерване и това породи голям интерес към спусканият. Най-добрите от ски-училищата искаха да изпробват умения под зорките погледи на своите инструктори. Шампион при \r\nмомчетата е |Георги Петев с 27.26 сек., пред Божидар Марков 28,84, Силвестър Йорданов 29,47 и др. При жените най-бърза бе Карла Бюрдтан с 27,61, пред Наталия Кръстяанов 31,26, Моника Нешева 33,40 и др. \r\nГолямата атракция тази година бяха демонстративните спускания в новоизградената фънзона на Офелиите. Слоуп изпълненията събраха \r\nпогледите на присъстващите с атрактивните скокове и екшън преминаванията по препятствията. \r\nЗа първи път тази година специални гости на феста бяха и 50 представители на клубовете за здраве и дълголетие. Преди да участват във \r\nфеста те направиха туристически преход до хижа Боерица. Така и хората от третата възраст се включиха по своеобразен начин в спортния празник на Витоша. \r\nИ отново най-весело бе в зоната за направа на фигури. В конкурсът за снежен човек се включиха близо 30 фамилни отбора, журито бе силно затруднено в избора си за победител. Раздадени бяха и утешителни награди за най-атрактивни и добре изваяни фигури. \r\nСред отличилите призьорите бяха Аспарух Мачирски от „Мачирски спорт“ и Анатоли Илиев, организационен секретар на София – Европейска столица на спорта и член на Управителния борд на ACES Europe. \r\nВ програмата на феста отново имаше много и разнообразни състезания, забавни игри и викторини. Организаторите бяха ангажирали специален ди джей, който забавляваше децата докато, за доброто настроение допринесоха магнетичните умения на аниматорите от „Кинетофън“, водени от Петрана Петрова. По традиция на голям интерес се радваха въпросите от викторината за София – Европейска столица на спорта и за Витоша. На голямата поляна се организираха още конкурси за най-добре украсена шейна, за най-атрактивно претъркаляне по пистата, битка със снежни топки, теглене на въже и др. Най-добрите получиха предметни награди, а \r\nнай-атрактивните и интересни участници бяха отличени с грамоти за спомен. В крайна сметка всяко от участвалите деца си тръгна с подарък и със спомена от един прекрасно изживян ден сред природата и планината. \r\nЗимен семеен празник е посветен на желанието на хората да живеят активно, да спортуват, да се отдават на физически и забавни занимания през зимата, като се наслаждават на емоциите, които предоставят природата и планината, допълнени с удоволствието от игрите на снега. Целта е да се мотивират децата да се запознаят и да заобичат зимните спортове и забавления.", "date": "2019.02.10", "title": "Снежният празник на Витоша събра над 2000 софиянци"}
{"url": "https://www.standartnews.com/sport/vladi-zografski-otnovo-v-elita-na-svetovnata-kupa-384747.html", "text": "Най-силният сезон в Световната купа по ски скок в кариерата на Владимир Зографски продължи и днес с 18-о място в Лахти (Финл).  Асът ни събра 228,5 т (114 и 122,5 м). Победител стана Камиш Щох (Пол) с 280,9 т (132,5 м и 129 м). Лидерът за СК Рьою Кобаяши (Яп) остана втори с 263,7 т (124 и 129,5 м). Трети е Роберт Йохансон (Нор) с 260,1 т  (127,5 и 124 м). В генералното подреждане за Световната купа след 24 от 37 старта Кобаяши води убедително с 1460 т, пред Щох - 1029 и Щефан Крафт (Ав) - 967 т. Владимир Зографски е 31-и със 130 т.", "date": "2019.02.10", "title": "Влади Зографски отново в елита на Световната купа"}
{"url": "https://standartnews.com/balgariya-obrazovanie/160-godishnoto-uchilishche-v-dobrsko-zatvarya-vrati-384702.html", "text": "Училището в разложкото село Добърско, създадено преди близо 160 години, няма да бие първи звънец за новата учебна година, съобщи БНТ. В момента там учат едва 13 деца. Тази година няма първокласници, не се очакват и през следващата. Началното училище в Добърско е наследник на килийно училище, основано в далечната 1861 г. Хиляди ученици са получили образование в него. За следващата учебна година са 5 деца, не е сигурно дали ще останат до края. Така че няма как училището да съществува само за петима ученици, обясни кметът на селото Илиян Джунев. Той каза още, че по закон училището минава към най-близкото населено место, което е в Горно Драглище. \"Това е, което предлагат общината и държавата, но родителите решават къде ще си изпращат децата\", поясни кметът. Той увери, че ще има транспорт, който да извозва учениците до съседното село и обратно. , По данни на Регионалното управление на образованието през последните години в Благоевградска област на всеки випуск първокласниците намаляват с по около 200 деца.", "date": "2019.02.10", "title": "160-годишното училище в Добърско затваря врати"}
{"url": "https://www.standartnews.com/sport/shchukhets-dublira-zlatoto-ot-spuskaneto-na-svetovnoto-384715.html", "text": "Словенката Илка Щухец спечели златния медал в спускането от световното първенство по ски алпийски дисциплини в Оре (Шв) с време 1:01,74 мин. За нея това е втора поредна титла в дисциплината. Среброто остана за Корин Сутер (Швейц), която взе и бронз в Оре на супергигантски слалом. Швейцарката остана на 0,23 сек от Щухец. Снежната кралица Линдзи Вон приключи кариерата си с бронзов медал в спускането. Американката финишира на 0,49 сек от победителката. За Вон това бе осми медал от световни първенства. Тя стана първата спечелила медали от 6 световни първенства. Лично рекордьора по победи за Световната купа Ингемар Стенмарк (Шв) чакаше Вон на финала с огромен букет. Американката завърши кариерата си с 82 успеха за Световната купа. Тя има също така олимпийска титла и две световни. Днешното спускане бе проведено в съкратен вариант на трасето заради вятър в горната част.", "date": "2019.02.10", "title": "Щухец дублира златото от спускането на световното"}
{"url": "https://standartnews.com/regionalni/vitseprezidentt-shche-uvazhi-praznika-na-vinoto-v-delchevo-384690.html", "text": "\r\n  Вицепрезидентът Илияна Йотова ще бъде гост на традиционния празник на виното в благоевградското село Делчево днес. Тя ще участва в обредното зарязване на лозето за берекет и здраве в местността \"Баира\".  \r\n  След това празникът ще пренеса на  площада в селото. Илияна Йотова ще поздрави жителите и гостите на празника и ще награди победителите в традиционния международен конкурс за винопроизводители. В него по традиция участват и майстори-винари от съседна Македония. \r\n ", "date": "2019.02.10", "title": "Вицепрезидентът ще уважи  празника на виното в Делчево"}
{"url": "https://www.standartnews.com/sport/medvedev-specheli-sofia-open-2019-384750.html", "text": "Третият в схемата Данийл Медведев е шампионът в четвъртото издание на Sofia Open. На финала руснакът победи с 2:0 сета Мартон Фучович (Унгария), в отделните части 6:4, 6:3. Срещата продължи 81 минути. Това е четвърта титла за Медведев и първа за сезона. По-рано през годината той игра и на финала в Бризбън (Австралия), където отстъпи пред Кей Нишикори. По пътя към трофея в София руснакът загуби само един сет – в първия си мач срещу Робин Хаасе.  Медведев приключи мача с 6 аса и 1 двойна грешка. Той спечели 70% от точките след първи сервис и 55% след втори. Фучович игра впечатляващо при първи начален удар – 74%, но беше повече от колеблив при втори, където взе едва 14% от разиграванията. Триумфът осигури на Медведев 250 точки за ранглистата, където той ще остане на 16-то място. Освен това той ще получи чек за малко над 90 000 евро. Финалистът Фучович приключи надпреварата със 150 точки и близо 50 000 евро.", "date": "2019.02.10", "title": "Медведев спечели Sofia Open 2019"}
{"url": "https://www.standartnews.com/sport/yuventus-veche-vodi-s-11-tochki-na-vtoriya-napoli-384755.html", "text": "Ювентус увеличина преднината си пред втория в италианската Серия А Наполи на 11 точки.о Това стана възможно след победата на шампионите с 3:0 при гостуването на Сасуоло. Сами Кедира откри резултата в 23-а минута. В 70-ата Роналдо вкара с глава за 2:0. Накрая на мача той подаде на Емре Джан за крайното 3:0.", "date": "2019.02.10", "title": "Ювентус вече води с 11 точки на втория Наполи"}
{"url": "https://standartnews.com/sport/inter-s-prva-pobeda-za-2019-a-384681.html", "text": "Интер победи като гост Парма с 1:0 в мач от 23-тия кръг на италианската серия А. Голът на радостта вкара Лаутаро Мартенис. Успехът е първи за нерадзурите в шампионата за 2019-а и идва след две загуби и един равен мач. В друга среща от кръга Фиорентина и Наполи завършиха 0:0. Днес играят: Болоня - Дженоа, Аталанта - СПАЛ, Сампдория - Фрозиноне, Торино - Удинезе, Сасуоло - Ювентус и Милан - Каляри. Класиране: Ювентус - 60 т, Наполи - 52 т, Интер - 43 т. фото ЕПА/БГНЕС", "date": "2019.02.10", "title": "Интер с първа победа за 2019-а"}
{"url": "https://standartnews.com/regionalni/praznik-na-vinoto-shche-se-vikhri-v-glbovo-384687.html", "text": "Трифон Зарезан ще честват в аванс в Гълъбово днес. Традиционният празник на виното ще започне с ритуала „Зарязване на лозата“, а стопаните, чийто лозе се зарязва ще почерпят гостите с червено вино, вкусна питка и домашни мезета. \r\n  След това празникът ще се вихри на градския площад пред общината.  Сред най-очаканите прояви са конкурсът за най- добър винопроизводител и коронясването на тазгодишния Цар Трифон, които се организират от местния  Клуб на лозаря и винаря. Изявените винопроизводители в региона и членове на винарските клубове ще представят най- доброто от своето производство - селекция от червени и бели вина. Спциално жури ще дегустира и избере най- добрите вина по цвят, аромат и вкус. \r\n  Празникът ще завърши с народно веселие, а доброто настроени ще поддържат фалклорни групи и състави. \r\n ", "date": "2019.02.10", "title": "Празник на виното ще се вихри в Гълъбово"}
{"url": "https://www.standartnews.com/sport/sportt-po-tv-za-10-fevruari-384689.html", "text": "ТВ Акценти - Неделя 10.02.2019 БНТ 18,30 Спорт ТОТО bTV 17,50 Спорт тото Диема спорт 14,00 Тенис, Sofia Open: Финал на двойки; 16,00 Финал, мъже (пряко) 22,00 Футбол, Франция, Лига 1: Ница - Лион (пряко) Диема спорт 2 13,30 Баскетбол, Испания: Естудиантес - Морабанк Андора (пряко) 15,30 Футбол, Англия, Висша лига: Тотнъм - Лестър; 18,00 Манчестър Сити - Челси (пряко) 22,30 Баскетбол, НБА: Филаделфия Севънтисиксърс - Лос Анджелис Лейкърс (пряко) Nova Sport 14,00 Футбол, Англия, Чемпиъншип: Норич - Ипсуич (пряко) 16,00 и 18,00 Футбол: Мачове от френската Лига 1 (пряко) MaxSport1 17,45 Футбол, Холандия, Ередивизи: Утрехт - ПСВ (пряко) MaxSport2 16,00 Футбол, Италия, Серия А: Аталанта - СПАЛ (пряко) 19,30 Хокей на лед, НХЛ: Нешвил Предатърс - Сейнт Луис Блус (пряко) MaxSport3 13,30 Футбол, Италия, Серия А: Болоня - Дженоа; 16,00 Сампдория - Фрозиноне; 19,00 Сасуоло - Ювентус; 21,30 Милан - Каляри (пряко) MaxSport4 13,00 Футбол, Испания, Ла Лига: Леганес - Бетис; 17,15 Валенсия - Реал Сосиедад; 19,30 Севиля - Ейбар; 21,45 Атлетик Б - Барселона (пряко) Ring.BG 19,00 Волейбол, Купа на Италия, финал (пряко) Kanal 3 21,15 \"Спорт в обектива\" Eurosport 10,00 Спускане с шейни: Световна купа в Оберхоф, жени, първи и втори манш (пряко) 13,15 Ски, СП: Оре, спускане, жени (пряко) 15,30 Колоездене: Обиколка на Валенсия, пети етап (пряко) 17,00 Ски скокове: Световна купа в Лахти, състезание (пряко) 19,45 и 22,45 Биатлон: Световна купа в Кенмор, масов старт, жени и мъже (пряко) Eurosport 2 10,45 Сноуборд: Световна купа във Фелдберг, крос (пряко) 12,30 Северна комбинация: Световна купа в Лахти, ски скокове (пряко) 14,55 Снукър: Уърлд Гран При в Престън, финал (пряко) 16,30 Футбол, Германия, Първа Бундеслига: Вердер - Аугсбург; 19,00 Фортуна - Щутгарт (пряко) 21,00 Снукър: Уърлд Гран При в Престън, финал (пряко)", "date": "2019.02.10", "title": "Спортът по тв за 10 февруари"}
{"url": "https://standartnews.com/biznes/khampartsumyan-ikonomikata-ne-vrvi-samo-nagore-384682.html", "text": "Умерен растеж на европейската икономика на фона на глобална несигурност. Такава зимна прогноза направи тази седмица Европейската комисия. Според банкера Левон Хампарцумян тази прогноза не е повод за притеснение. „С много притеснения човек работа не свършва. По-добре да бъдем оптимистичен вариант, за да вървим напред”, заяви Хампарцуман в предаването „Събуди се” по Нова телевизия. „Не всички прогнози се сбъдват по начина, по който са направени. Но това е просто едно предупреждение, че може би възходящият цикъл на икономиката в света и Европа, който продължи доста години, може би е към края си. Икономиката е циклична, не можеш да вървиш само нагоре”, коментира банкерът. „Днес живеем по-добре отколкото преди 30 години. Винаги ще има недоволни. Въпросът е на икономически по-активните и предприемчиви да им се създадат подходящи условия да работят”, коментира Хампарцумян. Що се отнася до заплатите в частния сектор, банкерът заяви, че има сегменти, в които конкуренцията за хора е много голяма и заплатите вървят много бързо нагоре. „Нещата куцат в тази част на трудовия пазар, когато хората нямат необходимата подготовка, образование”, заяви Левон Хампарцумян. Той коментира и какво можем да очакваме след влизането в Еврозоната. „Еврото го имаме в джоба си от 22 години с фиксирания курс. Ако има негативни ефекти, да сме ги усетили. Кредитите ще се превалутират в евро, което ще стане с определени регулации. Ще се присъединим към една зона на по-висока степен на благоденствие. Но еврото не носи по-висок стандарт – нашият труд го носи”, заяви Хампарцумян.", "date": "2019.02.10", "title": "Хампарцумян: Икономиката не върви само нагоре"}
{"url": "https://standartnews.com/kultura/blatechki-se-zavrshcha-v-televizora-384727.html", "text": "Асен Блатечки се завръща в телевизора. Актьорът, който направи пауза в сериалите, за да поработи мощно още и като режисьор и продуцент в театъра и киното, е в една от главните роли в следващата сага на Нова. Говори се, че работното й заглавие за сега е \"Ягодова луна\". Този път сюжетът ще бъде посветен на пожарникарите –съвсем по американски тертип. В масовите продукции отвъд океана те отдавна са издигнати в култ наравно с агентите на ЦРУ и морските пехотинци, а след 11 септември се превърнаха в основни герои в много от филмите, измествайки дори „тюлените“. Най-после ще видим и Деян Донков, който напоследък също се беше отдал най-вече на сцената, използвайки и дипломата си за режисьор. Всъщност Динката доскоро отказваше всякакви подобни предложения, изчаквайки вторият му син, Христо, малко да поотрасне.  В сагата ще се включи още един отговорен родител – Александър Сано, който от края на февруари ще блесне по БНТ в „Денят на бащата“.  Сред  дамите първата цигулка е за Йоана Буковска. След като тя стана тотална фаворитка на публиката като Виолета Захариева в „Откраднат живот“, сега се очаква да се появи в коренно противоположна роля, въпреки че никой не може да каже категорично „положителна“ или „отрицателна“ беше нейната героиня в докторската поредица.  Сагата за пожарникарите ще бъде изпълнена с драми и черен хумор, любови и предателства. Събитията тук и сега ще се редуват с ретроспекции от миналото – по всички правила на жанра. Снимките започват до дни.", "date": "2019.02.10", "title": "Блатечки и Деян Донков в нов сериал"}
{"url": "https://standartnews.com/sport/spas-rusev-dlgovete-shche-sa-napolovina-sled-kato-se-otteglya-384670.html", "text": "Собственикът на Левски Спас Русев обяви оттеглянето си от клуба. В интервю за NOVA притежателят на мажоритарния пакет акции на \"сините\" внесе яснота и по въпроса за задълженията на отбора. Тази седмица излезе информация от изпълнителния директор Павел Колев, че дълговете на Левски са над 30 млн. лв. Но Русев обяви, че те ще намалеят наполовина след официалното му оттегляне от властта на \"Герена\".  \"Към момента на Общото събрание и на така наречената дата да прехвърля на собствеността, задълженията ще бъдат може би по-малко от половината на това, което се тиражира сега – между 15-16 милиона лева\", заяви Русев. На въпрос ще опрости ли парите, които е дал като заем към клуба, Русев заяви: \"То във футбола друга формула няма\".", "date": "2019.02.10", "title": "Спас Русев: Дълговете ще са наполовина след като се оттегля"}
{"url": "https://standartnews.com/sport/pravyat-ot-elektronni-otpadtsi-medalite-za-tokio-2020-384686.html", "text": "Всички медали за Олимпийските игри в Токио през 2020 г. ще бъдат изработени от метал, събран чрез рециклиране на електронни отпадъци, съобщиха организаторите на Игрите. \r\nОще през 2017 г. организационният комитет стартира този проект, а материалите се набавят от стари смартфони и лаптопи, както и от ненужни продукти от японски предприятия. Целта е да бъдат събрани 2700 кг бронз, 30, 3 кг злато и 4100 кг сребро. Според организаторите до края на март те ще бъдат набавени. \r\n\"Смята се, че останалите количества метал, необходими за производството на всички олимпийски и параолимпийски медали, могат да бъдат извлечени от вече дарените\", заявиха организаторите. \r\nРециклирани метали са използвани и в предишни години за Игрите, включително в Рио, където около 30% от среброто и бронза бяха от рециклирани материали. \r\n ", "date": "2019.02.10", "title": "Правят от електронни отпадъци медалите за Токио 2020"}
{"url": "https://standartnews.com/sport/shchukhets-dublira-zlatoto-ot-spuskaneto-na-svetovnoto-384715.html", "text": "Словенката Илка Щухец спечели златния медал в спускането от световното първенство по ски алпийски дисциплини в Оре (Шв) с време 1:01,74 мин. За нея това е втора поредна титла в дисциплината. Среброто остана за Корин Сутер (Швейц), която взе и бронз в Оре на супергигантски слалом. Швейцарката остана на 0,23 сек от Щухец. Снежната кралица Линдзи Вон приключи кариерата си с бронзов медал в спускането. Американката финишира на 0,49 сек от победителката. За Вон това бе осми медал от световни първенства. Тя стана първата спечелила медали от 6 световни първенства. Лично рекордьора по победи за Световната купа Ингемар Стенмарк (Шв) чакаше Вон на финала с огромен букет. Американката завърши кариерата си с 82 успеха за Световната купа. Тя има също така олимпийска титла и две световни. Днешното спускане бе проведено в съкратен вариант на трасето заради вятър в горната част.", "date": "2019.02.10", "title": "Щухец дублира златото от спускането на световното"}
{"url": "https://standartnews.com/sport/spas-rusev-ot-2-godini-sm-ostavil-aktsiite-na-levski-384683.html", "text": "„Нека имаме търпение до 6 март и тогава ще има яснота за акциите на Левски. Подхожда се най-отговорно, за да се вземе оптималното решение и клубът да се развива в желаното от привържениците направление. Нека се изчака, коментира пред Нова тв. Спас Русев. - „Павел Колев беше назначен в Левски от мен. Поне такъв е уставът на клуба. Васил Божков може да го назначи само в своите учреждения. Аз разписах решенията за нов Управителен съвет и за назначението на Павел Колев. Нека не правим интерпретации. Много би ми се искало Васил Божков да е новият главен акционер в Левски. Още от първия си ден в клуба, аз съм го канил да се присъедини. Това продължи близо 2,5 години, за да може той да убеди сам себе си и да стане инвеститор в Левски. Аз се надявам, че той е узрял за такова решение и ще помогне на клуба С никого не разговаряме по технически детайли кой и как ще придобие акции. Говорили сме как да се подходи, че Левски да има развитие и надграждане. Преди 2 години обявих, че се оттеглям и оставам акциите си в клуба. Не съм чул досега някои да ги е поискал.  Дали ще има нов собственик или не, ще стане ясно на общото събрание. Ангажиментите ни в последно време не ми давам възможност да отделям нужното време за клуба. Ако се намери човек, който има визия и време за Левски ще се оттегля. Идеята на бившите собственици бе Виваком да придобие част от акциите на Левски. Това не беше лоша идея. Тя обаче не бе одобрена от част от акционерите във Виваком. Така аз останах в клуба като физическо лице. Никой не си е позволявал и не ме е притеснявал, за да ми казва какво да правя с Левски. Задълженията в един клуб се отчитат за даден период от време. В един период може и да са били 30 милиона. Ако всички клубове си публикуват задълженията и отчетите Левски няма да е на първо място по задължения. За престоя в Левски може и да не съм бил перфектен, но съм дал всичко от себе си. Трудно ще изляза с позитивен имидж. Искам да не ме запомнят с лошо.", "date": "2019.02.10", "title": "Спас Русев: От 2 години съм оставил акциите на Левски"}
{"url": "https://standartnews.com/sport/lindzi-von-kaza-sbogom-na-skite-s-bronz-384720.html", "text": "\r\nЗад победителката на подиума се качи швейцарката Корин Сутер, която остана на 23 стотни от световната шампионка. Топ 10 допълват австрийката Щефани Вение, норвежката Ранхилд Мовинкел, италианката Никол Делаго, австрийката Рамона Зибенхофер, швейцарката Лара Гут-Бехрами и австрийките Никол Шмидхофер и Тамара Типлер. \r\nВон спечели своя осми медал на Световни първенства – сребро в супергигантския слалом и спускането в Оре през 2007, злато в супергигантския слалом и спускането във Вал д‘Изер през 2009, среброто в спускането в Гармиш-Партенхирхен през 2011 и бронзовите медали в супергигантския слалом в Бийвър Крийк през 2015 и спускането в Санкт Мориц през 2017. Тя се присъединява към Киетил Андре Аамод (седем), Марк Жирардели (шест) и Аксел Лунд Свиндал (девет) като единствените скиори с медали на шест различни световни първенства. Американката завършва с 82 победи за Световната купа – само на четири от рекордьора за всички времена Ингемар Стенмарк от Швеция. Следващото състезание при жените на Световното в Оре е гигантският слалом в четвъртък.  ", "date": "2019.02.10", "title": "Линдзи Вон каза сбогом на ските с бронз"}
{"url": "https://standartnews.com/sport/vladi-zografski-otnovo-v-elita-na-svetovnata-kupa-384747.html", "text": "Най-силният сезон в Световната купа по ски скок в кариерата на Владимир Зографски продължи и днес с 18-о място в Лахти (Финл).  Асът ни събра 228,5 т (114 и 122,5 м). Победител стана Камиш Щох (Пол) с 280,9 т (132,5 м и 129 м). Лидерът за СК Рьою Кобаяши (Яп) остана втори с 263,7 т (124 и 129,5 м). Трети е Роберт Йохансон (Нор) с 260,1 т  (127,5 и 124 м). В генералното подреждане за Световната купа след 24 от 37 старта Кобаяши води убедително с 1460 т, пред Щох - 1029 и Щефан Крафт (Ав) - 967 т. Владимир Зографски е 31-и със 130 т.", "date": "2019.02.10", "title": "Влади Зографски отново в елита на Световната купа"}
{"url": "https://standartnews.com/sport/snezhniyat-praznik-na-vitosha-sbra-nad-2000-sofiyantsi-384748.html", "text": "Близод 2000 души се включиха като гости, участници и зрители в третото издание на Зимен семеен празник, организиран от „София – евростолица на спорта“. Многото сняг и слънчевото тихо време направиха спортния фестивал още по-колоритен, весел и незабравим. \r\nГолямата поляна и пистата в местността Офелиите се оказаха притегателен център за многото деца, техните родители и роднини, желаещи да участват в десетките активности и състезания, забавните надпревари, конкурси и викторини. Повечето събития нямаха състезателен характер и при тях най-важното бяха забавата, доброто настроение и емоциите от игрите на сняг, високо в планината сред чистия въздух на природата. \r\nСъстезанията бяха открити от Анатоли Илиев, организационният секретар на „София – Европейска столица на спорта“ пожела успех на участниците и поздрави присъстващите с избора им да прекарат този хубав зимен ден в спортни занимания сред красотите на планината и чистия въздух. „Столична община и кметът Йорданка Фандъкова продължават усилията да се предоставят нови и нови възможности на жителите и гостите на града за здравословен и активен начин на живот,“ каза още Анатоли Илиев. \r\nМного бяха желаещите да се включат в състезанието с детски шейни, съобщава  . Наложи се оформянето на директни елиминации, а шампион стана 4-годишниат Боромир Христов, победил на финала 5-годишната \r\nАва Русдкова, бронзът остана за Магдалена Милякова, която е само на две годинки. Трасето бе идеално подготвено от домакините от „Мачирски спорт“, а в много от квалификациите се наложи „фотофиниш“ да определи победителите. А най-голямшоу сътвориха бащите, които накрая направиха състезание за най-атрактивно претъркаляне по пистата за шейните. \r\nСки-слаломът за първи път се организира с времеизмерване и това породи голям интерес към спусканият. Най-добрите от ски-училищата искаха да изпробват умения под зорките погледи на своите инструктори. Шампион при \r\nмомчетата е |Георги Петев с 27.26 сек., пред Божидар Марков 28,84, Силвестър Йорданов 29,47 и др. При жените най-бърза бе Карла Бюрдтан с 27,61, пред Наталия Кръстяанов 31,26, Моника Нешева 33,40 и др. \r\nГолямата атракция тази година бяха демонстративните спускания в новоизградената фънзона на Офелиите. Слоуп изпълненията събраха \r\nпогледите на присъстващите с атрактивните скокове и екшън преминаванията по препятствията. \r\nЗа първи път тази година специални гости на феста бяха и 50 представители на клубовете за здраве и дълголетие. Преди да участват във \r\nфеста те направиха туристически преход до хижа Боерица. Така и хората от третата възраст се включиха по своеобразен начин в спортния празник на Витоша. \r\nИ отново най-весело бе в зоната за направа на фигури. В конкурсът за снежен човек се включиха близо 30 фамилни отбора, журито бе силно затруднено в избора си за победител. Раздадени бяха и утешителни награди за най-атрактивни и добре изваяни фигури. \r\nСред отличилите призьорите бяха Аспарух Мачирски от „Мачирски спорт“ и Анатоли Илиев, организационен секретар на София – Европейска столица на спорта и член на Управителния борд на ACES Europe. \r\nВ програмата на феста отново имаше много и разнообразни състезания, забавни игри и викторини. Организаторите бяха ангажирали специален ди джей, който забавляваше децата докато, за доброто настроение допринесоха магнетичните умения на аниматорите от „Кинетофън“, водени от Петрана Петрова. По традиция на голям интерес се радваха въпросите от викторината за София – Европейска столица на спорта и за Витоша. На голямата поляна се организираха още конкурси за най-добре украсена шейна, за най-атрактивно претъркаляне по пистата, битка със снежни топки, теглене на въже и др. Най-добрите получиха предметни награди, а \r\nнай-атрактивните и интересни участници бяха отличени с грамоти за спомен. В крайна сметка всяко от участвалите деца си тръгна с подарък и със спомена от един прекрасно изживян ден сред природата и планината. \r\nЗимен семеен празник е посветен на желанието на хората да живеят активно, да спортуват, да се отдават на физически и забавни занимания през зимата, като се наслаждават на емоциите, които предоставят природата и планината, допълнени с удоволствието от игрите на снега. Целта е да се мотивират децата да се запознаят и да заобичат зимните спортове и забавления.", "date": "2019.02.10", "title": "Снежният празник на Витоша събра над 2000 софиянци"}
{"url": "https://standartnews.com/biznes/izostavame-s-avtomatizatsiyata-na-ikonomikata-384677.html", "text": "България изостава във възможностите си за дигитализация и автоматизация на икономиката. Оценката е на експерта Владимир Филипов, представител на бизнеса и консултант на Министерството на икономиката по проблемите на Индустрия 4.0. Предизвикателствата и рисковете пред модерната българска икономика бяха тема на отворена дискусия за специалисти и студенти във Висшето училище по застраховане и финанси. Дигитализацията и автоматизацията на икономиката ще променят изцяло начина, по който живеем и работим, казват експертите и твърдят, че това е възможност България да настигне водещите икономики, но вече се наблюдават индикации за изоставането на страната ни поради причини, които Владимир Филипов обобщи така: \"Точно капацитет ни липсва. Това изисква знания в различни области, изисква знания в правенето на продукти. Примерно много е популярно да се казва, че в България сме много добри на софтуер. Да, но тук сме добри на изпълнение“. Бизнесът търси нови технологии, защото има потребността да се развива и тук е една от възможностите на страната, казва още експертът: \"Дори без помощта на държавата бизнесът минава към \"Индъстри 4.0\", защото конкуренцията, която е с другите държави в този глобален свят, предизвиква де факто да нуждата от промяна\". Въпросът е това да се случи навреме и без страх от загуба на работни места или изчезването на определени професии, защото в модерния свят те ще бъдат заменени от нови, каза още Владимир Филипов.", "date": "2019.02.10", "title": "Изоставаме с автоматизацията на икономиката"}
{"url": "https://standartnews.com/sport/sportt-po-tv-za-10-fevruari-384689.html", "text": "ТВ Акценти - Неделя 10.02.2019 БНТ 18,30 Спорт ТОТО bTV 17,50 Спорт тото Диема спорт 14,00 Тенис, Sofia Open: Финал на двойки; 16,00 Финал, мъже (пряко) 22,00 Футбол, Франция, Лига 1: Ница - Лион (пряко) Диема спорт 2 13,30 Баскетбол, Испания: Естудиантес - Морабанк Андора (пряко) 15,30 Футбол, Англия, Висша лига: Тотнъм - Лестър; 18,00 Манчестър Сити - Челси (пряко) 22,30 Баскетбол, НБА: Филаделфия Севънтисиксърс - Лос Анджелис Лейкърс (пряко) Nova Sport 14,00 Футбол, Англия, Чемпиъншип: Норич - Ипсуич (пряко) 16,00 и 18,00 Футбол: Мачове от френската Лига 1 (пряко) MaxSport1 17,45 Футбол, Холандия, Ередивизи: Утрехт - ПСВ (пряко) MaxSport2 16,00 Футбол, Италия, Серия А: Аталанта - СПАЛ (пряко) 19,30 Хокей на лед, НХЛ: Нешвил Предатърс - Сейнт Луис Блус (пряко) MaxSport3 13,30 Футбол, Италия, Серия А: Болоня - Дженоа; 16,00 Сампдория - Фрозиноне; 19,00 Сасуоло - Ювентус; 21,30 Милан - Каляри (пряко) MaxSport4 13,00 Футбол, Испания, Ла Лига: Леганес - Бетис; 17,15 Валенсия - Реал Сосиедад; 19,30 Севиля - Ейбар; 21,45 Атлетик Б - Барселона (пряко) Ring.BG 19,00 Волейбол, Купа на Италия, финал (пряко) Kanal 3 21,15 \"Спорт в обектива\" Eurosport 10,00 Спускане с шейни: Световна купа в Оберхоф, жени, първи и втори манш (пряко) 13,15 Ски, СП: Оре, спускане, жени (пряко) 15,30 Колоездене: Обиколка на Валенсия, пети етап (пряко) 17,00 Ски скокове: Световна купа в Лахти, състезание (пряко) 19,45 и 22,45 Биатлон: Световна купа в Кенмор, масов старт, жени и мъже (пряко) Eurosport 2 10,45 Сноуборд: Световна купа във Фелдберг, крос (пряко) 12,30 Северна комбинация: Световна купа в Лахти, ски скокове (пряко) 14,55 Снукър: Уърлд Гран При в Престън, финал (пряко) 16,30 Футбол, Германия, Първа Бундеслига: Вердер - Аугсбург; 19,00 Фортуна - Щутгарт (пряко) 21,00 Снукър: Уърлд Гран При в Престън, финал (пряко)", "date": "2019.02.10", "title": "Спортът по тв за 10 февруари"}
{"url": "https://standartnews.com/sport/medvedev-specheli-sofia-open-2019-384750.html", "text": "Третият в схемата Данийл Медведев е шампионът в четвъртото издание на Sofia Open. На финала руснакът победи с 2:0 сета Мартон Фучович (Унгария), в отделните части 6:4, 6:3. Срещата продължи 81 минути. Това е четвърта титла за Медведев и първа за сезона. По-рано през годината той игра и на финала в Бризбън (Австралия), където отстъпи пред Кей Нишикори. По пътя към трофея в София руснакът загуби само един сет – в първия си мач срещу Робин Хаасе.  Медведев приключи мача с 6 аса и 1 двойна грешка. Той спечели 70% от точките след първи сервис и 55% след втори. Фучович игра впечатляващо при първи начален удар – 74%, но беше повече от колеблив при втори, където взе едва 14% от разиграванията. Триумфът осигури на Медведев 250 точки за ранглистата, където той ще остане на 16-то място. Освен това той ще получи чек за малко над 90 000 евро. Финалистът Фучович приключи надпреварата със 150 точки и близо 50 000 евро.", "date": "2019.02.10", "title": "Медведев спечели Sofia Open 2019"}
{"url": "https://standartnews.com/svyat/obvinikha-adidas-v-rasizm-zaradi-beli-maratonki-384710.html", "text": "Компанията за спортни стоки Adidas и луксозният бранд Gucci изтеглят от продажби свои продукти заради обвинения в расизъм, съобщиха информационните агенции. Adidas изтегля от пазара чисто бели маратонки, част от линия продукти, създадени в чест на „Месеца на афроамериканската история“. Моделът е вдъхновен от Харлемския ренесанс през 20-те и 30-те години и е част от линия специално в чест на месеца. Той се чества всеки февруари в САЩ, Великобритания, Ирландия, Канада и Холандия. Маратонките бяха унищожени от критики в социалните мрежи и компанията ги изтегли от пазара. Под прицел се оказа и „Гучи” заради модел черен плетен пуловер, чиято яка може да се вдига и да покрива долната част на лицето. В нея има и отвор за устата, ограден с червено. Социалните мрежи обаче отсъдиха, че моделът наподобява т.нар. „блекфейс” – театрален грим, използван в миналото от бели актьори, за да окарикатуряват чернокожи. Актьорите се намазвали в черно и се гримирали с големи червени устни. Пуловерът на „Гучи” също е част от линия скиорско облекло, което се предлага в различни модели и комбинации. От компанията обаче веднага изтеглиха критикувания модел, поднесоха извинения и заявиха, че са си взели поуки. Под прицел наскоро попадна и „Долче и Габана” заради рекламно видео. В него азиатка, облечена в дрехи на марката, се опитва да яде различни храни, като пица и спагети, с традиционните китайски пръчици за хранене. Рекламата веднага предизвика остри реакции, че се подиграва с китайското достойнство и се опитва да вменява стереотипи. През 2017-а пък „Зара” изтегли свой модел пола, която беше щампована с анимационна жаба. Според социалните мрежи обаче въпросната жаба напомняла прекалено на жабока Пепе. Той е създаден още през 2005-а и през годините се превърна в герой на различни колажи, шеги и пародии в социалните мрежи. Покрай президентските избори в САЩ през 2016-а образът му започна да се използва от поддръжници на Доналд Тръмп, а впоследствие и от различни крайнодесни движения. В крайна сметка Пепе също бе заклеймен като символ на омразата, а „Зара” трябваше да изтегли полата от пазара. В края на миналата година от „Прада” също бяха обвинени в расизъм заради своя линия аксесоари за чанти, които варираха от малки играчки до ключодържатели. Една от тях обаче приличаше на маймуна с голяма червена уста, а някои отново съзряха в нея символ на расизъм и въпросния „блекфейс”. Най-мощната вълна от критики вероятно обаче отнесе “H&M”, които преди време пуснаха рекламна кампания на свои продукти. В тях малко чернокожо момченце носеше блуза с надпис „Най-готината маймуна в джунглата”.", "date": "2019.02.10", "title": "Обвиниха Адидас в расизъм заради бели маратонки"}
{"url": "https://standartnews.com/sport/mansiti-unizi-chelsi-s-60-i-otnovo-vodi-vv-visshata-liga-384752.html", "text": "Манчестър Сити изигра един от най-добрите си мачове в последните години, като размаза Челси с 6:0 и отново се изравни по точки с Ливърпул на върха. Гражданите водят, но имат мач повече от Ливърпул. Мнозина очакваха повече трудности за Гражданите, които обаче демонстрираха страховитата си мощ в нападение, за да си върнат тъпкано за поражението на „Стамфорд Бридж“ по-рано през сезона. Серхио Агуеро се отчете с още един хеттрик, Рахийм Стърлинг вкара два пъти, а веднъж отбеляза и Илкай Гюндоган. \r\nИнтригата всъщност приключи до средата на първото полувреме, когато Небесносините вкараха на 4 пъти и по този начин подобриха актива си до 65 точки. Феновете на Ливърпул силно се надяваха, че лондончани няма да изгубят и така ще помогнат на Червените в битката за титлата, но Челси демонстрира трагична игра в защита и вече е извън топ 4, като остана с 50 точки, с едно по-малко от Манчестър Юнайтед. Бъдещето на Маурицио Сари определено изглежда тъмно, след като тимът регистрира най-тежката си загуба от 1975-а година \r\n ", "date": "2019.02.10", "title": "Ман.Сити унизи Челси с 6:0 и отново води във Висшата лига"}
{"url": "https://standartnews.com/svyat/prints-filip-se-otkaza-ot-shoforskata-si-knizhka-384701.html", "text": "97-годишният принц Филип - съпруг на британската кралица Елизабет II, се отказа да кара кола и доброволно върна шофьорската си книжка, съобщиха британските медии.  Това се случва по-малко от месец след като принц Филип катастрофира. Кралският съпруг остана невредим, но леко ранени бяха двете жени, пътували в другия автомобил. Без наранявания е и 9-месечното бебе, пътувало с тях. По-късно принц Филип се извини за инцидента на пострадалите.  Два дни по-късно Филип беше засечен да шофира без колан. От полицията поясниха, че са му направени съответните забележки.", "date": "2019.02.10", "title": "Принц Филип се отказа от шофьорската си книжка"}
{"url": "https://standartnews.com/kultura/tita-i-papi-khans-se-sstezavat-v-kapkite-384724.html", "text": "Тита и Papi Hans влизат в звездния каст на „Като две капки вода“ с чар, провокация и задължителна доза самоирония. След като изпълнителката на хитови парчета „Антилопа“ и „Фотошоп“ подкрепи в публиката Софи Маринова през изминалия сезон, сега самата тя ще се впусне в състезанието за контрастни преобразявания. \"Много обичам да имитирам близките ми, както и популярни хора. Досега обаче съм го правила само на шега пред приятели, за да ги разсмея. Ще ми бъде много интересно да го правя и пред камерите, където обикновено влизам само в образа на Тита.  Ще бъде интересно предизвикателство да оставя този образ вкъщи и да бъда съвсем друг човек на сцената на шоуто“, разказва изпълнителката, която направи своя дебют за широката публика като финалист в X Factor 2014. След успешните музикални проекти „Кекс“ и „Суперпалав“ Константин Трендафилов, известен с псевдонима Papi Hans ще направи свой прочит на 13 световни образа, които Бутонът на късмета ще му предложи.  „Аз + „Като две капки вода“? Не ми се мисли какво ще се случи!“, заявява с присъщото си чувство за хумор артистът, който очаква изненади от себе си и шоуто.  „Като две капки вода“ 7 започва на 25 февруари по Нова телевизия.", "date": "2019.02.10", "title": "Тита и Папи Ханс се състезават в „Капките“"}
{"url": "https://standartnews.com/kultura/ovatsii-za-rodni-klasiki-v-khamburg-384725.html", "text": "Меломани аплодираха български класики  в Хамбург. Оперната звезда Людмила Георгиева очарова публиката в мегаполиса с фолклорни перли от творчеството на Добри Христов, Парашкев Хаджиев, Панчо Владигеров, Любомир Пипков, Георги Златев-Черкин. С обичаните  песни “Месечинко лю грейливка“, „Цъфнало е бяло кокиче“, “Пустото му лудо-младо“ и други публиката в държавната опера на Хамбург изживя изключителна  вечер. Корина Майер-Еше направи художествен прочит на текстовете на немски език. Неравноделните размери, в които са написани повечето от произведенията, са изключително интересни за публиката в Германия, защото са много различни от музиката на Западна Европа. “По-сложните ритми предполагат или имат понякога по-проста мелодия, но някои от българските художествени песни са с доста сложен съпровод и са  предизвикателство за всеки пианист“, коментира Людмила Георгиева. Адриана Коцева, пианист от висока класа, акомпанира на сопраното. През последните години певицата работи  и с корепетитори руснаци и британци, които вече са истински пристрастени към  българската музика, която не само забавлява, но и възпитава. „Колкото  повече работехме над интерпретацията на тези красиви песни, толкова по-интересни и загадъчни неща откривахме. Затова се опитвам да ги популяризирам“, казва Людмила Георгиева. Тя гостува за трети път в държавната опера на Хамбург, която поддържа традицията на своя специален календар с изненади за почитателите на класиката, балета и литература. Трупата, млади хореографи,  Филхармоничният оркестър и други артисти представят песни, поеми, истории, известни и неизвестни, нетипични и комични. Сред многобройните фенове на Людмила Георгиева беше и почетният консул на България в Хамбург професор д-р Герд-Винанд Имайер.", "date": "2019.02.10", "title": "Овации за родни класики в Хамбург"}
{"url": "https://standartnews.com/kultura/pink-ss-zvezda-na-aleyata-na-slavata-384731.html", "text": "Пинк получи своя звезда в Алеята на славата в Холивуд. На церемонията певицата бе придрижена от семейството си и от добрата си приятелка, водещата Елън Дедженеръс. Съпругът й Кари Харт сподели снимка от събитието в Инстаграм и написа: „Много е яко жена ти да получи звезда в  Алеята на славата. Гордея се с теб, скъпа“. Продуцентката Ана Мартинез сподели пред събралата се публика: „За нас е чест и удоволствие да удостоим една от най-добрите изпълнителки в света – Пинк!“. Това е звезда номер 2656 в Алеята.", "date": "2019.02.10", "title": "Пинк със звезда на Алеята на славата"}
{"url": "https://www.standartnews.com/sport/inter-s-prva-pobeda-za-2019-a-384681.html", "text": "Интер победи като гост Парма с 1:0 в мач от 23-тия кръг на италианската серия А. Голът на радостта вкара Лаутаро Мартенис. Успехът е първи за нерадзурите в шампионата за 2019-а и идва след две загуби и един равен мач. В друга среща от кръга Фиорентина и Наполи завършиха 0:0. Днес играят: Болоня - Дженоа, Аталанта - СПАЛ, Сампдория - Фрозиноне, Торино - Удинезе, Сасуоло - Ювентус и Милан - Каляри. Класиране: Ювентус - 60 т, Наполи - 52 т, Интер - 43 т. фото ЕПА/БГНЕС", "date": "2019.02.10", "title": "Интер с първа победа за 2019-а"}
{"url": "https://standartnews.com/kultura/suift-ne-se-otdelya-ot-gadzheto-si-384732.html", "text": "Тейлър Суифт ще бъде до гаджето си Джо Алуин на церемонията за раздаването на наградите БАФТА, тъй като „Фаворитката“, в който той участва, е номиниран в 12 категории, включително за най-добър филм. Така че тя сигурно ще пропусне връчването на Грамитата - и без това последният й албум „Reputation“ успя да осигури само една номинация, въпреки световната си популярност. Певицата не присъства и на миналогодишното шоу на \"грамофончетата\" и сега отсъствието й няма да е голяма изненада. Музикантите от Maroon 5 също ще си спестят Грамитата, тъй като и те имат само една номицания. Изпълнения на церемонията ще имат Камила Кабейо, Майли Сайръс, Пост Малоун и Red Hot Chili Peppers.", "date": "2019.02.10", "title": "Суифт не се отделя от гаджето си"}
{"url": "https://www.standartnews.com/sport/spas-rusev-dlgovete-shche-sa-napolovina-sled-kato-se-otteglya-384670.html", "text": "Собственикът на Левски Спас Русев обяви оттеглянето си от клуба. В интервю за NOVA притежателят на мажоритарния пакет акции на \"сините\" внесе яснота и по въпроса за задълженията на отбора. Тази седмица излезе информация от изпълнителния директор Павел Колев, че дълговете на Левски са над 30 млн. лв. Но Русев обяви, че те ще намалеят наполовина след официалното му оттегляне от властта на \"Герена\".  \"Към момента на Общото събрание и на така наречената дата да прехвърля на собствеността, задълженията ще бъдат може би по-малко от половината на това, което се тиражира сега – между 15-16 милиона лева\", заяви Русев. На въпрос ще опрости ли парите, които е дал като заем към клуба, Русев заяви: \"То във футбола друга формула няма\".", "date": "2019.02.10", "title": "Спас Русев: Дълговете ще са наполовина след като се оттегля"}
{"url": "https://standartnews.com/kultura/vipove-trgnakha-na-urotsi-po-tantsi-384733.html", "text": "Бизнесмени, политици и посланици, които са абонирани за събитията в светския живот на столицата, дискретно са тръгнали на уроци по танци. Виповете се готвят за Виенския бал в София на 23 февруари. Сред най-опитните на дансинга ще бъде Нейно превъзходителство Андреа Вике - обаятелната първа дама на Австрия у нас, има сериозни артистични умения, тъй като преди да се отдаде на дипломацията, е била актриса. Водещи на респектиращото събитие в „Маринела“ са оперната красавица Яна Стефанова и маестрото на хореографията Ади Лозанчич, който лично ще консултира на място някои от най-сложните стъпки в безсмъртните валсове на Щраус. Те бяха двойка пред микрофоните и миналата година, когато очароваха многобройната публика с разнородните си таланти. Третата звезда в международния екип за вечерта е прочутият шеф Готфрид Ганстерер, който също като Ади пристига от Австрия. За издание № 19 в най-новата ни история той е приготвил атрактивно класическо меню - минишницели, шунка с хрян, пълнени маслини с овче сирене, пушено филе от сом с червено цвекло и хрянов сос, печено телешко филе с гриловани зеленчуци, полента и кайзеров сос. За десерт - опияняващият вкус на терината от цветове на бъз с горски плодове.   \r\nВалсовете са музикалното послание на Виена в над 30 столици по света, които посвещават една вечер в годината на австрийските корифеи.  Програмата на 23 февруари отново ще открият избраните с кастинг от елитни училища дебютанти, които в продължение на три месеца разучаваха танци под ръководството на Ваня Рошкова. Виенският бал по традиция е благотворителен. Виповете този път ще събират пари в подкрепа на деца аутисти.", "date": "2019.02.10", "title": "Випове тръгнаха на уроци по танци"}
{"url": "https://standartnews.com/kultura/ariana-grande-otkaza-na-gramitata-384734.html", "text": "Ариана Гранде отказа да пее и да присъства на церемонията по раздаването на наградите „Грами“. Според списание „Variety“ певицата и продуцентите на събитието не могли да се разберат за репертоара на звездата по време на шоуто. Според анонимен източник Гранде била силно обидена, че първоначално не й било позволено да изпълни новия си хит „7 Rings“. След като все пак й разрешили, шефовете държали те да изберат останалите песни. Източникът твърди, че подобни ограничения не били поставени на останалите артисти. В Ел Ей вече има окачени многобройни билбордове, които рекламират участието на Гранде в церемонията. Нейното отсъствие може  да доведе до спад на рейтингите, тъй като тя е една от най-нашумелите звезди в момента.  \r\n ", "date": "2019.02.10", "title": "Ариана Гранде отказа на Грамитата"}
{"url": "https://www.standartnews.com/sport/spas-rusev-ot-2-godini-sm-ostavil-aktsiite-na-levski-384683.html", "text": "„Нека имаме търпение до 6 март и тогава ще има яснота за акциите на Левски. Подхожда се най-отговорно, за да се вземе оптималното решение и клубът да се развива в желаното от привържениците направление. Нека се изчака, коментира пред Нова тв. Спас Русев. - „Павел Колев беше назначен в Левски от мен. Поне такъв е уставът на клуба. Васил Божков може да го назначи само в своите учреждения. Аз разписах решенията за нов Управителен съвет и за назначението на Павел Колев. Нека не правим интерпретации. Много би ми се искало Васил Божков да е новият главен акционер в Левски. Още от първия си ден в клуба, аз съм го канил да се присъедини. Това продължи близо 2,5 години, за да може той да убеди сам себе си и да стане инвеститор в Левски. Аз се надявам, че той е узрял за такова решение и ще помогне на клуба С никого не разговаряме по технически детайли кой и как ще придобие акции. Говорили сме как да се подходи, че Левски да има развитие и надграждане. Преди 2 години обявих, че се оттеглям и оставам акциите си в клуба. Не съм чул досега някои да ги е поискал.  Дали ще има нов собственик или не, ще стане ясно на общото събрание. Ангажиментите ни в последно време не ми давам възможност да отделям нужното време за клуба. Ако се намери човек, който има визия и време за Левски ще се оттегля. Идеята на бившите собственици бе Виваком да придобие част от акциите на Левски. Това не беше лоша идея. Тя обаче не бе одобрена от част от акционерите във Виваком. Така аз останах в клуба като физическо лице. Никой не си е позволявал и не ме е притеснявал, за да ми казва какво да правя с Левски. Задълженията в един клуб се отчитат за даден период от време. В един период може и да са били 30 милиона. Ако всички клубове си публикуват задълженията и отчетите Левски няма да е на първо място по задължения. За престоя в Левски може и да не съм бил перфектен, но съм дал всичко от себе си. Трудно ще изляза с позитивен имидж. Искам да не ме запомнят с лошо.", "date": "2019.02.10", "title": "Спас Русев: От 2 години съм оставил акциите на Левски"}
{"url": "https://standartnews.com/balgariya-krimi/venetsuela-opitala-da-pere-pari-prez-blgariya-384675.html", "text": "Депутатът от венецуелския парламент Карлос Папарони твърди, че Националната петролна компания се е опитала да изнесе държавни средства в България. \"Петролеос де Венесуела“ иска да използва брокерска къща в България, за да продължи да краде парите на Венецуела. Вече се свързахме с България!\", написа депутатът в Туитър, уверявайки, че изнасянето на средства ще бъде преустановено незабавно. Петролната компания на Венецуела е поискала от клиентите на своите съвместни предприятия да депозират приходите от продажби във сметка, открита неотдавна в руската \"Газпромбанк\", съобщава Ройтерс. Решението на “Петролеос де Венесуела“ беше взето след като Съединените щати наложиха тежки финансови санкции на 28 януари. Те имат за цел да попречат на венецуелския президент Николас Мадуро да получи достъп до приходите от търговията с петрол. Същевременно парламентарният председател Хуан Гуайдо, който се самообяви за президент на Венецуела, обеща да намери начин блокираната на границата с Колумбия хуманитарна помощ да стигне до страната, съобщава АФП. Гуайдо, който е признат за временен президент от САЩ и повечето страни от Европейския съюз, призова доброволци да помогнат за раздаването на помощта чрез центрове извън границите на страната. Правителството на Николас Мадуро смята помощта за \"Троянски кон\" и предтекст за военна интервенция в страната.", "date": "2019.02.10", "title": "Венецуела опитала да пере пари през България"}
{"url": "https://standartnews.com/svyat/rusiya-osporva-imeto-severna-makedoniya-384676.html", "text": "Русия смята, че темата за преименуването на Македония трябва да бъде обсъдена в Съвета за сигурност на ООН, заяви в интервю за ТАСС посланикът на Руската федерация в Скопие Сергей Баздникин. Той каза, че споразумението за промяната на името на Македония е усилило разкола в републиката, което ще има дългосрочни негативни последствия за Балканите. Дипломатът посочи, че почти 2/3 от населението са бойкотирали състоялия се на 30 септември 2018 г. референдум за Преспанското споразумение. Посланикът подчерта, че Русия, колкото и да се опитват да я обвиняват за това, в никакъв случай не е заинтересована от дестабилизация на ситуацията в Македония и на Балканите. Необходимо е да си даваме сметка, че Преспанското споразумение е сключено със сериозно нарушаване на нормите на вътрешното и международното право, с други думи излиза извън границите на правното поле. То едва ли ще може да бъде инструмент за постигане на справедливо, устойчиво и дългосрочно решаване на проблема за държавното наименование на Македония, заяви посланикът. Обратното, както неведнъж подчертава президентът на Македония Георге Иванов, вместо решаване на един стар проблем, Преспанското споразумение може да създаде много нови, каза руският посланик. Той подчерта, че присъединяването на Македония към НАТО заедно с агресивната реторика на редица представители на алианса, не предвещават нищо хубаво. Позицията на Русия по отношение на разширяването на НАТО, в това число на Балканите, е добре известна. Независимо от всички изявления, че този процес не е насочен против нашата страна, реалните действия говорят точно за обратното. Към нашите граници все по-близо настъпва военната инфраструктура на алианса, който разглежда Русия като свой основен противник, подчерта Баздникин.", "date": "2019.02.10", "title": "Русия оспорва името Северна Македония"}
{"url": "https://www.standartnews.com/sport/mansiti-unizi-chelsi-s-60-i-otnovo-vodi-vv-visshata-liga-384752.html", "text": "Манчестър Сити изигра един от най-добрите си мачове в последните години, като размаза Челси с 6:0 и отново се изравни по точки с Ливърпул на върха. Гражданите водят, но имат мач повече от Ливърпул. Мнозина очакваха повече трудности за Гражданите, които обаче демонстрираха страховитата си мощ в нападение, за да си върнат тъпкано за поражението на „Стамфорд Бридж“ по-рано през сезона. Серхио Агуеро се отчете с още един хеттрик, Рахийм Стърлинг вкара два пъти, а веднъж отбеляза и Илкай Гюндоган. \r\nИнтригата всъщност приключи до средата на първото полувреме, когато Небесносините вкараха на 4 пъти и по този начин подобриха актива си до 65 точки. Феновете на Ливърпул силно се надяваха, че лондончани няма да изгубят и така ще помогнат на Червените в битката за титлата, но Челси демонстрира трагична игра в защита и вече е извън топ 4, като остана с 50 точки, с едно по-малко от Манчестър Юнайтед. Бъдещето на Маурицио Сари определено изглежда тъмно, след като тимът регистрира най-тежката си загуба от 1975-а година \r\n ", "date": "2019.02.10", "title": "Ман.Сити унизи Челси с 6:0 и отново води във Висшата лига"}
{"url": "https://standartnews.com/svyat/na-97-prints-filip-se-otkaza-ot-shofiraneto-384672.html", "text": "Херцогът на Единбург принц Филип доброволно се e отказал от шофьорската си книжка, съобщава БГНЕС, позовавайки се на БиБиСи. Това решение идва, след като 97-годишният консорт се извини за автомобилна катастрофа близо до имението Сандрингам в Норфолк, където той се преобърна с автомобила си, след сблъсък с друга кола. Междувременно стана ясно, че съпругът на кралица Елизабет II е бил заснет да шофира без предпазен колан. Херцогът написа писмо до жената, пострадала при катастрофата. В другата кола, участвала в катастрофата, са пътували трима души, включително деветмесечно момченце, майка му, която шофирала, и Ема Феъруедър, която е със счупена китка. В писмото до г-жа Феъруедър, херцогът изказва своето дълбоко съжаление за това „стресиращо преживяване“.", "date": "2019.02.10", "title": "На 97 принц Филип се отказа от шофирането"}
{"url": "https://standartnews.com/svyat/600-traktora-blokirakha-ptishcha-v-grtsiya-384673.html", "text": "Около 600 трактора блокираха различни пътища в Гърция, най-вече в северната част на страната, протестирайки срещу увеличението на цената на бензина и на социалните вноски, с намерението да засилят натиска върху правителството, предаде БТА. В продължение на два часа беше блокиран националният път между Атина и Солун. Говорител на демонстрантите заяви, че те искат да се срещнат с вицепремиера и министър на икономиката и развитието Янис Драгасакис. От своя страна министърът на земеделието Ставрос Араховитис посочи, че \"диалогът остава отворен и никоя врата не е затворена\". Той припомни, че се е срещнал със синдикални представители на 14 декември, за да разговаря за техните безпокойства. През 2017 година големи демонстрации на фермери прераснаха в инциденти в Атина пред министерството на земеделието, припомня АФП. Тогава протестът беше срещу увеличението на социалните вноски и данъците на фермерите в разгара на дълговата криза.", "date": "2019.02.10", "title": "600 трактора блокираха пътища в Гърция"}
{"url": "https://standartnews.com/mneniya/zemnata-svinya-i-ponyatieto-za-nebe-384685.html", "text": ". Годината на земната свиня. И ако вярвате на китайците, разбира се. Аз не им вярвам много, въпреки ред очевидни доказателства, че си струват. Ето, всички се превъзнасят по “made in Germany”, а смятат китайските стоки за ментета, но китайската стена е на 5000 години и още си стои, а Берлинската и 50 не можа да изкара... . Свинята, както би написал в Рибния буквар Петър Берон, е \"добитък най-похож на человекът\". От свинята взимаме органи и тъкани, присаждаме си ги и нашето тяло ги възприема като свои. Даже евангелистите Лука и Марко свидетелстват, че бесовете молели Христос, ако ги прогони от човеците, да ги прати да се заселят при свинете, явно като най-близки до хората. Свинята и свинското начало са до такава степен слети с нас, че смело можем да заявим: който яде свинско, е половин канибал. А единственото хубаво нещо на това да си канибал, ако не се казваш Иди Амин или Ханибал Лектър, е, че може още на 8 години да опиташ жена... Горното изречение показва, че  Не само феминистките, но дори най-покорни и обикновени жени са сигурни, че мъжете им са свине. Да не говорим пък за народните премъдрости, които обвиняват свинята, че  Всъщност това с бисерите е много хубава метафора. Свинята, прелюбезни, понеже с развитието на еволюцията никога не е очаквала атака отгоре, няма никаква представа за света над нея, няма понятие за небе. Затова, ако хвърляте бисери на свинете, тя се пули и чуди – „Я, тези бисери откъде се взеха?!” ! Както виждате, Добрият Господ Бог не е бил много благосклонен към това животно, лишавайки го от небе. Вероятно за компенсация обаче Той го е надарил с 30 минутен (тридесет минутен!!!) оргазъм... Какво да ви кажа, може би пък си струват някои недостатъци и това да завършиш живота си като пържола, за сметка на 30 (тридесет!!!) минутен оргазъм?! Както казал Мечо Пух на Прасчо: „Свиня, научих бъдещето ти!“ „Ооо- зарадвал се Прасчо – прочел си ми хороскопа?!“, „Не – отвърнал Пух –намерих една готварска книга...“ Но стига толкова възхвала на свинята! Годината на земната свиня обещава да е лекомислена и щастлива, поне според китайските разбирания. Последната такава година е била през 1959-а! Годината, в която пускат първата кукла Барби, първото предаване на БНТ, първите снимки от обратната страна на Луната и  Да ме извинят колегите, но мисля, че най-малко промени от тогава са настъпили в Куба и БНТ, останалите неща доста се промениха. Имам пред вид куклите Барби, Аляска и Хавай.  И предизборните свинщини вече започнаха. Основните политически сили захванаха да се замерят с дребни компромати, чиято основна цел е да отдалечат колкото се може възможността за повдигането на някои сериозни теми. Дори и президентът се включи – вероятно неволно – като направи темата за крепенето на Мадуро основна политическа дъвка на седмицата.  Сега, ясно е, че Америка особено страстно защитава демокрацията в по-богатите на петрол страни, но е и ясно, че въпросният Мадуро, а преди него лудият Чавес, превърнаха най-проспериращата държава в Южна Америка в една от най-бедните страни в света! Но интересно е, че ние смятаме последните избори във Венецуела за недемократични, докато за последните избори в Китай май нито САЩ, нито ЕС имат някакво особено мнение... Така де, венецуелците да му мислят, ние си имаме наши свинщини, над които да се упражняваме. На първо място трябва да поставим родната журналистика. Тя е уникална и до такава степен компетентно информираща, че  След като не Георги Гергов, а полицията я търси, явно не е Нинова... Друго ще е. Зоолозите компетентно се произнесоха, че избягалото може да изкара без храна 12 месеца и е в отлично здраве до 40 години. Това се доближава до показателите за средния българин на Евростат. Така че може боа да е избягала в Пловдив, може и среден българин да е избягал. Да се чудиш има ли още неизбягали, след като различни статистики през седмицата определиха българите в чужбина от 1.3 млн. до 2.7 млн. Преди време вече уволненият шеф на Агенцията за българите в чужбина твърдеше, че били повече от 5 милиона! Но колкото и да сме и където и да сме българите по света, в годината на земната свиня нямаме бисери, които да хвърляме на свинете и имаме ясна представа за небе. Дотолкова ясна, че всички сме компетентни - Грипен или F16 трябва да охраняват небето ни. То, както казва поетът, е „като от коприна”. Пак китайско изобретение, с една дума.", "date": "2019.02.10", "title": "Земната свиня и  понятието за небе"}
{"url": "https://standartnews.com/kultura/alisn-dzheni-razocharovana-ot-oskarite-384735.html", "text": "Алисън Джени сподели, че е крайно разочарована от промените на тазгодишните награди „Оскар“. Както знаем, церемонията няма да има водещ за първи път от десетилетия насам. Освен това има вероятност и друга традиция да бъде нарушена. Обикновено последният победител в дадена категория би връчил статуетката на настоящия печеливш. Но сега витаят слухове, че различни звезди ще поемат ролята вместо предишните отличници. Джени спечели „Оскар“ миналата година за най-добра поддържаща роля за участието си в „Аз, Тоня“. „Изглежда, че традицията няма да бъде спазена този път. Това наистина ме натъжава“, коментира актрисата в Инстаграм. Новината все още не е потвърдена от Академията, а до церемонията остава по-малко от месец. ", "date": "2019.02.10", "title": "Алисън Джени разочарована от Оскарите"}
{"url": "https://standartnews.com/kultura/niki-sotirov-bg-kulturata-e-na-krachka-ot-prostitutsiyata-384736.html", "text": "Ники Сотиров тази седмица има поредна премиера – прочутият актьор е поп Мартин в тийнейджърския екшън „Смартфонът беглец“ на сценариста продуцент д-р Златина Филипова и режисьора Максим Генчев. Неговият герой е историческа личност, ситуирана във фентъзи- героична кинаджийска ситуация. Сотиров е и барон Бонър в „Дякон Левскси“ – първата голяма продукция на Максим Генчев и д-р Златина Филипова. Сотиров и Генчев бяха заедно и в „Седем часа разлика“ – сериала на Милена Фучеджиева и Маги Халваджиян, който шоково беше свален от праймтайма на Би Ти Ви в пика на зрителския интерес и с готов следващ сезон. Ники обаче вярва в изначалния си късмет и е убеден, че рано или късно нещата от живота и в изкуството идват на мястото си. Самият той има изумителен старт в кариерата си – при това още преди първия си учебен ден във ВИТИЗ. „Отворих вратата на Академията, за да вляза в първия си учебен час - след 25 месеца казарма - и на прага ме спря Жени Радева. „Мога ли да ви направя снимка?“, запита тази изключителна дама. Оказа се, че с Въло Радев търсят млади и непознати лица за „Адаптация“, спомня си Ники. Ето какво сподели той пред „Стандарт“. - Господин Сотиров, що за личност е вашият герой в тийнейджърския екшън „Смартфонът беглец“?  \r\n- Поп Мартин е ексцентричен, експанзивен, енергичен – много образован за времето си човек, който е мотивиран от своята кауза. Той е благородник – въпреки че в средата на по-миналия век подобно определение звучи доста абстрактно по българските земи. Една от дискусионните тези в митологията около поп Мартин е, че той и Вълчан Войвода правят дарение за построяването на Софийския университет. Но е факт, че точно те двамата са помагали на всеки, който е искал да изучи детето си или да вдигне къща, плащали са на лекари, за да лекуват най-бедните. Въобще хуманността е била отличителна черта за поп Мартин и Вълчан Войвода. Те обаче са прилагали и един от Крумовите закони – който посегне да открадне, пада посечен на място.  \r\n- В кой момент от историята ни добротата и мъжеството в националния характер останаха в миналото? \r\n- Те са закодирани в архетипа на българина, в жилавия му дух. Но криворазбраните стойности на демокрацията размиха основите на ценностната ни система.  Сред големите проблеми днес са отприщената агресия, жаждата за насилие, стремежът към мъст. Всичко това хвърля сянка върху лицето на народа, върху исконните библейски християнски добродетели, в който винаги е вярвал. Но да не забравяме, че  когато плюеш срещу планината, плюнката се връща  върху челото ти.   \r\n- Правите сам почти всички каскади  в „Смартфонът беглец“...   \r\n- Да, но до мен е самият Горан Гънчев, който отлично играе Вълчан Войвода. Помагаше ми в по-сложните сцени, а в най-сложните влизаше професионалист. Във филма всичко изглежда много истинско, а не като на кино.   \r\n- Помните ли първата си каскада в ранната ви младост? \r\n- И още как: за малко щях да се обеся в „Адаптация“. За части от секундата изпуснахме ситуацията от контрол.  Но това ни най-малко не ме изплаши, въпреки че Въло Радев много се стресна. Аз по принцип имам навик да флиртувам с риска. Но не бива самоцелно да се прекалява – иначе се губи автентичността.  Киното не е документално отражение на живота – то опоетизира живота.  Дори изстрелването на куршум трябва да бъде направено красиво и ефектно, за да въздейства върху публиката.  \r\n- Имате и „давене“ в кариерата си... \r\n- Да, в „Голямото нощно къпане“. Бина Желязкова седеше на брега и викаше по мегафона: „Хайде, бе, пудро, удави се като хората“. За мой ужас този момент настъпи, а тя започна да ме хвали на висок глас: „Ето го давенето за „Оскар“. И едва когато пост фактум разбра, че съм бил на косъм от реалната драма, се притесни ужасно. В „Къщата“ на Стефан Димитров – режисьорът, който за съжаление отдавна не е между нас -  предозираха пиропопаденията ми и аз буквално прехвърчах на метър и половина от камерата. Фашистки агенти застрелваха моя герой в Съдебната палата и излетях като новогодишен фойерверк, но се приземих добре. Стефан веднага се разпореди да дойде лекар, който известно време да следи пулса ми, но, слава Богу, всичко се размина. Подобни етюди каляват психиката и тялото. Днес пиропопаденията вече са значително по-съвършени. Особено в американското кино, където ме „застрелват“ почти във всеки филм.  Но не всичко е толкова забавно, колкото изглежда отстрани. Спомням си, че в италианско-българска продукция големият Любомир Димитров, съпругът на Емилия Радева, получи сериозна травма в китката и се наложи сложна операция.  \r\n- Въло Радев, чиито филми никога няма да бъдат дори достигнати, като че ли ви отглежда от първия ден на пътя ви... \r\n- В „Адаптация“ той се отнасяше към всички нас като към свои свидни деца, в които инвестира цялата си любов и надежда за бъдещето на българското кино. Винаги много ме е обичал - научи ме, че киното е вселенска наслада и че трябва да му служиш с търпение и самообладание. Бях плътно до Въло и след като синът му Ради си отиде – в никакъв случай не искам да кажа, че съм се опитвал да заместя детето му или пък че той е проектирал върху мен онези бащински чувства, които всеки пази само за чедото си. Но наистина имахме много силна духовна връзка – помагаше ми във всичко, напътстваше ме,  съветваше ме до последния си дъх Гастролирах в Япония, когато в София беше започнало поклонението пред Въло. Спестиха ми го преди спектакъла, но аз усещах различна емоция, докато играех. Чак няколко часа след финалните овации Петьо Андонов, тогава посланик в Токио, а сега в Южна Корея, ми каза: „Още някой те гледаше – от едно друго място. Мисля, че те е харесал“.  \r\n- Вие и Максим Генчев сте от най-печените кинаджии в индустрията – имаше ли челни сблъсъци на терен: в „Дякон Левски“ и в „Смартфонът беглец“?  \r\n- Не. Обединявахме енергия и усилия в детайлите – дори прекомерно. За да се случат нещата. Максим умее да дешифрира героя и в най-незабележимите нюанси и това провокира актьорите да бъдат по-ефектни, по-атрактивни.  \r\n- Кино мачовците като вас двамата са все по-малко... \r\n- Така е. Максим е вулкан от чувства – изригнат ли, му създават фенове или опоненти. Но това е нормално. При мен емоциите са не по-кротки. Идентичният нрав ни събра преди много години: ние сме състуденти – той беше при Крикор Азарян, аз – при Сашо Стоянов. С Генчев се биехме по \"Раковска\" с всеки, който си позволяваше да подхвърля цинични реплики към момичета с нас и край нас. Свирехме на китарките, пиехме си водката в Унгарския, бяхме щастливи, често нетърпими и неуправляеми. И сега сме същите. Нито търпението, нито  самообладанието някога са били нашата стихия. \r\n- Къде е тръпката, когато влизате в исторически образ? \r\n- В другия  тип отговорност, в различната като послание атмосфера, в по-особената концентрация, във визуалното доближаване. \r\n- Вашият Патриарх Евтимий в „Антихрист“ на Бойко Илиев по Емилиян Станев звучи доста апокалиптично в своята безпомощност пред падението на нацията...   \r\n- Евтимий казва, че праведният християнин обича грешните. Че истинският следовник на Христос чувства вина за всеки чужд грях.  Човек трябва да отвръща със своята и с Божията любов на нещастните. А да бъда Патриарх Евтимий е комплимент от звездите. Надявам се на още благосклонност от тяхна страна.  Ромео играх във ВИТИЗ, с Хамлет се разминах, но имам време за крал Лир и Ричард Трети.  \r\nБойко Илиев извади модерността от „Антихрист“ -този световен роман. Думите на отец Лука звучат така, като че ли са казани тук и сега по апокалиптичните новини по БНТ, Би Ти Ви, Нова и другите телевизии: „Погледни, Теофиле,  в каква държава живеем – блюдолизци, мазници мислят само за вещи. Готови за един грош да продадат брата“.  Целият „Антихрист“  е за вярата, за моралното израстване, което приближава до Бога. Голямото лично духовно крушение на Патриарха е, че той не успява да задържи устоите на православната вяра. Поробването на България го убива – първо убива духа му, а после и физиката му. Никой не знае къде са мощите му. След абдикацията на Иван Александър Патриарх Евтимий управлява държавата.  А според легендата брадвата над главата му окаменява в ръката на палача. Пак според легендата Шеремет бег казва: „Бог не го дава“ и го праща  на заточение. Но Евтимий живее само няколко години, не се знае кога точно умира.  Апотеозът на българския дух е в тази сложна драматургия. Във фокуса й е величието на нацията, която никога не е сменяла името си и нито едно нейно знаме не е пленено. Български племена са съществували още преди Христос.  \r\n- Колко пъти са ви канили в политиката? \r\n- Няколко. През 2005-а бях много напред в листите - на абсолютно сигурно избираемо място. Но точно тогава разбрах, че  политиката и изкуството са тотално несъвместими Не можеш да ги правиш паралелно и качествено. Така го усетих. И се смирих със себе си. Не съм имал блянове да ставам политик. Моята амбиция беше да помогна на културата ни, която винаги е била европейска в своята значимост, но би могда да бъде и световна. А днес е на половин крачка от проституцията.  Това е голямата ми болка.  \r\n- Обикаляте из България не само с \"Антихрист\", но и с „Жертвата“ с Елена Петрова, с „Валят пари“ с Ани Петрова – какво виждате из държавата? \r\n- Бедност и тъга. Сивота. В много повече нюанси, отколкото ми се иска да бъде. Но не съдя хората – така губя времето, в което бих могъл да ги обичам.  Оглеждам се за светлината, за усмивките на младите. Имам повече мечти, отколкото спомени. Аз съм непоправим оптимист – нямам време да се уморя, живея извън календара. И без да съм наивник или глупак, вярвам, че утре България ще е по-добро място за живеене. Защото е земя, избрана и благословена от Бога. В най-големите катаклизми – природни и духовни – България ще остане остров на спасението. ", "date": "2019.02.10", "title": "Ники Сотиров: БГ културата е на крачка от проституцията"}
{"url": "https://standartnews.com/sport/yuventus-veche-vodi-s-11-tochki-na-vtoriya-napoli-384755.html", "text": "Ювентус увеличина преднината си пред втория в италианската Серия А Наполи на 11 точки.о Това стана възможно след победата на шампионите с 3:0 при гостуването на Сасуоло. Сами Кедира откри резултата в 23-а минута. В 70-ата Роналдо вкара с глава за 2:0. Накрая на мача той подаде на Емре Джан за крайното 3:0.", "date": "2019.02.10", "title": "Ювентус вече води с 11 точки на втория Наполи"}
{"url": "https://standartnews.com/kultura/shche-gledame-guinet-poltrou-po-netfliks-384729.html", "text": "Компанията на Гуинет Полтроу „Goop“ получи собствена поредица по Нетфликс. Документалните епизоди ще излязат в стрийминг сайта през тази есен, съобщиха от списание „Variety“. 30-минутните серии ще бъдат водени от шефовете и редакторите на компанията, както и от самата Полтроу. Докато поредицата по Нетфликс върви, списанието „Goop“ ще бъде спряно. Слухове за евентуално партньорство меджу двата гиганта витаят още от миналия ноември. Очаква се предаването да коментира духовното и физческо здраве, като Гуинет и колегите й ще се обърнат към доктори, експерти и изследователи за помощ. Актрисата основа „Goop“ през 2008-а и прозивежда редица продукти. ", "date": "2019.02.10", "title": "Ще гледаме Гуинет Полтроу по Нетфликс"}
{"url": "https://standartnews.com/svyat/protesti-v-madrid-sreshchu-kabineta-na-sanches-384726.html", "text": "Няколко хиляди души излязоха по улиците на Мадрид на протест, организиран от опозицията,  срещу испанския премиер Педро Санчес, съобщи  Ройтерс.  Демонстрантите се обединиха под слогана „За обединена Испания, избори сега” и изпълниха площад „Колон” с испански знамена.   Миналата седмица социалистическото правителство на Санчес оповести намерението си за преговори, допълва bTV. Опозицията обаче определи тези действия  като „предателство и капитулация“ пред натиска на сепаратистите, и призоваха за предсрочни избори. Санчес пое властта в Испания през юни 2018 г., но правителството му е на малцинството – едва една четвърт от депутатите в парламента и разчита на каталунските националисти и други малки партии за подкрепа.  Премиерът обаче категорично отхвърля нов референдум за независимост на Каталуния.  Правителството е изправено пред ключово гласуване следващата сряда – за Бюджет 2019 г., което най-вероятно ще се провали без подкрепата на каталунските партии. Те заявиха, че гласът им ще зависи от преговорите, включително въпроса за независимостта. Ако испанското Народно събрание не одобри законопроекта за бюджета, може да се стигне до предсрочни избори.", "date": "2019.02.10", "title": "Протести в Мадрид срещу кабинета на Санчес"}
