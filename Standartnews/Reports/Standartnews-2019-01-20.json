{"url": "https://www.standartnews.com/sport/real-udari-trudno-no-zasluzheno-sevilya-382781.html", "text": "Реал Мадрид успя да надвие Севиля с 2:0 в среща от 20-ия кръг на Ла Лига. В герой за домакините се превърнаха Каземиро, който реализира в 78-ата минута и Лука Модрич в 90-ата. Двубоят на \"Сантиаго Бернабеу\" започна по-добре за домакините. Те контролираха повече топката и създадоха и първата ситуация логично бе пред вратата на гостите. В 6-ата минута Бензема изведе отлично Винисиус, който стреля, но Вацлик изби. Малко по-късно Севиля развиха бърза атака, като Сарабия отне топката от Винисиус, кълбото стигна до Ескудеро, който стреля покрай страничния стълб. В 31-ата минута разсеяно действие на Лука Модрич принуди Куртоа да се намесва, в противен случай гостите можех да поведат. Пет минути по-късно Бензема отправи плътен удар от дистанция, но Вацлик улови. Така двата тима се прибраха на почивката при резултат 0:0.   Второто полувреме започно по идентичен начин, а именно с по-настъпателни действия на Реал. В 51-ата минута отново Винисиус опита късмета си, този път от малък ъгъл, но прати топката покрай вратата. По-късно удар на Каземиро също не попадна в целта, а минути след това Модрич нацели гредата. В 67-ата минута Дани Себайос шутира фалцово от далечно разстояние, но кълбото срещна напречната греда. В 78-ата минута Каземиро най-накрая успя да изведе Реал напред в резултата. Той  стреля мощно от около 25 метра и намери целта 1:0. В последната минута защитниците на Севелия загубиха елементарно при изнасянето. Модрич излезе очи в очи с Вацлик и реализира за 2:0. Така Реал изместват Севиля от 3-ото място в класирането. \"Белите\" са с актив от 36 точки и са временно на седем от лидера Барселона.", "date": "2019.01.19", "title": "Реал удари трудно, но заслужено Севиля"}
{"url": "https://www.standartnews.com/regionalni/zhitelite-na-shumenskite-kvartali-makak-i-mtnitsa-dnes-izlyazokha-na-pr-382763.html", "text": "   Жителите на шуменските квартали Макак и Мътница протестира днес срещу винетките. На обяд те се събраха на входа на квартал Макак и блокираха за кратко пътя за село Царев брод. Първоначално протестиращите имаха намерение да затворят за час кръговото кръстовище на пътя София-Варна, но от АПИ не им разрешили да затворят републикански път. \"Над 90 но сто от хората в двата квартала работят в Шумен и не е редно, след като се водим квартал на града да плащаме винетки\", аргументираха протеста хората пред Радио Шумен. В разговори между кмета на общината Любомир Христов и представители на Агенция \"Пътна инфраструктура\" е станало ясно, че има вариант, при който изискването за винетки за отсечките към шуменските квартали може да отпадне. Протестиращите се надяват на сесията на общинския съвет в края на месеца  да бъде одобрено становище до Министерството на регионалното развитие и благоустройството табелите за края на Шумен да бъдат поставени при изходите на кварталите и  да се налага да ползват винетки. По време на протеста  хората от Макак поискаха и оставката на  директор на областното пътно управление в Шумен Димитър Ковачев.   \r\nЗа неделя е планиран нов протест, отново по обед, но в центъра на другия засегнат квартал - Мътница. \r\nФото - радио Шумен \r\n ", "date": "2019.01.19", "title": "Два квартала в Шумен на бунт срещу винетките"}
{"url": "https://www.standartnews.com/regionalni/razigravat-traditsionniya-obichay-kamila-v-selo-yoglav-382730.html", "text": "Традиционният обичай \"Камила\" ще бъде представен в ловешкото село Йоглав на 20 януари (неделя), съобщават от пресцентъра на община Ловеч. Началото е в 10 ч.  пред кметството. С този обичай хората от селото отбелязват Ивановден по стар стил. Обичаят \"Камила\" в Йоглав се играе още от далечното минало. Това се знае от местни предания и разкази на хората от поколение на поколение. Това е \"игра\", принадлежаща към мъжките маскарадни игри, и се осмисля като веселба за здраве и берекет, пише topnovini. \r\n\"Хиляда\" войници (\"оланкии\") идват с една \"камила\" от далечната държава \"Арабастан\" да играят за здраве и берекет, за много деца, много имане във всеки дом. В групата има още баба, дядо, доктор, циганка, писар, свещеник, музиканти, които имат свои роли и реплики и заедно изпълняват малка \"театрална постановка\" с много интересен сюжет, предизвикваща весело настроение у зрителите, а у домакините - вяра, че добрите наричания и предсказания на играчите ще се сбъднат през новата година.", "date": "2019.01.19", "title": "Разиграват традиционния обичай \"Камила\" в село Йоглав"}
{"url": "https://www.standartnews.com/sport/zibenkhofer-s-vtora-poredna-pobeda-za-svetovnata-kupa-382758.html", "text": "Австрийката Рамона Зибенхофер спечели втора победа в кариерата си за Световната купа по ски-алпийски дисциплини, след като триумфира за втори пореден ден в спускането в италианския зимен център Кортина Д'Ампецо. 27-годишната Зибенхофер, която беше с трети стартов номер, финишира за 1:36.22  минута и повтори успеха си от вчера в тази дисциплина на пистата \"Олимпия деле Тофана\". Втора днес на 4 стотни от секундата остана сънародничката й Никол Шмидхофер, а световната шампионка в спускането от Санкт Мориц 2017 Илка Щухец (Словения)  завърши трета на 51 стотни от Зибенхофер. Звездата на женските алпийски ски Линдзи Вон (САЩ), която вчера се завърна на пистата, днес остана на 9-о място на 1.36 секунди зад Зибенхофер. Вчера Линдзи Вон завърши 15-а. Пред американката днес завърши и олимпийската шампионка в алпийските ски и сноуборда Естер Ледецка (Чех). В генералното класиране за Световната купа Микаела Шифрин (САЩ) е на върха с 1394 т след 21 старта от общо 37. Втора е Петра Влъхова (Словакия) с 898, а трета - Уенди Холденер (Швейцария) с 597 т. В подреждането за малката световна купа в спускането води Никол Шмидхофер (Австрия) с 328  точки, следвана от Рамона Зибенхофер с 320 и Илка Щухец с 298 точки. Утре в Кортина Д'Ампецо предстои супергигантски слалом за жени в който ще стартира и голямата звезда Микаела Шифрин (САЩ). Състезанието ще бъде излъчено пряко в България само по Евроспорт 2 от 12,15 ч. фото ЕПА/БГНЕС", "date": "2019.01.19", "title": "Зибенхофер с втора поредна победа за Световната купа"}
{"url": "https://www.standartnews.com/sport/arsenal-pobedi-chelsi-s-20-v-derbito-382782.html", "text": "Арсенал спечели след по-добра игра лондонското дерби срещу Челси с 2:0. Топчиите направиха отлично първо полувреме в което вкараха и двете си попадения чрез Лаказер (14 мин) и Косиелни (39). С победата Арсенал вече има 44 т и е само на 3 от петия Челси. Лидер продължава да е Ливърпул с 60 т, пред Ман.Сити - 53 и Тотнъм - 48.", "date": "2019.01.19", "title": "Арсенал победи Челси с 2:0 в дербито"}
{"url": "https://www.standartnews.com/kultura/potomka-metodiy-kusev-szdava-blgarsko-uchilishche-v-shveytsariya-382768.html", "text": "От 2004 година в швейцарския град Цюрих функционира частно българско  училище. \"Сега, 15 години по-късно, в него се обучават вече 53 момчета и момичета\", съобщи пред БТА Маргарита Кусева, основател на българското дружество „Родна реч“ в Цюрих. Учебната програма включва 80 часа и е съобразена с изискванията на МОН. Родителите на децата заплащат по 250 франка за семестър. Частното българско училище има открит филиал и в още един швейцарския град - Цуг, а преподавателите вече са трима. За уроците са осигурени учебници от Министерство на науката и образованието.В учебната програма са включени и лекции по история и география на България. \r\nУчениците са на възраст от 2 до 13 години и са разпределени в шест групи. \"Всеки възпитаник на „Родна реч“ научава български език писмено и говоримо за три-четири години\", казва Кусева. Оценката от български език влизала в свидетелството на всеки техен възпитаник след втори клас в швейцарското училище. В българското училище има и курс за възрастни. Настоятелството кани на гости български културни дейци, организира концерти и театрални постановки. Тук няколко пъти своето високо изкуство е показал и представителният детски ансамбъл „Загорче“ от Стара Загора. \r\n \"Откриването на училището е преди всичко успех за нашата сравнително малка българска общност в Швейцария“, казва Маргарита Кусева. Тя е внучка на старозагорският митрополит Методий Кусев, който създава български училища и читалища в Македония през Възраждането. Сега и тя като прочутия си дядо популяризира българския език и културата ни в алпийската страна. Маргарита е компютърен специалист и работи по проекти в държавната администрация. Омъжена е за швейцарец и е щастлива майка на три деца.  \r\n Българското училище и дружество \"Родна реч\" имали подкрепата и на известни българи с успешна кариера в страната на шоколада и банките. Сред тях са световно известните оперни изпълнители Веселина Кацарова – артистичен директор на Старозагорската опера и Почетен гражданин на Стара Загора, и тенорът Бойко Цветанов. \r\nФото - Румяна Лечева", "date": "2019.01.19", "title": "Потомка на Методий Кусев създава БГ училище в Швейцария"}
{"url": "https://www.standartnews.com/sport/levski-startira-s-khiks-v-kontrolite-382759.html", "text": "Левски не успя да победи УФА завършвайки 1:1. Това бе първата контролна среща на \"сините\" от началото на зимната подготовка.  Попадението за \"сините\" падна в 21-ата минута и бе дело на Джордан Н'Кололо, който е на проби. Французинът реализира от фаул с отлично изпълнение на около 25 метра от вратата, като не остави шансове на Беленов. Резервата Ловро Бизяк изравни от дузпа в 57-ата минута. В 13-ата минута Н'Кололо стреля силно, но Беленов без проблем спаси. Малко след това пропуски направиха Яблонски и Юруков, а пред вратата на Ники Михайлов, който направи повторен дебют за Левски, нямаше особено много положения през първата част. Така на почивката резултата беше 1:0 в полза на Левски. В началото на второто полувреме Стоянович направи осем промени, като в игра се появиха Кръстев, Цветкович, Рейш, Горанов, Тиам, Мариани, Кабрал и Костов. С влизането си пред Тиам се откри възможност да удвои, но стреля с глава в ръцете на вратаря. Възпитаниците на Славиша Стоянович стояха по-добре на терена от руснаците, но грешка на Мариани доведе до изравнително попадение. Халфът се опита да върне топката, но нескопосаното му действие изведе играч в зелено, който беше фаулиран от Кръстев в наказателното поле и съдията отсъди дузпа. Зад топката застана словенецът Резяк, който изравни в 57-ата минута. Въпреки допуснатото попадение \"сините\" продължиха да са по-настъпателни, но до гол така и не се стигна. Илия Димитров имаше възможност да поведе отново столичани напред, но стреля в ръцете на вратаря. В 74-ата минута хубав изстрел на Кротов от 22 метра се отби в дясната греда на Кръстев. До края на мача нямаше сериозни опасности пред двете врати. Така Левски записа хикс в първата си контрола срещу 14-ия в класирането на Русия. Следващата проверка на тима от \"Георги Аспарухов\" е срещу Хенан (Китай) на 25 януари. ", "date": "2019.01.19", "title": "Левски стартира с хикс в контролите"}
{"url": "https://www.standartnews.com/biznes/biznest-se-strakhuva-ot-retsesiya-382779.html", "text": "Ново проучване сред над 800 изпълнителни директори на компании показа, че световните бизнес лидери гледат на възможността от рецесия като на основна външна причина за тревога през 2019 г. Това показват данни на изследователската група The Conference Board, според които заплахите за световната търговия и политическата нестабилност застават съответно на второ и трето място, съобщава CNBC, цитирана от investor.bg. Заплахата от надвиснала рецесия е риск номер едно в Япония, Китай и Латинска Америка, но е на трето място според изпълнителните директори в САЩ. Там опасността за киберсигурността е източник на най-много притеснения, а новите конкуренти са на второ място. Търговските бариери между САЩ и Китай предизвикаха опасения за пълномащабна търговска война, която би могла да предизвика сериозни затруднения за икономиките по света. Въпреки това сред бизнес лидерите в Китай търговските притеснения се нареждат на второ място, а в САЩ са на четвърто. Много по-ясна е картината по отношение на вътрешните рискове, където изпълнителните директори от всички региони по света посочват привличането и задържането на квалифицирани кадри като основна тревога. „Докато конкуренцията в световен мащаб нараства, а свободната работна сила намалява, не е изненада, че изпълнителните директори посочват квалифицираните хора като основен проблем на 2019 г., който ги притеснява“, посочва Ребека Рей, автор на доклада и част от ръководството на The Conference Board. Налице е консенсус сред бизнес лидерите, че новите технологии също биха могли да предизвикат промени в съществуващите бизнес модели и пазари. В същото време доклад на Световния икономически форум от тази седмица установи, че нарастващият риск от политически сблъсъци между основни световни сили ще попречи на бизнеса и правителствата да се справят с належащи проблеми като климатичните промени и кибератаките в световен мащаб.", "date": "2019.01.19", "title": "Бизнесът се страхува от рецесия"}
{"url": "https://www.standartnews.com/kultura/yuliyan-vergov-se-otdava-na-lyubovta-382734.html", "text": "Доцент Виктор Банков се отдава изцяло на чувствата си в „Откраднат живот“ 7 , чието мото е „Любовта лекува“, коментира Юлиан Вергов в „Събуди се“ по Нова. Прочутият актьор обаче подхвърли между редовете, че героят му отдавна се е излекувал от слабостите, които пораждат страстите – така че загадката остава: дали хирургът ще се върне към д-р Огнянова, с която скъса окончателно на финала в  предишния сезон на култовия сериал или ще се посвети на Виктория. „Важното е, че се връща към доброто. А, както всички добре знаем, нещата от живота се случват, докато кроим планове“, метна още малко „въдици“ Вергов. Той се похвали със страхотните операционни и реанимация в новата болница „Света Анастасия“, която е ситуирана в Техно парка и разказа, че в предишната, „Свети Кирил“, най-любимото пространство му бил складът, а самият той пък хич не се страхувал от медицинските термини – дори нямал необходимост от постоянни професионални разяснения. Снимките на седмия сезон за „Откраднат живот“ навлизат във вихъра си. Ралица Паскалева се завърна пред камерите, а феновете очакват и нови  лица – най-вероятно за неврохирургията.     ", "date": "2019.01.19", "title": "Юлиян Вергов се отдава на любовта"}
{"url": "https://www.standartnews.com/kultura/ovatsii-i-slzi-za-mzht-na-tretiya-den-v-doma-na-kinoto-382694.html", "text": "Азербайджанският филм „Мъжът  на третия ден“ предизвика топли аплодисменти в препълнената зала в Дома на киното“ в София. Лентата бе показана в рамките на Филмовия фестивал SOFIA MENAR и изгледана с голям интерес от ценителите на качествени  продукции. \"Мъжът от третия  ден\", продуциран от филмовото  студио \"AzerbaijanFilm\" разказва драматичната история на азербайджанец, който след освобождаването си от затвора  открива, че семейството му е загинало, а родният му район е окупиран от Армения. Той пресича с голям риск така наречената „линия на съприкосновение“ съсс войсънародник и достига до своето село в Калбаджар, където отива, за да посети гроба на  родителите си. Но това не е само филмов сюжет, а суровата действителност, пред която е изправен Азербайджан от почти́ 30 години.Арменско-азербайджанският конфликт доведе до окупирането от Армения на почти една пета от територията на Азербайджан и превърна всеки десети човек в моята страна вътрешно разселено лице или́ бежанец, напомни преди прожекцията тази тъжна статистика посланикът на Азербайджан г-жа Наргис Гурбанова. Филмът е вълнуващ разказ за тъжната съдба на Дилгам Асгаров и Шахбаз Гулиев, които бяха пленени от армията на Арме́ния при посещението им на гробовете на родителите им в окупи́рания Калбаджарски регион на Азербайджан през 2014 г.,разказа дипломатът. Изфабрикуваното от незаконния сепаратистки режим дело осъди Дилгам на доживотен затвор, а Шахбаз - на 22 години лишаване от свобода. Въпреки силнотоосъждане на тези действия от международната общност, двамата още са в плен. \"Мъжът от третия ден\" описва трагедията, породена от този конфликт, тежкото положение на 1 милион азербайджанци, избягали от домовете си и огромното им желание да се върнат в земите, където техните предци са живели от векове. Филмът е прожектиран на 41-ия Световен филмов фестивал в Монреал  през 2017 г. година в Канада, на 39-ия Международен филмов фестивал в Кайро и спечели награда за най-добър актьор на 5-ия Международен филмов фестивал в Антакия през 2017 г. Вечерта на азербайджанското кино се проведе за трети път в „Дома на киното.През 2018 г. Азербайджан отпразнува 120 -годишнината на азербайджанската кинематография, която бе отбелязана и в България с филмови проже́кции в София, Варна, Бургас, Пловдив, Созопол и Руен. Така българските любители на киноизкуството вече са запознати с богатите традиции и успехи на кинематографията на Азербайджан.  ", "date": "2019.01.19", "title": "Овации и сълзи за  „Мъжът на третия ден“ в Дома на киното"}
{"url": "https://www.standartnews.com/kultura/deyan-otkazva-roli-za-da-e-primeren-bashcha-382733.html", "text": "Деян Донков е отказал доста предложения за нови роли в името на това да бъде примерен баща. „Искам да си гледам по-малкия ми син. Дадохме го на ясла само за кратко – докато с Радина репетирахме „Любовникът“. Иначе навсякъде си го водим с нас“, сподели актьорът режисьор в „Тази събота“ по Би Ти Ви.  Той призна, че се опитва да бъде „хигиеничен“, става ли дума за възпитанието на момчетата му – Деян младши от Анастасия Ингилизова и Христо от Радина Кърджилова.  Тийнейджърът дори не е гледал премиерния спектакъл в Народния, защото не се препоръчва за деца до 16. „Има някои нецензурни думи и определени мизансцени, които не са препоръчителни до определена възраст.  А когато преговаряхме за правата на пиесата от Харолд Пинтър, стана ясно, че в постановката не бива да има напълно голо тяло“, уточни Деян. Затова пък на камерната в Народния двамата с жена си Радина Кърджилова се впускат във всевъзможни еротични и психологически етюди, за да разкрият екзистенциалните драми на героите си – съпрузи, отегчени след 10-годишен брак, които се опитват да възродят замиращи чувства и сексуални страсти с позволени и непозволени душевни и физически хватки.", "date": "2019.01.19", "title": "Деян отказва роли, за да е примерен баща"}
{"url": "https://www.standartnews.com/svyat/45-khilyadi-izpratikha-ubitiya-kmet-na-gdansk-382769.html", "text": "45 хиляди поляци участваха в траурната церемония и се простиха с трагично убития кмет на Гданск Павел Адамович. След опелото урната с праха на Адамович бе погребана в базиликата \"Възнесение на Пресветата Дева Мария\" в историческата част на родния град на Адамович, на който той бе кмет над 20 години, съобщи ТАСС, Катедралата \"Дева Мария\", където се състоя траурната церемония, е една от най-големите в Европа. Тя обаче не можа да побере всички желаещи да се простят с Адамович. Екрани на централните площади във Варшава, Вроцлав, Познан и други полски градове предаваха церемонията.. \"Открит , прекрасен човек, който не отказваше помощ на никого\", така жителите на Гданск говореха пред журналисти в днешния тъжен ден за северния полски град на брега на Балтийско море. С Адамович се простиха председателят на Европейския съвет Доналд Туск, приятел на загиналия, президентът на Полша Анджей Дуда, премиерът Матеуш Моравецки, бившият президент Лех Валенса, бившият германски президент Йоахим Гаук, кметове на много полски градове и други. Адамович бе наръган миналата седмица в неделя с нож от мъж с криминално минало, който изтъкна и политически мотиви за убийството си. Кметът на Гданск почина в болница на следващия ден въпреки усилията на лекарите да го спасят. Трагедията се разигра на концерт на открито в града по случай приключването на много популярна в Полша кампания за набиране на средства с благотворителна цел, наречена \"Големият оркестър за празнична помощ\". Организаторите на днешната траурна церемония помолиха жителите на Гданск и всички желаещи да се сбогуват с кмета да почетат паметта му, не като носят цветя и свещи, а като дарят средства за благотворителност. Затова днес по улиците на града излязоха доброволци на кампанията и представители на други организации.", "date": "2019.01.19", "title": "45 хиляди изпратиха убития кмет на Гданск"}
{"url": "https://www.standartnews.com/kultura/maksim-genchev-kinoto-e-voyna-382737.html", "text": "„Смартфонът беглец“ - поредният филм на железния тандем Максим Генчев и д-р Златина Филипова, която този път е не само продуцент, но и сценарист,  тръгва по българските кина на 8 февруари. Тийн екшънът вече обиколи чужди и родни фестивали, получи награди и аплаузи, отвори врати за следващи международни копродукции на „Амрита арт“. Тримата млади актьори, които са в главните роли – Матей Генчев, Симеон Филипов и Василена Стоянова – пък се сдобиха със стабилен, многолюден и разноезичен фен клуб.  \r\nЕто какво сподели пред „Стандарт“ Максим Генчев – за снимките, за киното, за риска да бъдеш толкова смел, колкото си бил през детството, за Дънов.          - Господин Генчев,  предишният ви игрален пълнометражен филм „На педя от земята\" беше вашият „Амаркорд“ в драмата, сега отново се върнахте към детството с тийн екшъна – защо го направихте, носталгията ли ви подгони?   \r\n- Когато се усетиш поостарял и поуморен и в шок релакс на възрастта, нахлуват детски спомени. Те леко стресират – от това, което те очаква. И разбираш, че трябва нещо да промениш – до колкото е възможно. Но не като самонавивка, а като отпускане в молитва – назад, към годините, винаги примесени с дързост, с опасност, с приключения. Сетивата ти започват да се отварят за любопитството, за почудата пред света. Преодоляваш студа и се наслаждаваш на чистия въздух, на процеждащото се слънце, дишаш свободно - за да се отдадеш. В случая – на филма.  За да преживееш безстрашните думи и дела, които тук и сега не би си позволил в реалността. Носталгията е само в този смисъл. По-скоро е  \r\nжажда и копнеж да повториш мечтите  \r\n- Какво не можете да си позволите сега – в сравнение с детството? \r\n- Почти нищо, свързано с наивността, с усещането, че светът е твой, което доминира на онази възраст. Обръщането назад е много трудно, ако го правиш по рационален път - по-добре ми е да го огледам в легото на племенника ми. Животът е пълен със сладки обрати – те са обект на изкуството.  Великите като Уди Алън и Чарли Чаплин умеят да ги въплътят в смях.  Смехът е милостта на света  Дава надежда и щастие.       \r\n- Какво е най-важното за вас от онази епоха? \r\n- Изградих характера си. Баща ми беше граничен офицер и сме живели из цяла България – Петрич, Видин, Бяла слатина, Белоградчик , Мадан, Рудозем... През две години се местехме и аз се озовавах на ново място, сред различни деца. Точно тогава се калих – да бъда лидер, с бързи мерки и постъпки да се доказвам: кой съм, защо съм, какво искам.  Честата промяна на средата ме възпита да налагам „аз“-а си.  И формира моята непригодност към стадното живеене, към наложените стандарти, към конюнктурното измерение на битието ни. Винаги съм действал според собствените си желания. Никога не съм си позволявал да се обезлича, да се свия, да се прибера, да се превърна в интроверт.  Винаги съм гледал да бъда открит, отворен, мощен – за да се наложа.   \r\n- Това полезно или вредно е за театъра и за киното? \r\n- За театъра е много много вредно, защото си част от единен организъм. В киното помага. Там цял ден си на терен. Дори да си в главна роля, пак снимаш не повече от два часа. В останалото време чакаш. И когато настъпи твоят миг, разкриваш цялата си индивидуалност.  Режисьор обаче е загубен, ако не носи лидерството в кръвта си -  защото трябва да обединява.  В  „Дякон Левски“ управлявах 700 човека. Има много талантливи режисьори, които не умеят да ръководят със задължителните за киното мащаб и светкавичност.  А за разлика от сцената няма репетиции три  месеца на топло с интелектуални анализи на този миг от текста, на онази критична ситуация, на другата философска интерпретация.  В киното е необходима страшна динамика, защото  един снимачен час струва 2000 евро Не пилееш пари - нямаш нито избор, нито изход. \r\n- Оказва се, че сте станал по-железен и още по-труден тъкмо в седмото изкуство... \r\n- Киното е война. Висиш 8 часа в окоп с кал и лед, за да произнеш на края думите „Ще изям всяко късче от теб“ -  моя реплика от американски филм. После едвам движиш краката си, не знаеш дали ще имаш сили да се прибереш –на ръба на смъртта си, но не умираш, разбира се.  Театърът е  тренировка, след която взимаш душ, за да разпуснеш.     \r\n- На какъв етап от битката е БГ киното в момента, според вас? \r\n- То все още е върху стъпалото на примитивизма. За жалост две-трети от хората, които го правят, обичат повече себе си в киното, отколкото киното в себе си. За тях важното е да получат субсидията, за да заживеят по-охолно – а не за да я инвестират в продукта си.  Ако се посветиш докрай на мисията си - да доведеш филма  до публиката –  можеш да стигнеш до лишения Колко от колегите са готови на това?  При повечето от тях първостепенно е да вземат от киното, а не да му дадат.  В този смисъл родното седмо изкуство е в детството си – първите думи на малчуганите най-често са „дай“ и „искам“.   Има режисьори, които 40 години чакат субсидия. Когато я получат, вече на 60, започват да снимат това, което са искали да кажат преди 40 години. Съвремените хора няма как да го разберат. Снимах кадър, в който единият от актьорите не знаеше какво да прави с телефон от миналия век – първо завъртя шайбата, а после вдигна слушалката, а друг пък се чудеше как да подготви писмо за пощата.  \r\n- Какви са другите проблеми в индустрията? \r\n-  Първият е, че под българско кино се разбират само финансирани от държавата филми – от НФЦ, от БНТ, от Столична община. За онези, другите, от така нареченото независимо кино – тоест с лични инвестиции на частни продуценти –на държавата й все тая. Конюнктурата казва:  „Въобще не ни интересува за какво си харчите парите“. Все едно,  че не представят България. Така че тази неразбория в жанра – не като акт на правене на изкуство, а като акт на взимане на милиони от администрацията – няма да доведе до никъде. Внесох в ГЕРБ искане: сценариите, които влизат в НФЦ за оценяване, да бъдат публикувани.  Да се знае за какви сюжети се гласуват и отпускат милиони  от републиканския бюджет. Повечето от тези текстове нямат нищо общо с киното.   \r\n- Къде са корените: „старите“ идват с привилегиите от соца, „младите“ – с протекциите на актуалните политици? \r\n- Мога да го кажа, но надали бих успял да го докажа – убеден съм, че в продукциите се използват само 30 процента от субсидията. Останалото се отчита с фактури. Но това всички го знаят. Случаен човек не може да получи субсидия – защото ще я вкара във филма си, а няма да я разпредели по веригата. Друг тежък проблем е, че 70 процента от комисиите, „пускащи“ проектите, са от хора, които, примерно, никога не са прочели нито ред от Петър Дънов. Все едно аз да давам оценка на сюжет за Айнщайн.    \r\n- Вероятно говорите за това, че вашият проект за Учителя беше отхвърлен вече два пъти от статуквото? \r\n- Да, така е. Нима някой от тези хора беше подготвен, нима беше се запознал поне с една от беседите на Дънов, които са на 8000 страници? Не, разбира се.  Дълбоко непознаващи материята направиха изказвания, които звучат като реплики от комедиен сериал. \r\n- Но на вас вероятно хич не ви е смешно... \r\n- Още повече, че аз  въобще не се вписвам в схемата Получа ли милион за Дънов, ще снимам Рилските езера с хеликоптери – тоест ще изхарча парите за тоя, дето духа.  \r\n- Кой от световните артисти, с които сте снимал доста през годините, преценявате като изключително сериозен разбирач на кино? \r\n- Люк Бесон. Работих с него в „Хит мен“. И въпреки че не съм на „ти“ с английския, успяхме да се разговорим на дълго и на широко за професията. Бесон е жив учебник. Той е категоричен в концепцията си: Характерът на конфликта определя жанра: ако се караме за копче, е комедия, ако се караме за изневяра, е драма, ако се караме за идеологии, е трагедия. Бесон е цар, когато контролира действието.  Полезен човек – малко по-млад от мен, но доста по-мъдър.  Взимал съм уроци от Ким Ки-дук без да сме снимали заедно. Скоро се чухме с него. Този гениален режисьор търси 250 000 долара за следващия си филм – няма, държавата му не дава.  А у нас за 500 000 долара се правят филми, които са негледаеми.  В България е голям рай откъм държавни пари – вярно е, че се финансират няколко души през година, но все пак се показва отношение. По света е съвсем различно. Дори Тарантино се оплаква, че институциите в Щатите се стискат за изкуство. Друг въпрос е, че при него всичко е игра, всичко е блясък. Той прави театър в киното.  \r\n- Имате ли фаворит сред холивудските актьори? \r\n- Да: моят голям приятел Рой Шайдър, светла му памет. Бяхме рамо до рамо в „Добрата война“. Колеги идваха да ме молят за ходатайство пред него дори за автограф. Станахме близки, когато се изяснихме, че сме играли едни и същи роли в театъра – като Джейми в „Дългият път на деня към нощта“. Много хубави разговори ни се получаваха.  Когато си тръгна от България, ми написа „Max forever“. Покани ме на риболов в Щатите – много сърдечен тип, въпреки краткото време на общуване. А тук, в България, живееш сред колеги по 40-50  години, а в един момент между тях се намират хора, готови да те унищожат. Парадокс на ента степен.   \r\n- Разкажете смешна случка от терена на „Смартфонът беглец“? \r\n- Един ден бях приготвил позицията на камерата около „Свети Александър Невски“ и чаках Матей, Симеон и Василена да се появят, а те отишли, видите ли, да хапнат кюфтета. Но го разбрах, едва когато извиках „Начало“ и нито един от тях не влезе в кадър. Златина затича около храма, за да ги търси. Изгряха на терен 20 минути по-късно – щастливо усмихнати и похапнали. Друг ден бяхме подредили машината за пари в казиното, в която трябваше да гръмне Вълчан войвода - идващ от миналото, за да раздаде правосъдие в настоящето. Машината  гръмна, ние аплодирахме, а операторът се изцепи: „Много ефектно, защо не казахте да го заснема?“.  Смях в залата, за мен – на ръба на инфаркта. \r\n- Сигурно не са липсвали тежки моменти, докато снимахте и „Дякон Левски“... \r\n- О, и още как. Пуснахме дрон над Бабини Видини кули, а отдолу трябваше да се разхождат 200 турски войници – в униформи, с оръжия. Скъпо, та скъпо. Погледнах на монитора: дронът си лети, а в крепостта нито един статист. Започнах да креща по мегафона: „Къде са турците?“ Асистентката ми отговори: „Не съм получила заповед да ги пусна“.  А 1200-а лева за 40-те минути на дрона вече бяха заминали.  Не издържах и отново се разкрещях:  Донесете ми пистолет да се гръмна Инспициентката се засуети: „Бързо, дайте пистолет на режисьора“. Така побеснях, че направих кълбо напред и съборих 20 души – актьори и масовка. Трябваше някак да изкарам гнева си. И всичко се превърна в комедия.  \r\n- Вашето лично послание в „Смартфонът беглец“? \r\n- Внимавайте колко е умен вашият умен телефон. Защото може да ви изненада с невероятни приключения, но понякога ви отказва да четете книги и да участвате в живия живот, докато се фиксирате в него. Опасностите дебнат.  Но това е пенсионерска поука. Младите се развиват по свои закони. До голяма степен ние не ги разбираме, изолирани сме от тях. Самите деца не разбират какъв ни е проблемът – та нали всичко е написано в гугъл. Моето усилие като режисьор и баща е за това ненатрапчиво и под формата на забавление да се получи връзката между поколенията. \r\n- До къде стигнахте с проекта за Дънов? \r\n- С продуцента д-р Златина Филипова сме се спрели на единствена случка от живота на Дънов и тя е описана много добре от сценариста на филма – доцент Димитър Калев, изключително задълбочен в изследванията си.  Нямаме амбицията да разкажем за целия живот на Учителя, а само за политическото покушение срещу него. Посред бял ден го удрят по главата и той получава инсулт. Успява да се възстанови за четири месеца – без да използва езотеричните си възможности. По това време той е на 72 – в активна физическа, умствена и духовна форма. Живее още 8 години.  \r\n- Предполагам, че е много сложно с актьорите...   \r\n- За всички останали роли мога почти веднага да ги избера и дори да им покажа как да изиграят образите си – и мъжките, и женските. Докато личността на Дънов не може да бъде манипулирана.  Той е свещен и непознаваем за простия ни ум Ще има огромен кастинг – няма да се ограничим само с български актьори на около 70.   \r\n- Вие бихте ли се наели с образа? \r\n- Когато си сложа брада и коса, постигам прилика с Дънов. Но не мога да рискувам – хем да играя, хем да режисирам. Ако се изкуша да застана пред камерите, трябва да извикам друг режисьор – Люк Бесон или Ким Ки-дук, например.           \r\n- Кои са най-силните ви роли в театъра? \r\n- Може би Силов в „Лов на диви патици“ на Вампилов. Няколко пъти съм бил Д’Артанян – скачахме, падахме, младост... Бях добър в „Асансьорът“ на Георги Марков с Ани Вълчанова в Сатирата. След премиерата Христо Калчев, светла му памет, искаше да правим сериал по негова книга и аз да бъда главната мутра – като в „Седем часа разлика“. В театър „София“ се изявих в „Шест лица търсят автор“, в Народния – на гастрол в „Църква за вълци“. Отдавна не съм излизал на сцената. Но отпреди това имам около 70 роли. Тези дни от Пловдив ми се обадиха доста зрители от едно време – там съм изиграл 5000 представления, по 50 на месец: детски, за възрастни, турнета...  От ВИТИЗ – направо под тепетата Бях с дълга черна коса, с мустаци, готин... Но кой ги помни тези неща – освен връстниците ми.        \r\n- Ще пишете ли спомени? \r\n- О, рано ми е. Когато човек загуби връзката с действителността, започва да си спомня детайли от миналото – като вкуса на някогашните малини. Тогава се отдава на писмеността, а забравя да си върже обувките... \r\n- Е, вие пък, Жерар Депардийо, например, го направи доста по-рано... \r\n- Ама той е много харесван от жените, иска вечно да блести, да е в центъра...", "date": "2019.01.19", "title": "Максим Генчев: Киното е война"}
{"url": "https://www.standartnews.com/kultura/stivn-spilbrg-nameri-svoyata-mariya-382739.html", "text": "Поредната версия на „Уестсайдска история“ намери своята Мария. Стивън Спилбърг избра 17-годишната ученичка Рейчъл Зиглър. Тя ще дебютира на големия екран като партньорка на Ансел Елгорт в ролята на Тони от култовия мюзикъл. Ветераните на \"Бродуей\" Ариана ДеБосе като Анита и Дейвид Алварес като Бернардо също се присъединяват към екипа. Театралът Джош Андрес Ривера пък ще е Чино. В състава блести и легендата Рита Морено, спечелила „Оскар“ като Анита в оригиналния филм от 1961-а. Тя ще играе Валентина - осъвременен вариант на Док, в чието магазинче работи Тони. Спилбърг ще бъде режисьор и продуцент на филма, а сценарист е отличеният с „Пулицър“ драматург Тони Кушнер. Снимките ще започнат идното лято. \r\n ", "date": "2019.01.19", "title": "Стивън Спилбърг намери своята Мария"}
{"url": "https://www.standartnews.com/kultura/avatar-2-i-3-sa-gotovi-382741.html", "text": "Продълженията на \"Аватар\" на Джеймс Камерън, най-касовия филм на всички времена,  са почти напълно готови, твърдят от вестник „The Independent\". Очаква се втората част да се появи на големия екран на 18 декември 2020-а, а третата – 17 декември 2021-а. Общо четири продължения на революционната лента бяха потвърдени още през 2017-а. Тогава Камерън заяви, че е в ход дейността, свързана с бъдещите продукции: „Чудесно е да бъда с най-добрия екип на света. Залавяме се за работа.“ Очаква се Зоуи Салдана, Сам Уортингтън и Сигорни Уийвър да се завърнат във френчайза. Знае се още, че Клиф Къртис ще влезе в ролята на Тоноуари – лидерът на един от клановете на Нави. Действието на продълженията ще се развива под вода. Първият „Аватар“ пожъна нечувани и неповторими успехи, когато излезе по кината през 2009-а. Лентата все още владее върха на световния бокс офис с печалба от 2,788 милиарда долара. Камерън сподели, че идеята за филма се родила през 1994-а. Завършването на лентата обаче отнема близо десет години, защото прочутият режисьор чакал подходящата технология да бъде на разположение. ", "date": "2019.01.19", "title": "\"Аватар\" 2 и 3 са готови"}
{"url": "https://www.standartnews.com/kultura/an-khatauey-razkazva-za-oskarite-382742.html", "text": "Ан Хатауей сподели опита си като водещ на наградите „Оскар“. Тя и Джеймс Франко дирижираха церемонията през 2011-а година. Актрисата бе застигната от актуалната тема и бе попитана за нейните преживявания в тази роля. „Най-труден е следващият ден – да разбереш как си се справил в голямата вечер. По време на самото събитие всички те окуражават и се чувстваш добре, все едно си вършиш всяка друга работа. Моят подход е винаги да съм позитивна. Няма значение дали церемонията е минала добре или не, всеки е късметлия, ако се качи на тази сцена – това е мечта. Въпреки това, когато шоуто наистина не се получи, го усещаш по-късно. Казвам го от първо лице“, категорична е Ан.  \r\n ", "date": "2019.01.19", "title": "Ан Хатауей разказва за Оскарите"}
{"url": "https://www.standartnews.com/svyat/putin-pak-se-okpa-v-ledeni-vodi-382764.html", "text": "Владимир Путин спази традицията да се топне в ледени води по случай Кръщение Господне, който руснаците празнуват днес. Този път президентът избра езеро в Подмосковието, съобщиха от преслужбата на Кремъл. . По-рано говорителят на Путин, Дмитрий Песков, каза, че както прави години наред, и днес на Кръщение Путин ще се потопи в ледените води.  Къпанията в ледени води, които в Русия се правят от 18 до 19 януари, не са църковен обред, а народен обичай.. Според Министерството на вътрешните работи около 2,4 милиона души са участвали в събитията, посветени на честването на Богоявление в нощта на 19 януари 2019 година.  \r\n Православни руснаци се къпят в ледената вода на Богоявление в Москва Фото АР/БТА \r\n   ", "date": "2019.01.19", "title": "Путин пак се окъпа в ледени води"}
{"url": "https://www.standartnews.com/sport/toni-nadal-dade-sveni-na-blgarski-talanti-v-tenisa-382760.html", "text": "Чичито на Рафа Надал и негов бивш треньор Тони Надал проведе среща днес с перспективни таланти от българския тенис. Човекът извел Рафа до 16 титли от Големия шлем даде съвети на българчетата за развитието и изнесе кратка мотивационна лекция пред тях в зала „Арена Армеец“, където от 3 до 10 февруари ще се проведе турнирът Sofia Open. Тони Надал се видя с Пьотр Нестеров, Александър Василев, Денислава Глушкова, Дария Радулова и Катерина Димитрова. Разпита всеки за класирането му в съответната възрастова група в световната ранглиста, за турнирите, на които играе, резултатите, най-добрият удар и поставените цели. От своя страна талантите имаха възможност да задават въпроси, които ги вълнуват и биха помогнали за израстването им в тениса. Чичото на Рафаел Надал, който завежда Рафа на корта на 3-годишна възраст, разказа и пред българските таланти трите съвета, които е давал на племенника си: „Първо – удряйте топката силно. Второ – опитвайте се да пласирате топката там, където не е съперникът ви. И трето – вкарайте топката в корта. Рафаел беше същото дете като вас. И той трябваше да върви по труден път. Искахме да стигне до най-големите, но това беше далечна цел, защото той беше просто едно малко момче. Но най-важното е да имаш капацитет да се развиваш и да искаш да се развиваш всеки ден.“ „Сега стоим с вас и си говорим пред визията на турнира Sofia Open. Виждате имената на Вавринка, Вердаско, Роберто Баутиста Агут, Монфис, Хачанов, Циципас, Медведев и сигурно си мислите колко далече сте от тяхното ниво. Нищо подобно. Всеки от тях е бил на вашето място, бил е дете с мечти и амбиции. Вярвайте, след време и вие може да печелите титли от най-големите турнири. Само си доказвайте всеки ден колко точно го желаете. И не забравяйте – работа и постоянство“, каза още Тони Надал. След това той даде автографи на талантите върху специални картички за Sofia Open 2019. „Сега ви се разписвам аз, но само ако ми обещаете нещо. Когато започнете да печелите турнири и се видим, да ми дадете автограф от вас“, добави с усмивка чичото на Рафа Надал. фото БГНЕС", "date": "2019.01.19", "title": "Тони Надал даде съвети на български таланти в тениса"}
{"url": "https://www.standartnews.com/svyat/azerbaydzhan-otbelyazva-29-g-ot-cherniya-yanuari-382693.html", "text": "Историческата борба на азербайджанския народ за свобода и независимост е изпълнена с големи трагедии, човешки драми и тежки загуби. Сред тях са и ужасните кървави събития в Баку през януари 1990 г.  През нощта на 19 срещу 20 януари  отряди на министерството на отбраната на СССР, включващи и военни от арменски произход, подлагат на огън цивилното население в азербайджанската столица. Завземането на Баку се извършва с особена жестокост, като в резултат на военното нападение са убити 147 азербайджански граждани, 744 – са ранени, 841 – са незаконно арестувани. Отбелязвана като всенароден ден на траур, тази дата е известна като „Черния януари“.Същевременно тя става и първа крачка по пътя към независимостта на азербайджанския народ.По време на акцията съветските военни разстрелват не само цивилни лица, но рушат жилищни сгради, магазини, медицински и други институции, унищожават и коли на спешната медицинска помощ и не им дават възможност да окажат помощ на ранени. Много цивилни лица са разстреляни пред апартаментите и входове на сградите, както и на обществени места.Тази агресивна акция грубо наруши всички международни норми, както и бившата конституцияна СССР и конституция на Азербайджанската ССР. Оттогава до сега изминаха 29 години, но това злостно престъпление срещу човечеството не е възможно да се забрави.То винаги се споменава с болка в сърцето, се казва в изявление на омбудсмана на Азербайджан Елмира Сулейманова. Кървавата дата, съхранена в паметта на нашия народ ката „Нощта на черния януари“, е както ден за почитане на нашите шехиди, така и като ден на единството на народа ни в борбата за териториалнатацялост на Азербайджан, ден на тъга и слава, отбелязва омбудсманът. Омбудсман Сулейманова изразява съжаление, че събитиятана 20 януари 1990 г., които са по съдържание и мащаб едни от най-ужасните престъпления на 20 век, и досега не са получили международно-правна оценка, а поръчителите и изпълнителите на кървавата акция не са понесли наказание. През този драматичен период ръководството на бившия СССР, грубо нарушавайки международните правни норми, оказа чрез това престъпление подкрепа на Армения, в резултат на което против Азербайджан започна продължителна арменска агресия, етническа чистка, геноцид и бе окупирана 20 процента от територията на нашата страна, напомня омбудсманът. От територията на Армения с явяващата се неотменна част от нашата страна Нагорни Карабах и седем прилежащи района бе насилствено изгонено азербайджанското население.В резултат на тези събития бяха  масово нарушени фундаментални права на мирни жители, като и досега над милион наши съотечественици са бежанци и принудителни преселници, посочва омбудсман Сулейманова. Азербайджан и неговият президент Илхам Алиев полагат постоянни усилия за мирно решаване на този конфликт, предлагайки поредица инициативи. Изявлениятана президента Алиев в ООН и други международни форуми намериха отражение в решения на редица авторитетни международни организации, включително и в приетия от Европейския парламент на 12 декември 2018 г. документ, с който още веднъж бе потвърдена териториалната цялост на Азербайджан.    ", "date": "2019.01.19", "title": "Азербайджан отбелязва 29 г. от Черния януари"}
{"url": "https://www.standartnews.com/svyat/youtube-izkhvrlya-opasnite-klipove-382757.html", "text": "YouTube вече ще отказва да бъдат качвани всички видea, cъдъpжaщи oпacни или eмoциoнaлнo cтpecиpaщи нoмepa, cъoбщи Би Би Си. Taĸa нapeчeнитe пpaнĸoвe нaшyмяxa зapaди пpeдизвиĸaтeлcтвaтa, ĸoитo cи oтпpaвят пoтpeбитeлитe в мpeжaтa. Чecтo в тяx ce cпpeтвa няĸaĸъв нoмep или ce зacнeмaт oпacни cцeни. Hяĸoи oт тяx oбaчe зaвъpшвaт c нapaнявaния и cмъpтни cлyчaи. Bидeo плaтфopмaтa, ĸoятo e пpитeжaниe нa Gооglе, cмятa, чe тaĸивa мaтepиaли нямaт мяcтo в нeя. Изглeждa, чe въпpeĸи тoвa, caйтът нe ycпявa дa нaлoжи тeзи пpaвилa. Дoĸлaд нa Вuzzfееd пoĸaзвa, чe вce oщe мoгaт дa ce видят пoдoбни мaтepиaли, пpeдcтaвeни нe ĸaтo видeo, a ĸaтo иcтopия oт cнимĸи, c цeл дa зaoбиĸoлят зaбpaнaтa. Hяĸoи oт ĸлипoвeтe cъбиpaт милиoни глeдaния. Oт YоuТubе ĸaзвaт, чe paбoтят ycилeнo, зa дa eлиминиpaт фaĸтopитe, ĸoитo cтимyлиpaт ĸaчвaнeтo нa тaĸъв тип видea. Oт дpyгa cтpaнa, нaлaгaйĸи пpaвилa oтнocнo пpaнĸoвeтe, плaтфopмaтa би мoглa дa пpeминe гpaницaтa. Aĸo ĸaтeгopизиpa ĸoe e oпacнo и ĸoe нe e, тoвa мoжe дa дoвeдe дo пo-cepиoзни пocлeдcтвия. \"Haшaтa пoлитиĸa зaбpaнявa cъдъpжaниeтo нa дeйcтвия, ĸoитo мoгaт дa дoвeдaт дo нapaнявaнe. B тeзи paмĸи дeфиниpaмe ĸaĸвo oзнaчaвaт oпacни пpeдизвиĸaтeлcтвa и нoмepa. Oт ceгa нaтaтъĸ caйтът нямa дa пoзвoлявa ĸaчвaнeтo нa мaтepиaли, ĸoитo мoгaт дa дoвeдaт дo пoтeнциaлнo нapaнявaнe\", зaявиxa oт YоuТubе, цитирани от Money. Oт ĸoмпaниятa oбяcниxa oщe, чe нe paзpeшaвaт видea, в ĸoитo дeцaтa ce cтpecиpaт oт oпpeдeлeни нoмepa. Caйтът вeчe paбoти c дeтcĸи пcиxoлoзи, зa дa дoбиe яcнa пpeдcтaвa ĸaĸвo мoжe дa oĸaжe нeгaтивнo влияниe въpxy дeтcĸoтo cъзнaниe. Bидeo, в ĸoeтo дeтe e билo излъгaнo, чe poдитeлитe мy ca пoчинaли, e cъбpaлo мнoгo глeдaния. Hoвитe пpaвилa идвaт в oтгoвop нa няĸoлĸo cлyчaя нa шeги и ĸacĸaди, ĸoитo в нaй-дoбpия cлyчaй ca cepиoзнo нepaзyмни, a в нaй-лoшия cмъpтoнocни. Πpимep зa тaĸaвa cитyaция e, ĸoгaтo 20-гoдишнaтa Moнaлизa Πepec oт Mинecoтa зacтpeлвa пpиятeля cи. Двoйĸaтa ce e нaдявaлa, чe eнциĸлoпeдия пoд дpexитe мy щe гo пpeдпaзи oт ĸypшyмa и ĸлипът им щe нaпpaви ceнзaция в мpeжaтa, нo изxoдът e фaтaлeн, a тя пpeĸapвa в зaтвopa шecт мeceцa.", "date": "2019.01.19", "title": "YouTube изхвърля опасните клипове"}
{"url": "https://www.standartnews.com/svyat/boa-smenya-legendarniya-pistolet-makarov-382695.html", "text": "Русия каза сбогом на легендата \"Макаров\" ! След 70 години вярна служба знаменитите съветски пистолети ще бъдат заменени в армията и полицията си с ново оръжие, способно да функционира при температури до минус 70 градуса по Целзий и да пробие бронежилетка от 100 метра разстояние, съобщи ТАСС. Серийното производство на новия пистолет с име \"Удав\" (\"боа\" или \"питон\" на руски език) се очаква да започне през пролетта на тази година. Най-вероятно това ще става във военния завод в Ижевск. \"Макаров\" е полуавтоматичен пистолет, въведен на въоръжение през 1951 година. По онова време той заменил съветския пистолет \"Токарев\". \"Макаров\" е основното лично оръжие на служителите на въоръжените сили или силите за сигурност в множество страни от бившия Варшавски договор, както и в Китай. Със своята разрушителна сила \"Удав\" ще бъде един от най-мощните пистолети в света. Използваният при него патрон калибър 9х21 мм е в състояние да пробие бронежилетка от около 100 м. Пистолетът може да функционира при екстремни температури в диапазон от минус 70 до плюс 50 градуса, в условия на пустинна суша, арктически студ и висока влажност. На по-късен етап пистолетите \"Удав\" ще се предлагат в цивилна и спортна версия, а също за износ.", "date": "2019.01.19", "title": "\"Боа\" сменя  легендарния пистолет \"Макаров\""}
{"url": "https://www.standartnews.com/svyat/blgariya-ekstradira-v-sashch-rusnak-izdirvan-za-onlayn-izmami-382735.html", "text": "България екстрадира в САЩ руски гражданин, издирван заради извършването на компютърни измами, съобщават информационните агенции в Русия. Александър Жуков е бил задържан във Варна през ноември. Освен него, прокуратурата в Ню Йорк издирва още петима руснаци и двама граждани на Казахстан.", "date": "2019.01.19", "title": "България екстрадира в САЩ руснак, издирван за онлайн измами"}
{"url": "https://www.standartnews.com/svyat/donald-trmp-predvizhda-vtora-sreshcha-s-kim-chen-un-382699.html", "text": "Американският президент Доналд Тръмп предвижда да проведе втора среща със севернокорейския лидер Ким Чен-ун към края на февруари, за да се опита да убеди Пхенян да се откаже от ядрената си програма. Това съобщи Белият дом след среща на Тръмп със севернокорейския пратеник Ким Йон-чхол, предаде Асошиейтед прес. \r\n  \r\nГоворителката на Белия дом Сара Сандърс каза, че Тръмп е имал 90-минутна среща с Ким Йон-Чхол. Двамата са обсъдили денуклеаризацията и провеждането на втора среща между американския президент и севернокорейския лидер. Сандърс заяви, че Тръмп с нетърпение очаква да се срещне с Ким Чен-ун на място, което се предвижда да бъде обявено по-нататък. \r\n  \r\nСандърс определи срещата в Овалния кабинет като продуктивна и уточни, че на нея са присъствали още държавният секретар Майк Помпейо и още няколко души от президентския екип. \"Продължаваме да се стремим към напредък и да водим преговори. САЩ възнамеряват да продължат да оказват натиск и да запазят санкциите срещу Северна Корея\", подчерта тя. \r\n  \r\nТръмп и Ким имаха историческа първа среща през юни миналата година в Сингапур, на която постигнаха доста общо споразумение за денуклеаризация. Оттогава няма особено осезаем напредък. Досега не са оповестени подробности как може да се осъществи денуклеаризацията.", "date": "2019.01.19", "title": "Доналд Тръмп предвижда втора среща с Ким Чен-ун"}
{"url": "https://www.standartnews.com/sport/livrpul-nadvi-kristl-palas-s-43-382767.html", "text": "Ливърпул обърна тотално развоя на домакинството срещу Кристъл Палас от 23-ия кръг на Висшата лига само в рамките на 7 минути. В 53-ата минута Роберто Фирмино с немалка доза късмет успя да се разпише след рикошет, който отклони неговия изстрел към долния ляв ъгъл зад Сперони. Джейм Томкинс изравни за 2:2 в 65-ата минута. Мохамед Салах обаче вкара нов гол за Ливърпул в 75-ата. За втори жълт картон от игра в 89-ата бе отстранен Джеймс Милнър от домакините. Садио Мане покачи на 4:2 за Ливърпул в 90-ата. В допълнителното време Макс Мейър оформи крайното 4:3. Успехът укрепи Ливърпул на върха във Висшата лига с 60 т от 23 мача. Ман Сити е втори с 53 от 22 мача, а Тотнъм е трети с 48 също от 22 срещи. В други срещи от кръга днес: Улвърхемптън - Лестър 4:3, Борнемут - Уест Хем 2:0, Ман.Юн - Брайтън 2:1, Нюкасъл - Кардиф 3:0, Саутхемптън - Евертън 2:1, Уотфорд - Борнемут 0:0. По-късно днес е дербито Арсенал - Челси. Утре играя: Хъдърсфилд - Ман.Сити и Фулъм - Тотнъм.", "date": "2019.01.19", "title": "Ливърпул надви Кристъл Палас с 4:3"}
{"url": "https://www.standartnews.com/sport/sint-na-shumikher-podpisa-s-ferari-382771.html", "text": "Мик Шумахер, син на легендата и седемкратен световен шампион във Формула 1 Михаел Шумахер, подписа договор с отбора на \"Ферари\". \"Щастлив съм да стана част от \"Ферари\". Ще направя всичко възможно, за да изпълня мечтата си и да участвам във Формула 1. \"Ферари\" заема важно място в сърцето ми и в моето семейство\", написа Мик Шумахер в Туитър. Шумахер-младши вече е член на академията на тима и ще вземе участие в предсезонните тестове на Формула 1. 19-годишният Мик Шумахер спечели титлата във Формула 3 през октомври миналата година, а през 2019-а ще участва във Формула-2. Михаел Шумахер беше пилот на \"Ферари\" от 1996 до 2006 година и спечели пет поредни световни титли между 2000 и 2004 година. \"Познавам Мик от самото му раждане и това е много емоционален момент. Целият отбор, цялото ръководство сме щастливи да видим Шумахер-младши във Ферари. Избрахме го заради таланта, но и заради професионалните и човешките му качества. Той е придобил добри състезателни умения, въпреки юношеската си възраст\", заяви шефът на Ферари Матиа Биното, цитиран от официалния сайт на отбора.", "date": "2019.01.19", "title": "Синът на Шумахер подписа с Ферари"}
{"url": "https://www.standartnews.com/sport/levski-lukoyl-s-12-a-pobeda-v-shampionata-382772.html", "text": "Баскетболният шампион Левски Лукойл записа 12-ата си победа в първенството при мъжете. Сините сразиха Академик (Пловдив) с 87:75 т. Воденият от Тити Папазов отбор обаче не стигна лесно до успеха. Левски реши мача в своя полза едва в последните минути. Деян Иванов завърши с 20 точки за успеха, а Патрик Рембърт добави 14. В другите срещи: Ямбол – Балкан 68:87, Академик София – Рилски спортист 85:81 и Спартак Плевен – Берое 85:89.", "date": "2019.01.19", "title": "Левски Лукойл с 12-а победа в шампионата"}
{"url": "https://www.standartnews.com/sport/stoyanovich-sravnitelno-dovolen-sm-382765.html", "text": "Славиша Стоянович сподели мнението си след равенството на Левски срещу УФА (1:1) в първата контрола на тима. Той коментира ситуацията с Магнар Йодегаард и Джордан Н'Кололо, които са на проби при \"сините\". Наставникът похвали Николай Михайлов, за старанието му, но заяви, че трябва да свали още килограми. \"Като цяло съм доволен от представянето днес. Имахме някои добри моменти, но имаше и лоши такива. Нещо по средата е. Мачът не беше лек, напротив, беше много твърд и агресивен. Не знаехме как да отговорим на агресивната игра на руския тим. Това е футболът. Имахме много положения да спечелим мача, но и съперникът имаше своите ситуации да ни победи. Последните 10 дни се трудихме много и беше добре дошло да изиграем мач. Така че съм сравнително доволен\", заяви Стоянович. \"Тежко е сега да говоря за играчите на проби, те изиграха само по 45 минути. Играха това, което могат и което сме тренирали. Н'Кололо дойде малко неподготвен, не е напълно готов и това се вижда. Има някои добри моменти в играта си. Йодегаард изигра много професионално 45-те минути, които беше на терена, но ще видим занапред какво ще се случи.\"  \"Мисля, че Йодегаард ще остане още един мач, докато за Н'Кололо не знам как точно стои договорката. Мисля, че още седем дни ще останат с нас и след това ще преценим кой има място и кой не и как точно стоят нещата\", заяви Стоянович \"Николай Михайлов свали доста килограми, работи професионално. Всички в клуба сме доволни от прогреса му. В днешния мач беше много добър, вървим крачка по крачка с него. Но има още доста да се работи, има още доста килограми да се свалят, но вече е в правилната насока\", заяви Стоянович и сподели плановете си за селекция. \"С Кирил Вангелов сме говорили доста за двата дни, през които е тук. Ще говорим и още, днес след мача ще направим един малък анализ какво се е направило и какво не. И ще направим още един анализ на коя позиция задължително ни трябват играчи\", сподели специалистът и коментира назначението на Павел Колев за изпълнителен директор.  \"Не съм се чул с Павел Колев. Аз съм доволен, че той е в клуба, професионалист от такъв калибър. Той е човек, който със сигурност може да помогне. Имахме преди няколко контакта с него, говорили сме с него за вижданията си за футбола. Щастлив съм, че дойде в клуба, чакам да се чуем и да направим план как да вървим напред\", завърши Стоянович.", "date": "2019.01.19", "title": "Стоянович: Сравнително доволен съм"}
{"url": "https://www.standartnews.com/sport/sportal-bozhkov-i-natsionalna-lotariya-vlizat-v-levski-382780.html", "text": "Един от най-богатите българи - Васил Божков, и собствениците на Националната лотария - братята Димитър и Милен Ганеви, официално влязоха в управлението на футболния клуб Левски, твърди Sportal.bg. Според изданието именно това е причината за последните рокади на \"Герена\". Вчера Левски, чрез своя официален сайт, уведоми, че на заседание на Надзорния съвет от 18 януари 2019 г. е взето решение да бъде освободен настоящия управителен съвет на клуба. Малко по-късно бе избран нов УС в състав: Павел Колев, Ели Шопова и Найден Димитров. Освен Павел Колев, който до този момент бе зам.- изпълнителен директор на БФС, имената на другите двама нови членове не говорят нищо на футболна България, но именно те са основната индикация за готвените големи промени в клуба на най-високо ниво. Според Sportal.bg  Ели Шопова попада в УС като представител на Васил Божков. Найден Димитров пък е там, тъй като представлява Националната лотария и по-конкретно братята Димитър и Милен Ганеви. Очакванията са, че именно тримата бизнесмени ще осигурят спешно 2 млн. лева, с които Левски да плати част от дълговете си и да си осигури безпроблемен лиценз за Европа през следващия сезон.  Версията беше потвърдена пред \"Стандарт\" от запознати със ситуацията на \"Герена\". Според тях Божков няма да се афишира като присъствие в Левски, а в тази роля ще влязат братята Ганеви.  Преди да се откаже от футбола Божков беше собственик на вечния враг на \"сините\" -другия столичен гранд ЦСКА.", "date": "2019.01.19", "title": "Божков и Национална лотария влизат в Левски"}
{"url": "https://www.standartnews.com/sport/germaniya-specheli-otbornata-padprevara-v-zakopane-382774.html", "text": "Олимпийският вицешампион при мъжете от игрите в ПьонгЧанг 2018 Германия спечели отборната надпревара от Световната купа по ски-скокове в полския зимен център Закопане. Тимът в състав Карл Гайгер, Маркус Айзенбихлер, Давид Зийгел и Щефан Лейхе събра 1157.5 точки, въпреки тежкото падане на Зийгел при приземяването във финалния кръг. Той беше откаран в болница и все още няма подробности около здравословното му състояние. На второ място остана отборът на Австрия с 1157.4 т. Разликата между двата тима е само една десета от точката или едва 5.5 сантиметра. Домакините от Полша заеха третата позиция с 1117.2 точки. Давид Кубацки постави нов рекорд на щанцата, след като се приземи на 143.5 метра. В топ 6 са още Словения, Япония и Чехия. Утре е индивидуалната надпревара в Закопане с Владимир Зографски.", "date": "2019.01.19", "title": "Германия спечели отборната падпревара в Закопане"}
{"url": "https://www.standartnews.com/sport/tototo-nagradi-nay-dobrite-blgarski-sportisti-382775.html", "text": "Тази вечер се проведе годишната церемония по награждаването на най-добрите спортисти и треньори на България за изминалата 2018 г. – „Нощта на шампионите“. Организатори на събитието са Български спортен тотализатор и Министерство на младежта и спорта. Усмихнатият водещ на СПОРТ ТОТО – Део и чаровната състезателка по троен скок – Габи Петрова бяха водещи на церемонията. „Спортист № 1 на България“ за 2018 г. стана Тайбе Юсеин. Тя получи парична премия на стойност 50 000 лева. Нейният треньор Петър Касабов беше награден в категорията „Треньор № 1 на България“ за 2018 г. и също получи чек за 50 000 лева от Български спортен тотализатор.  В категорията „Отбор № 1 на България“ паричната премия от 50 000 лeвa получиха момичетата от националния ансамбъл по художествена гимнастика, а тяхната треньорка Весела Димитрова взе чек от 10 000 лева. В категорията „Спортист с увреждания № 1 на България“ беше награден Денислав Коджабашев, който получи чек на стойност 10 000 лева, а неговият личен треньор Асен Асенов беше награден с чек от 5 000 лeвa. Ето и победителите в останалите категории: Категория „Млад спортист до 23 години № 1 на България за 2018 г.“ – Биляна Дудова с треньор Петър Касабов Категория „Млад спортист до 18 години № 1 на България за 2018 г.“ – Мариела Костадинова и Панайот Димитров с треньор Гергана Денева Категория „Млад спортист до 16 години № 1 на България за 2018г.“ - Пьотр Нестеров с треньор Кристиан Илиев        Отличените спортисти и треньори получиха парични премии на стойност 215 000 лева, осигурени от СПОРТ ТОТО. БСТ отделя 33% от постъпленията в игрите си за развитието на физическото възпитание и спорта в България. Само през 2018 г. сумата възлиза на десетки милиона лева. На церемонията министърът на младежта и спорта, Красен Кралев, връчи почетния орден „Венец на победителя“ на девет значими личности с безспорни постижения и принос за развитието на българския спорт. За своите юбилеи през 2018. г. с почетения знак „Венец на победителя“ бяха наградени: една от най-успешните дами в българската художествена гимнастика – Илиана Раева, една от най-добрите състезателки в историята на леката атлетика – Гинка Загорчева, кавалерът на щангата – Норайр Нурикян, един от доайените на спортната фотография – Бончук Андонов, легендарният шампион по борба – Валентин Райчев, олимпийският шампион по вдигане на тежести Янко Русев, волейболист № 1 на България за 20-ти век – Димитър Златанов, както и двама от най-известните ни алпинисти Николай Петков и Кирил Досков. Тази година тотализаторът стартира мащабна кампания „Предизвикай себе си! Заедно за българския спорт“, която си поставя за цел да мотивира хората да открият и практикуват своя спорт.", "date": "2019.01.19", "title": "Тотото награди най-добрите български спортисти"}
{"url": "https://www.standartnews.com/biznes/izbirat-nov-shef-na-api-do-sedmitsa-382749.html", "text": "Следващата седмица ще бъде избран нов шеф на Агенция \"Пътна инфраструктура\" , за да не бави работата по въвеждането на тол системата, обяви министърът на регионалното развитие Петя Аврамова, предаде Дарик. Пътното управление е без ръководител от 9 януари, когато председателят на управителния съвет Светослав Глосов подаде оставка след среща с премиера Бойко Борисов. Причина за напускането му стана фалстартът на въвеждането на електронните винетки. Заради проблемите от началото на месеца оставки, отново по искане на премиера, вече подадоха членът на управителния съвет на АПИ Веселин Давидов, директорът на Националното тол-управление в пътната агенция Антон Антонов и съветникът в политическия кабинет на министъра на регионалното развитие и благоустройството Радослав Николов. \"Нямаме време и трябва да реагираме бързо. Следващата седмица е нужно да се вземе решение\", каза Аврамова за овакантеното място. Тя обясни, че автомобилите на тол агенцията не са освободени от винетни такси, тъй като не са специализирани превозни средства. Така за тях държавата трябва да плати винетка. Тол таксите за автобусите пък няма да надхвърлят общия приход, който държавата е имала от продажбата на винетки за автобуси. \"Ако приходът от винетки на автобуси е бил 16 млн. лв., то тогава тол системата за тях ще взима максимално толкова\", уточни Аврамова. Тя добави, че АПИ е преценила опита и възможностите на държавното дружество \"Автомагистрали\", на което беше възложено строителството на 134 км от магистрала \"Хемус\" за 1.35 млрд. лв. Именно заради това дружеството ще носи пълна отговорност за крайния резултат.", "date": "2019.01.19", "title": "Избират нов шеф на АПИ до седмица"}
{"url": "https://www.standartnews.com/sport/slaviya-se-izdni-sreshchu-polyatsi-382762.html", "text": "Славия тръгна лошо в контролите. \"Белите\" записаха неприятна загуба на старта на подготовката си на турска земя с 1:2 срещу 12-ия в първенството на Полша Миедж Легница. За българите реализира Цветелин Чунчуков след малко повече от час игра. Преди това Фабиан Пиасецки и Хенри Оямаа дадоха комфортна преднина на Миедж, която им стигна да вземат попедата в проверката.  Срещата започна монотонно. Първото попадение във вратата на Георги Петков беше доста комично. Давид Муньос, който кара проби при столичани, увисна при едно центриране и топката стигна до Фабиан Пиасецки. Полякът не успя да спре кълбото, но пък излъга Петков и топката влезе в мрежата за 1:0. Димитър Велковски нанесе хубав изстрел, който бе отразен от вратаря на поляците. Най-лошата новина обаче, не беше загубата в проверката, а контузията на Георги Йомов преди почивката. Той получи травма в бедрото, и най-вероятно става въпрос за скъсан мускул. Все още от щаба няма официална информация. Пет минути след почивката Павел Виданов направи дузпа, а от 11-те метра финландецът Хенри Оямаа беше безпощаден и удвои преднината на тима си. В 62-та минута Виданов отново бе в центъра на събитията, като центрира отлично топката на Цветелин Чунчуков, който се намираше на изгодна позиция и с глава намали за 1:2. ", "date": "2019.01.19", "title": "Славия се издъни срещу поляци"}
{"url": "https://www.standartnews.com/biznes/kiber-intsidentite-sa-risk-nomer-1-za-biznesa-382718.html", "text": "Кибер инцидентите стават риск номер 1 за бизнеса през 2019 г. Това става ясно от проучване на  Проучването  измерва  . В тазгодишната анкета се включи рекордният брой от  , които допринесоха за идентифицирането на топ бизнес рисковете в световен мащаб. Основните заключения, до които достига Алианц Риск Барометър 2019, сочат, че през тази година сценариите за   (business interruption, BI) стават все по-разнообразни и сложни, а загубите от подобни събития се увеличават. След   следват  . Увеличават се и заплахите от  . Расте и вероятността от увеличаване на съдебните спорове при случаи на  .  и   са рисковете, които са се покачили най-много в класацията спрямо резултатите от миналогодишното проучване. В контекста на изминалите скандали за изтичане на данни, нарушения на правилата за сигурност в интернет и въвеждането на нови мерки за защита на личните данни в ЕС,   е посочен за основното притеснение на бизнеса през 2019-а, а и в бъдеще. Според Алианц Риск Барометър кибер инцидентите и непредвиденото   са посочени за най-сериозните бизнес рискове на глобално ниво (37% от отговорилите).  (на 8-о място, 13% от отговорилите) и   (на 10-о място, 9% от отговорилите) са рисковете, които са се покачили най-много в световен мащаб спрямо предходната класация. В същото време с всяка година компаниите стават все по-обезпокоени по отношение на   (на 4-то място, 27% от отговорилите), които биха могли да доведат до резултати като Brexit, търговски войни и нови митнически тарифи.", "date": "2019.01.19", "title": "Кибер инцидентите са риск номер 1 за бизнеса"}
{"url": "https://www.standartnews.com/biznes/pasazher-sdi-aviokompaniya-zaradi-debel-ssed-382773.html", "text": "Британски турист се опита да получи от международен туроператор компенсация за провалена почивка, а в крайна сметка се оказа длъжен да плати 21 000 евро. Друг британец даде на съд авиокомпания заради твърде дебелия си съсед по място, но загуби. Съдът често е на страната на потребителя, но да получиш компенсация за фалшиви морални страдания не е толкова лесно. За това как пътешествениците се опитват да припечелят на гърба на туристическите агенции, пише РИА Новости.   Лоша хигиена или най-добрата кухня Опитът на турист от Великобритания да си върне пари за почивка в Китай му излезе доста скъпо. Той поиска обезщетение за вреди от международен туроператор, твърдейки, че е бил болен по врме на ваканцията. Твърдял, че е бил отровен поради липса на хигиена и заради лоша храна в хотела. Измъчвали го треска, диария, коремни спазми. В същото време сам представил доказателства, че нищо подобно не се е случило. В социалните мрежи туристът написал, че китайската кухня е най-добрата от всички, които е опитвал досега, а на снимките изглеждал напълно здрав мъжага с халба бира в ръка. В резултат съдът му наложил глоба от 21 000 евро. Друг британец се опитал да получи компенсация от авиокомпания заради това, че негов съсед по място се оказал много дебел човек. Пасажерът цветно описал своите физически и морални страдания, даже съобщил, че заради неудобствата по време на полета не могъл да отиде на работа. Туристът обаче не могъл да обясни защо не е поискал от стюардесите да му намерят друго място, а въпреки теснотията и страданията, е проспал целия полет.   Компенсация заради пропуснати делфини   И в Русия има такава практика. Някой е недоволен от хотела, друг – от екскурзията, има субективни очаквания, които не винаги се изпълняват, разказва юристът Ирина Доценко, специализирана в делата на туроператорите. Темида обикновено отказва такива искове, въпреки че съдиите като правило са много лоялни към потребителите. За големи глоби не става дума, но от туриста може да се изискват съдебните разноски. Тя дава за пример история, в която пътешественик поискал от туристическа компания да му върне 600 000 рубли заради делфини. „Ние представлявахме организация, която продала много скъпо пътуване до Бразилия. Там туристите трябвало да посетят зоопарк и да видят много редки делфини. Но при пристигането се оказало, че зоопаркът е затворен заради карантина. Клиентите решили да пробват да си върнат цялата сума за пътуването с твърдението, че са тръгнали само заради тези делфини. Съдът обаче удовлетворил претенцията частично, и то само защото платената екскурзия до зоологическата градина не се е състояла. Така туристите не успели да докажат, че е било безсмислено цялото пътуване. Ръководителят на правната служба на Асоциацията на туроператорите в Русия  (АТОР) Надежда Ефремова си спомня за случай, който прилича на историята с британския турист. Руснак пътувал на ваканция, а 10 дни след завръщането си се обърнал към туристическата фирма с претенция, че по време на почивката се отровил. Макар че докато бил на пътешествие, не се е оплаквал за здравето си. Нито пък е ползвал медицинската си застраховка. Повечето такива искове не са подкрепени с доказателства и са необосновани, пояснява експертът.    Върнете парите за пътуването.   Но даже съдът да застане на страната на потребителя, на голяма сума не трябва да се разчита. Рядко компенсацията за морална вреда надхвърля 10-20 000 рубли. Но е съвсем реалистично да се върнат средствата за пътуването. Например семейство успяло да осъди туристическа фирма за над 200 000 рубли зарад това, че плажът се оказал много мръсен, в четиризвездния хотел нямало сапун, а на шведската маса не били достатъчни бърканите яйца и морските дарове. Друг турист успял след екскурзия за 77 000 рубли да осъди туроператора за 185 000, в които влизали и съдебните разноски, неустойка и глоба. Претенцията била за това, че екскурзиите изключвали посещение на два острова, на което разчитали пътешествениците. Имало и случай, в който пътешественикът успял да си върне всичките средства, платени за пътуването, заради свръхдоговаряне. Туроператорът осигурил еквивалентна подмяна, но аргументът на туристите бил, че първоначално избраният хотел е единственият с нудистки плаж в цял Египет. А на чуждестранна туристка пък се се харесало изобилието от голи тела на плажа. „Почивката се провали, тъй като съпругът ми постоянно гледаше други жени“, пише тя, но въпреки това решила да не подава жалба.   В разумни граници   За да се поиска компенсация са нужни реални основания и доказателства, казват юристите. „Пътник закъснял за полета и поискал да му върнат парите. Услугата обаче е отказана“, разказва Александр Байбородин, шеф на юридическа фирма, специализирана в проблемите на туристическия бизнес. По такъв начин някои хора се опитват да си върнат парите при отказ от пътуване, но в ткъв случай туроператорът има право да удържи направените разходи“ \"Компетентен отговор на искането е да се намери начин да не се води делото в съда\", предупреждава адвокатската кантора на своя уебсайт. Над 85% от претенциите на туристите, по които е даден отговор от специалисти, се решават извънсъдебно. Александр Байбородин разказва, че немалко са случаите, когато при спорна сума на компенсация от 30-40 000 рубли, туристът плаща за адвокати от 40 до 60 000 – много повече, отколкото струва самото пътуване. Той уточнява, че след това в съда той иска от турфирмите да възстановят тези разходи. „Има два варианта - недобросъвестни адвокати в съгласие с туриста „теглят“ чек, например за 80 хиляди рубли, или адвокатите всъщност взимат толкова много пари, обещавайки да спечелят Златната планина в съда. И обикновено тези ограничения не надвишават десет до петнадесет хиляди рубли за потребителски спорове.  ", "date": "2019.01.19", "title": "Пасажер съди авиокомпания заради дебел съсед"}
{"url": "https://www.standartnews.com/biznes/rusiya-stana-nomer-5-po-zlatni-rezervi-v-sveta-382714.html", "text": "Русия измести Китай по златни резерви и зае петата позиция в света. Санкциите на Запада  са стимулирали Руската централна банка да купи рекордни количества от ценния метал през 2018 г., сочат данни, цитирани от Ройтерс и investor.bg. С подкрепата на президента Владимир Путин централната банка залага сериозно на златото, което е смятано за убежище и естествена преграда спрямо долара, с активни покупки в последните десет години. През 2018 г. закупените количества злато от Русия скочиха още повече след ограничаването на притежаваните американски държавни ценни книжа вследствие на наложените санкции от Вашингтон върху руски компании през април, които са най-строгите от анексирането на Крим през 2014 г. Централната банка е купила 8,8 млн. тройунции миналата година, като е подобрила рекорда си от 7,2 млн. тройунции от 2017 г., съобщи банката. Към 1 януари тази година централната банка е държала 67,9 млн. тройунции злато спрямо 59,1 млн. тройунции в началото на 2018 г., което я превръща в петия по големина притежател на злато в света след САЩ, Германия, Франция и Италия. Китай остава на шесто място, след като обяви увеличаване на златните си резерви само веднъж в последните над две години. Притежанията на страната са нараснали до 59,6 млн. тройунции през декември 2018 г. спрямо 59,2 млн. тройунции през октомври 2016 г. Източници от индустрията съобщават, че една от причините Руската централна банка да залага на златото са американските санкции, тъй като то не може да бъде замразено или поставено в черен списък. „Изглежда, че целта е диверсифициране от американски активи“, казва пред Ройтерс източник от руски производител на злато. През май Путин заяви, че „монополът на американския долар е ненадежден, той е опасен за мнозина“. Руската централна банка купува добито в страната злато от търговски банки. Размерът на бъдещите покупки е държавна тайна. Не е ясно и дали тя ще продължи да увеличава притежанията си на злато със същия темп – около 14% на година, през 2019 г. Централната банка обаче вече е изкупила значителна част от добитото в Русия злато, което също расте, но с по-бавен темп, казват източници от индустрията. Централната банка е отказала коментар. Русия, която е на трето място в света по производство на злато, увеличи добива си през 2017 г. с 6%. Очаква се добивът на Русия през 2018 г. да нарасне с 3%. Според последните данни на руското финансово министерство Русия е добила 8,5 млн. тройунции (265 тона) злато между януари и октомври миналата година.", "date": "2019.01.19", "title": "Русия стана номер 5 по златни резерви в света"}
