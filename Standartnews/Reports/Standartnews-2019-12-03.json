{"url": "https://standartnews.com/biznes/mercedes-i-audi-skrashchavat-blizo-20-000-rabotni-mesta-408142.html", "text": " Пpoизвoдитeлят нa Меrсеdеѕ-Веnz щe cъкpaти дeceт xиляди paбoтни мecтa в oпит дa cпecти paзxoди. Цeлтa e cpeдcтвaтa дa бъдaт изпoлзвaни зa пoкpивaнe нa пo-cтpoгитe peгyлaции зa вpeднитe eмиcии и зa влoжeния в нoви тexнoлoгии. \r\nDаіmlеr e пocтигнaлa cпopaзyмeниe cъc cиндикaлнитe opгaнизaции пo ключoвитe въпpocи, включитeлнo кaк щe cтaвaт cъкpaщeниятa. Oчaквa ce пpи пeнcиoниpaнe или нaпycкaнe нa cлyжитeли, нa тяxнo мяcтo дa нe бъдe тъpceни зaмecтници. Зa peдицa aдминиcтpaтивни длъжнocти щe бъдaт пpeдлaгaни oбeзщeтeния пpи дoбpoвoлнo нaпycкaнe. \r\nВ Германия обаче няма да има съкращения - там е договорена защита до 2029 година. Иначе в редица други страни рестрикциите ще бъдат приложени.Dаіmlеr e пopeднaтa aвтoмoбилнa кoмпaния, кoятo oбявявa cъкpaщeния. Caмo пpeди някoлкo дни тoвa нaпpaви и Аudі, кoятo щe нaмaли бpoя нa cлyжитeлитe cи c 9 500 в Гepмaния пpeз cлeдвaщитe някoлкo гoдини. \r\nПpoизвoдитeлят нa лyкcoзни aвтoмoбили cъoбщи, чe дo кpaя нa 2022 г. щe cпecти paзxoди зa зaплaти и ocигypoвки в paзмep нa oкoлo €1,4 милиapдa. Щe бъдaт cъкpaщaвaни и мeниджъpcки пoзиции, кaтo oбщият им бpoй щe нaмaлee c oкoлo 10 пpoцeнтa. \r\nПриблизително 50 000-те оставащи служители в Германия ще имат гарантирано работно място до 2029 г., а Audi ще създаде нови 2 хил. работни места за засилване на инженерното подразделение за електромобилите и дигиталните си услуги.Съобразяването с по-строгите правила за вредните емисии в Европа изисква значителни инвестиции, а търговските войни и несигурността заради Brexit усложняват още повече управлението на технологичния преход. \r\nЗа да съживи инерцията, концернът ще пусне пет напълно електрически модела и седем хибридни коли в рамките на две години, като в същото време планира да разшири гамата си до над 30 електрифицирани модела до 2025 г. Но преходът ще бъде скъп, след като по-високите разходи по електрически модели като E-Tron допринесоха за понижаване на възвръщаемостта миналата година до 6% спрямо 7,8% година по-рано.", "date": "2019.12.02", "title": "Mercedes и Audi съкращават 20 000 работни места"}
{"url": "https://standartnews.com/biznes/razreshavam-kaza-putin-i-pusna-silata-na-sibir-408108.html", "text": "„Разрешавам пускане“, заяви руският президенг Владимир Путин. „Тръгваме“, отговори китайският му колега Си Цзинпин. Така двамата дадоха одобрение си по телемост за старта на  газопровода „Силата на Сибир“, който ще пренася синьото гориво до Далечния изток и Китай. Днес се пусна участък, дълъг около 2200 килотетра до границата с Китай (Благовещенска).  Вторият етап  предвижда изграждането на още 800 километра тръба, така че общата дължина на газопровода ще е 3000 километро и ще пренася  годишно 38 млрд- куб. м газ. Строителството отне повече от 5 години, стойността му е 1,1 трилиона рубли. Договорът между \"Газпром\" и китайская CNPC е за 400 милиарда долара и е за 30 години. Очаква се догодина \"Газпром\" да вкара в Китай до 5 милиарда кубически метра газ, през 2021 году – до 10 милиарда, а в 2022 году – до 15 милиарда. Проектната мощност от 38 милиарда кубически метра се очаква да бъде постигната през 2025 година.. Шефът на \"Газпром\" Алексей Милер заяви, че обсъждат с Китай  вкарване и на допълнителни количества - 6 милиарда куб. м годишно.", "date": "2019.12.02", "title": "„Разрешавам“,каза Путин и пусна „Силата на Сибир“"}
{"url": "https://standartnews.com/biznes/shche-pravim-blgariya-atraktivna-za-kholandskiya-biznes-408152.html", "text": "„Искаме да утвърдим България като атрактивна инвестиционна дестинация и перспективен пазар за холандските фирми“, заяви вицепремиерът по икономическата и демографската политика Марияна Николова по време на срещата си с извънредния и пълномощен посланик на Кралство Нидерландия Берендина Мария Тен Тъшър. Вицепремиерът отбеляза, че има потенциал за двустранно сътрудничество в областта на IT, киберсигурността, иновациите, привличане на инвеститори във високотехнологични производства, изграждането на технологични и индустриални паркове. Николова сподели, че усилено работи за налагане на кибер етика в информационните процеси, съобщават от пресслужбата на МС. В рамките на разговора беше обсъдена идеята за провеждане на събитие, посветено на бизнеса, което да допринесе за засилването на икономическите връзки. Посланик Тъшър запозна вицепремиера и с инициатива, насочена към учащите млади хора, която има за цел да ги мотивира да се завърнат в родината си след завършване на обучението си в чужбина. Посланик Тъшър подари на вицепремиера специално селектираните лалета „Сердика” по повод 110а годишнина от установяването на дипломатически отношения между България и Нидерландия.", "date": "2019.12.02", "title": "Ще правим България атрактивна за холандския бизнес"}
{"url": "https://standartnews.com/biznes/eksporten-khb-blgariya-startira-prez-2020-g-408084.html", "text": "Експортен хъб България ще започне работа в началото на 2020 година. Споразумение за учредяването му ще бъде подписано от 11.00 ч. днес в сградата на иновационен форум \"Джон Атанасов\" в София тех парк, съобщиха организаторите. За участие е поканен министърът на икономиката Емил Караниколов. Сред гостите на събитието ще бъдат над 130 посланици, търговски аташета, представители на работодателски организации и двустранни камари. Зад Експортен хъб България стоят 12 организации, представители на правителствения и частния сектор на страната - държавни институции, работодателски организации, висши учебни заведения, клъстерни, комуникационни и бизнес организации. Създаването на експортния хъб е по инициатива на Изпълнителната агенция за насърчаване на малките и средните предприятия, а сред основателите са Конфедерацията на работодателите и индустриалците в България, Българската консултантска организация, Българската агенция за експортно застраховане, Българската стартъп асоциация (BESCO), Асоциацията на бизнес клъстерите, Висшето училище по застраховане и финанси, Българската стопанска камара. Целта на инициативата е да осигури необходимото пространство, в което представителите на българските предприятия да получат насоки за стъпките, които трябва да предприемат, за да продават успешно на международните пазари. Основателите на Експортен хъб България си поставят за цел да развият среда, в която представители на бизнеса, държавата и международната общност с представителство в България да общуват, обменят опит и създават нови партньорства. Експортен хъб България, чийто домакин е София тех парк, ще работи за интернационализацията на бизнеса и повишаване на българската експортна дейност чрез платформа, която ще улесни българските предприятия при навлизането им на чужди пазари и ще им осигури достъп до информация за спецификите и особеностите на пазарите по света. Инициативата ще предостави възможност на фирмите да развият и усъвършенстват своите умения и познания, както и да участват в мрежа за обмяна на пазарна информация, опит и знания чрез онлайн и офлайн събития. В рамките на експортния хъб ще бъде предоставена възможност на всяка страна с посолство в България да направи презентация на бизнес климата си и да представи възможностите за навлизане на чуждестранни фирми, както и да информира за спецификата, регулаторните режими и др. на своя пазар и да даде практически съвети, полезни за развитието на двустранната търговия. В допълнение, всеки един от основателите ще предоставя актуална информация относно своите дейности, които биха били полезни за експортната дейност в страната. Експортен хъб България ще организира експортна програма за 15 български компании с реализиран на пазара продукт, която ще окаже съдействие за излизането им на външни пазари чрез серия практически обучения, менторски насоки от експертите на инициативата и оказване на съдействие за разрешаване на казуси от дейността им. Програмата ще бъде обявена в началото на 2020 година. Ще бъде изготвен календар със събития, ще има и представяне на онлайн платформата на инициативата.", "date": "2019.12.02", "title": "Експортен хъб България стартира през 2020 г."}
{"url": "https://standartnews.com/biznes/babkh-ss-sveti-km-kupuvachite-na-riba-408114.html", "text": "От днес, 2 декември, Българската агенция по безопасност на храните (БАБХ) започна засилени проверки на обекти за отглеждане на аквакултури, за производство и търговия с риба и рибни продукти, заведения за обществено хранене, складове, пазари и борси в цялата страна. Тематичните проверки за Никулден са свързани с интензивното предлагане и търсене на храни за празника и се провеждат съвместно с Изпълнителната агенция по рибарство и аквакултури и Комисията за защита на потребителите. Обект на засиления контрол ще бъдат документите за произход и безопасност на рибата, спазването на сроковете и условията на съхранение, правилното етикетиране на продуктите, регистрацията на обектите, съответствието на сградов фонд и оборудване със законодателството за храните. Специално внимание ще се обърне на случаи на продажбата на риба и рибни продукти на нерегламентирани места и от нерегистрирани търговци, за да се гарантира здравето на потребителите и безопасността на храните. Съвети към потребителите за закупуване на прясна риба: Върху повърхността на прясната риба има много тънък слой слуз. Ако слузта е обилна, а слоят плътен, това означава, че рибата е престояла по-дълго време. Люспите трябва да са блестящи, плътно залепени за тялото. Хрилете трябва да са с розово-червен цвят. Очите трябва да са бистри. При натискане с пръст, вдлъбнатината трябва да изчезне бързо. БАБХ призовава хората да купуват риба от регистрирани обекти, за да не се излагат на риск. При съмнения за нередности или за безопасността на храната потребителите могат да подават сигнали онлайн през сайта на Агенцията или на телефон 0700 122 99. Още подробности ще можете да научите на дискусията на в. \"Стандарт\" - \"Да! На българската храна!\"!", "date": "2019.12.02", "title": "БАБХ със съвети към купувачите на риба"}
{"url": "https://standartnews.com/kultura/blgariya-izprati-lambo-s-ovatsii-408136.html", "text": "С няколкоминутни аплодисменти в Народния театър приключи поклонението пред паметта на легендата Стефан Данаилов. Хиляди се поклониха пред човека, който завинаги ще остане в историята на българското кино, театър и изкуство. Сбогом и поклон, Мастър!", "date": "2019.12.02", "title": "България изпрати Ламбо с овации"}
{"url": "https://standartnews.com/biznes/a1-puska-za-koleda-playstation4-i-igra-fifa-20-408119.html", "text": "Специално за Коледа A1 предлага на всички геймъри специален промоционален   – PlayStation 4 1TB с хитовата игра на EA SPORTS - FIFA 20. Геймърското изкушение е достъпно в търговската мрежа и онлайн магазина на A1 за 19,99 лева на месец или 439,99 лева в брой в комбинация с двоен пакет телевизия и домашен интернет  . PlayStation4 ще даде възможност на феновете да играят на най-актуалните блокбъстър игри и PlayStation заглавия. По-големият хард диск позволява повече място за съхранение на свалени игри и друго съдържание. Последната версия на хитовата игра на EA SPORTS FIFA 20 ще предложи на геймърите още по-реалистично изживяване и ще засили контрола им по време на игра. Това е резултат от по-добрата картина и от допълнителната мощност на PlayStation 4 Slim. За да бъде празничното настроение още по-добро, в предложението е включен и безплатен 14-дневен абонамент за PlayStation Plus, както и FIFA ULTIMATE TEAM™ - най-популярният режим в играта за създаване на звездни отбори. Празничната оферта от А1 ще продължи до края на годината, или до изчерпване на количествата.", "date": "2019.12.02", "title": "А1 пуска за Коледа PlayStation®4 и игра FIFA 20"}
{"url": "https://standartnews.com/biznes/vazhno-sobshchenie-publikuva-bnb-408128.html", "text": "Днес Българската народна банка публикува на своята интернет страница ( ) материал на тема „Основни съвети как да се защитите при избор на услуги за онлайн или мобилно банкиране“. Материалът съдържа практическа информация в помощ на потребителите при вземане на решение за избор на подходящ финансов продукт, както и полезни съвети за защита и разрешаване на потребителски спорове. БНБ отбелязва, че във връзка с нарастващата популярност и зачестилите публикации, свързани с виртуални валути като биткойн (Bitcoin), Европейският банков орган издаде предупреждение за възможните рискове при купуване, държане или търгуване с виртуални валути. С текста на предупреждението може да се запознаете тук. Българската народна банка се присъединява към изразената позиция от страна на Европейските надзорни органи относно увеличаващия се брой потребители, които купуват криптовалути без да са наясно с рисковете. Виртуалните валути като Bitcoin, Ripple, Ether и други показват екстремна нестабилност на цената си и ясни признаци на ценови балон. Потребителите, които купуват виртуални валути, трябва да са наясно, че има висок риск и че могат да загубят големи суми или дори всичките си пари, които са инвестирали.", "date": "2019.12.02", "title": "БНБ публикува важно съобщение за потребителите"}
{"url": "https://www.standartnews.com/sport/shifrin-s-nov-rekord-v-skite-408075.html", "text": "Носителката на големия Кристален глобус Микаела Шифрин (САЩ) спечели за четвърта поредна година слалома от Световната купа на родна земя в Килингтън. Така тя постави и нов рекорд за успехи в слаломи за СК. Мики вече има 42 победи в най-техничната дисциплина. Тя изравни и Мозер Прьол на второто място във вечната ранглиста при дамите по успехи за СК. Двете има 62, а лидерка е отказалата се през миналия сезон Линдзи Вон (САЩ) с 82. В Килингтън четирикратната световна шампионка Шифрин триумфира убедително с време 1:50.45 минута, за да запише общо 62-и успех в кариерата си и 42-и в дисциплината. Олимпийската шампионка от Сочи 2014 беше най-бърза в първия манш с 51.98 секунди с повече от секунда пред Петра Влъхова от Словакия. Американката направи солидно второ спускане, с което си гарантира втори успех за сезона. Влъхова остана втора на 2.29 секунди, а шведката Ана Свен Ларсон се нареди на трета позиция на 2.73 секунди. В генералното класиране лидерка е Шифрин с 340 точки, следвана от Мишел Гизин (Швейцария) със 148 точки и Влъхова със 138 точки. В подреждането за малката Световна купа в дисциплината слалом отново американката води с пълен актив от 200 точки, пред Свен Ларсон със 110 и Хавер-Льосет с 90. Успехът на Шифрин и донесе и нови финансови бонуси. Само за месец от старта на сезона американката вече има 120 000 швейцарски франка от наградни фондове. Те са за 2 победи и 2 втори места.", "date": "2019.12.02", "title": "Шифрин с нов рекорд в ските"}
{"url": "https://standartnews.com/biznes/kristof-de-mil-stana-finansov-direktor-na-godinata-408122.html", "text": "Кристоф Де Мил, изпълнителен директор „Финанси\" и иновационен лидер на KBC Груп в България, бе отличен в престижния конкурс “CFO of the Year 2019“. Г-н Де Мил спечели приза в категория „Трансформация на финансовата функция“ заради ключовата му роля в интеграцията на ОББ и СИБАНК, както и в дигиталната трансформация и развитието на иновационна политика на KBC Груп в България. „Днес трансформацията и цифровизацията са от първостепенно значение за устойчивостта на финансовия сектор. Но и самата финансова функция е в пълна трансформация. Използваме различни технологии, умения и подходи в сравнение с преди 10 години. Горд съм, че съм част от компания, която популяризира тези иновации в рамките на финансовата функция, и че нашите решения се оценяват от колегите от финансовата общност. Ето защо дълбоко оценявам това признание. Това е не само лична награда, а отличие за целия екип на ОББ.“, сподели Кристоф Де Мил. Кристоф Де Мил е сред малкото финансови мениджъри, които съвместяват тази си функция с иновационно лидерство. Именно тази пресечна точка дава на KBC Груп в България предимството да създава добри практики в сферата на финансите, които се основават на дигитални бизнес модели. Наградата бе връчена от г-жа Милка Начева, съдружник в Ernst & Young България. Шестото издание на конкурса за финансов директор на годината цели да отличи успешни финансови лидери, да популяризира добрите практики и да насърчи професионалното развитие на специалистите от финансовата общност. През 2015 г. Франк Янсен, предшественик на г-н Де Мил, бе отличен в категория „Ликвидност и риск“ в рамките на същия конкурс.", "date": "2019.12.02", "title": "Кристоф Де Мил стана Финансов директор на годината"}
{"url": "https://standartnews.com/regionalni/greyva-kolednoto-drvo-v-plovdiv-408124.html", "text": "Кметът на Пловдив Здравко Димитров ще запали днес светлините на Коледното дръвче пред сградата на общината. Елхата е висока 13 метра и тежи около 1,5 тона. В тържествения ритуал по запалването на светлините ще се включат талантливи пловдивски деца. Сред тях са малчуганите от Детска вокална формация „Омайниче“ с ръководител Таня Орманова и Детски танцов състав „Луди млади“ към Народно читалище „Проф. Кирил Джеенев 2019“. Те ще представят фолклорна програма под ръководството на Петя и Цвятко Маринови. В навечерието на Коледа и Нова година общината стартира поредица от празнични концерти на откритата сцена на площад „Стефан Стамболов\". От 23-ти декември в рамките на четири последователни дни своите поздрави към пловдивчани от сцената ще поднесат Студентска формация „Жарава“, женски народен хор „Боряна“, Биг Бенд Пловдив и група „Мистик“, които ще се погрижат и за доброто настроение на жителите и гостите на града.", "date": "2019.12.02", "title": "Грейва Коледното дърво в Пловдив"}
{"url": "https://standartnews.com/svyat/erdogan-i-putin-shche-se-sreshchnat-za-siriya-408107.html", "text": "В първите дни на януари ще се проведе среща между президентите на Русия и Турция Владимир Путин и Реджеп Тайип Ердоган, като лидерите ще обсъдят двустранните и регионалните проблеми, включително доставките на системите за противовъздушна отбрана С-400 и ситуацията в Сирия, съобщава РИА Новости, цитирана от Фокус. Това заяви пред руската агенция Исмаил Сафи, член на Съвета за сигурност и външна политика на администрацията на президента на Турция. \r\n \r\n„Ердоган и Путин изразиха готовност да се срещнат в Турция през първите десет дни на януари. Лидерите на двете страни ще обсъдят двустранните и регионални отношения, включително ситуацията в Сирия и доставката на С-400 \", каза Сафи. \r\n \r\nПо-рано говорителят на руския държавен глава Дмитрий Песков потвърди, че Путин и Ердоган планират заедно да отворят газопровода „Турски поток“ в началото на януари 2020 г. Ердоган каза, че стартът на проекта ще бъде даден в Истанбул на 8 януари.", "date": "2019.12.02", "title": "Ердоган и Путин ще се срещнат за Сирия"}
{"url": "https://www.standartnews.com/sport/mesi-may-pecheli-zlatnata-topka-408088.html", "text": "Лионел Меси ще вдигне днес зе рекордния шести път \"Златната топка\". Това стана ясно от резултатите от гласуването, които се появиха в социалните мрежи. Ако те се потвърдят то Меси печели с 446 т, пред Върджил ван Дайк (Ливърпул) - 382 и Мохамед Салах (Ливърпул) - 179. Петкратният носител на \"Златната топка\" Кристиано Роналдо (Ювентус) е 4-и със 133 т. Ако гласуването се потвърди, Меси ще изпревари португалската звезда с едно отличие и ще има рекордните шест. Иначе в Топ 10 има най-много представители на Ливърпул, който през миналия сезон спечели Шампионска лига. Освен имената на Ван Дайк и Салах, там фигурират още Садио Мане и Алисон Бекер. Златната топка ще бъде връчена тази вечер, като се очаква на церемонията да присъства и Христо Стоичков. \r\n ", "date": "2019.12.02", "title": "Меси май печели \"Златната топка\""}
{"url": "https://www.standartnews.com/sport/velikobritaniya-i-irlandiya-shche-iskat-mondial-2030-408117.html", "text": "Шансовете за обща британска и ирландска кандидатура за Световното първенство през 2030 се увеличиха, след като официални лица решиха да задвижат процедурата, съобщи генералният мениджър на Ирландската футболна асоциация (ФАИ), цитиран от БНР. Английската футболна асоциация (ФА), която води изследване за приложимост, представи резултатите си на другите асоциации на среща преди жребия за Евро 2020 в събота. „Проучването за приложимост е положително и има усещане, че правилното в случая е да се върви напред. Кандидатурата „чука на вратата“ и е много умело ръководена от хората от Английската футболна асоциация, които я представиха много убедително. Това е възможност да направим една много достоверна кандидатура и да се надяваме, че ще спечелим. Бих бил много изненадан, ако няма подобна кандидатура от страна на Великобритания и Ирландия“, заяви генералният мениджър на ФАИ Ноел Мууни пред \"Таймс\". Според изданието в кандидатурата ще има мачове в няколко британски града, сред които Кардиф, Глазгоу и Дъблин, а финалът ще се проведе на Националния стадион „Уембли“ в Лондон. Финансиращото звено UK Sport, което съветва правителството относно това кои кандидатури да подкрепи, сподели миналата година, че приемането на Мондиал 2030 във Великобритания ще бъде „коронясващо постижение“. България, Сърбия, Румъния и Гърция също изявиха желание да организират първенството на планетата след 11 години. Аржентина, Уругвай, Чили и Парагвай вече обявиха обща южноамериканска кандидатура, която ще има и сантиментална стойност при одобрение – дебютното издание на Световното първенство се проведе в Уругвай през 1930. За момента интерес е проявен още от Мароко, като кандидатурата може да бъде обединена с Алжир и Тунис, Началото на процедурата по кандидатстване за домакинство на Мондиал 2030 беше дадено от ФИФА на 19 октомври на срещата в Шанхай. Турнирът няма да бъде в Азия заради домакинството на Катар на шампионата през 2022 година, както и в Северна Америка, защото турнирът през 2026-а е в САЩ, Канада и Мексико. Изборът на организаторите ще бъде направен на конгреса на ФИФА през 2024 година.", "date": "2019.12.02", "title": "Великобритания и Ирландия ще искат Мондиал 2030"}
{"url": "https://standartnews.com/kultura/shchastlivetst-si-otide-408127.html", "text": "„Щастливецът си отиде“, промълви Асен Шопов, след като излезе от поклонението пред Стефан Данаилов в Народния театър. Така легендарният режисьор припомни една от най-добрите роли на Ламбо – тази на Алеко Константинов. Хиляди продължават да се редят пред храма на Мелпомена, за да се сбогуват с любимеца на нацията. Вратите ще бъдат отворени и за последния от опашката, увериха от Народния театър. Покрай затворения ковчег, поставен във фоайето на първи балкон, преминават почитателите на Мастера от няколко поколения. В началото на траурната церемония Силвия Лулчева, една от най-известните студентки на професора, прочете трогателни думи от името на неговите ученици. „Сбогом, Мастер! Благодарим ти за смелостта да поемеш кръста да поведеш млади хора към светлината на изкуството. Благодарим ти за безпощадно точната искреност. Благодарим ти, че когато обсъждаше актьорската ни работа, вниманието ти беше съсредоточено върху това колко сме пораснали като човеци. Благодарим ти, че ни наказваше, като ни прощаваш. Благодарим ти, че говореше просто, честно и човешки, с безмилостна автоирония, че не се къпеше в суета и самовлюбеност, а ни респектираше с нечовешка човечност. Благодарим ти, че смущаващо земен, оставаш завинаги толкова високо, че всички ще преминем през живота си, протегнали ръце към мечтата да те заслужим. Благодарим ти, че ни беляза с любовта си към живота. Благодарим ти, че ни зарази с лудостта си. Благодарим ти, че ни учеше на екипност и партньорство в професия, в която всеки се изкушава да изпъкне, да е пръв, да е по-напред. Благодарим ти, че преди да станеш професор, беше академик по човекознание, човеколюбие и човещина. Благодарим ти за широтата, за свободата, за мащаба на смелото ти сърце. Благодарим ти за щедростта, за замаха, за смеха. Благодарим ти, че ни научи на уважение и памет към твойте учители, към твойте състуденти и приятели. Благодарим ти, че ни покори с непосилната лекота на любовта и усмивката си. Благодарим ти, че ни показа какво е диалогичност, дипломатичност и внимание към всеки. Благодарим ти, че ни остави домашно - да напишем отговор на литературния въпрос: достоен ли съм да съм твой ученик? Сбогом, Мастер! Прости ни! Обичаме те, Учителю!“. Слова произнесоха още ректорът на НАТФИЗ „Кръстьо Сарафов“ Станислав Семерджиев и председателят на Висшия съвет на БСП Корнелия Нинова. Росица Обрешкова, племенницата на Ламбо, също застана пред микфорона. „В спомена си винаги ще стоим на твоята маса, онази голямата в хола, отрупана с нежност и топлина, цялата банда, заедно, около теб. Помислил си за всички ни: Ая е вегетарианец, за Стефи трябва да има кола, за Виктория и Владето да се сготви  боб, от големия, за Росен и Вики да се купи бира, а за мен… „Айде, Обрешкова, бързо сервирай, че ще изстине…“ Ти ще се шегуваш най-вече с остаряването, а сетне ще споделяш мълчанията си, докато леко усмихнат пиеш кафе… Благодаря, че притежаваме дара да бъдем част от живота ти. Благодаря за добрината, все още за нея няма сътворено прилагателно. Благодаря за най-голямото наследство – паметта за  Стефан Данаилов“. В почетния караул се редуваха Силвия Лулчева, Башар Рахал, Китодар Тодоров, Иван Панев, Дарин и Деян Ангелови... Сред първите, които поднесоха цветя, бяха Татяна Лолова, Жоржета Чакърова, Аня Пенчева, Мария Каварджикова, Владимир Пенев, Христо Мутафчиев, Стоян Алексиев... Пред Ламбо се поклониха президентът Румен Радев, министърът на културата Боил Банов, президентът Георги Първанов, бившите премиери Огнян Герджиков и Пламен Орешарски, председателят на Комисията по култура и медии в Народното събрание Вежди Рашидов, заместник-председателят на ПГ на ГЕРБ Красимир Велчев, бившият треньор на националния отбор по футбол Димитър Пенев, Астор... Димитър Пенев и Пламен Марков бяха сред футболните хора, които се простиха с Ламбо", "date": "2019.12.02", "title": "Щастливецът си отиде (обновена)"}
{"url": "https://www.standartnews.com/sport/etr-ostana-bez-trenor-408118.html", "text": "Росен Кирилов подава оставка като старши треньор на Етър. Новината съобщи самият той току-що пред “Велико Търново спорт”. \"Желанието ми е да си тръгна, мисля че ситуацията стана такава, че има нужда от промяна. Както вече споделих, има неяснота и напрежение в клуба. Аз винаги съм бил боец, но не искам да обирам негативите\", коментира Росен Кирилов. Той сподели, че не вярва някой от футболистите да не се е влагал на терена заради треньорска смяна. “Не вярвам, че някой нарочно няма да играе. Просто има огромно напрежение и върху играчите”, добави Росен Кирилов. Специалистът вече е разговарял с някои от членовете на клубната управа и ги е уведомил за решението си, а днес официално ще депозира оставката си в клуба и ще се види с футболистите. Вече е насрочено заседание на Управителния съвет на Етър, то ще бъде в сряда и ще разгледа всички належащи въпроси, заявиха от клуба", "date": "2019.12.02", "title": "Етър остана без треньор"}
{"url": "https://standartnews.com/svyat/khilyadi-evakuirani-vv-filipinite-zaradi-tayfun-408111.html", "text": "Заради наближаващия тайфун \"Камури\" във Филипините бяха евакуирани близо 70 хиляди души, които ще бъдат засегнати първи, съобщи Франс прес. Говорител на националната агенция за управление на катастрофите изрази надежда, че тайфунът няма да нанесе големи щети. Предвид силата му обаче, това ще е трудно. Метеорологичната служба във Филипините предупреди за опасности от свлачища и вълни, които могат да достигнат до три метра.  ", "date": "2019.12.02", "title": "Хиляди евакуирани във Филипините заради тайфун"}
{"url": "https://standartnews.com/svyat/nov-trus-v-bosna-i-khertsegovina-408112.html", "text": "Земетресение от 4-та степен по Рихтер е ударило и Босна и Херцеговина тази сутрин около 5:00 часа местно време. Епицентърът е бил на дълбочина около 15 километра, на 24 километра североизточно от Невесине, съобщи Европейският средиземноморски сеизмологичен център. Земетресението се е усетило в по-широкия район на Херцеговина, но и в района на Сараево, Дубровник, Далмация и Черна гора. Невесине бе засегнат от земетресение миналата седмица от 5,4 по Рихтер, както стана и вчера, когато беше регистрирано земетресение от 4,2 степен. От вторник, когато Албания беше засегната от мощно земетресение, при което загинаха 51 души и пострада целия регион, земята все още се тресе. Регистрирани бяха повече от 1300 земетресения.", "date": "2019.12.02", "title": "Нов трус в Босна и Херцеговина"}
{"url": "https://www.standartnews.com/sport/ludogorets-vze-priza-za-otbor-na-mesetsa-408139.html", "text": "Тази година Лудогорец има много сериозна конкуренция в лицето на Левски, Локомотив Пловдив и ЦСКА, заяви треньорът на орлите Станислав Генчев по време на награждаването на разградчани за отбор №1 на месец август.Втори е националният тим на България по художествена гимнастика. “Тази година Левски, Локо Пд и ЦСКА са ни сериозен конкурент, което е добре за футбола. Естествено, най-голямото предизвикателство са  евротурнирите. Когато станеш шампион, имаш шанс да играеш в групите на Шампионска лига или Лига Европа.Това са най-хубавите и приятни мачове за един футболист. Носят престиж и за клуба, и за футболиста. Още повече, че през тези 8 години футболистите не са едни и същи. Така че има хора, които нямат и една титла зад гърба си. Те имат предизвикателството да станат шампиони”, каза още Генчев. Той разкри защо тимът му има проблеми в някои от шампионатните срещи срещу по-скромни противници. “Физическа умора няма, защото разполагаме с достатъчен брой добри футболисти и можем да си позволим ротации. По-скоро има психическа умора, тъй като ни се налага да играем в Европа срещу изключително сериозни противници. След това в България играем срещу отбори, които изцяло гледат да рушат играта и да не се надиграват с нас. Когато в единия мач си бил на върха на физическите и психическите възможности, е трудно след три дни отново да си със същата мотивация. Оттам ни идват проблемите срещу по-посредствените отбори в България. Играем по-трудно срещу тях”, обясни младият специалист", "date": "2019.12.02", "title": "Лудогорец взе приза за \"Отбор на месеца\""}
{"url": "https://www.standartnews.com/sport/v-bansko-podkarakha-skite-408137.html", "text": "Първите скиори направиха сефтето на пистите под Тодорка в ски курорт №1 Банско. Екипът на \"Юлен\", който подготвя трасетата за старта на сезона - 14 декември опита пистите, които са на върха. Те обаче все още не са отворени за туристи. \"Правим всичко възможно да пуснем част от пистите преди старта на сезона на 14-и, коментира Иван Обрейков, маркетинг директор на \"Юлен\". Гост за старта на сезона ще е олимпийския и двукратен светонет шампион в алпийските ски Марио Мат (Ав). Най-голямото спортно събитие в България за 2020 ще е Световната купа при дамите в Банско 25-26 януари. Над поливин милиард зрители по цял свят ще гледат шоуто под Тодорка с най-добрите от Световната купа. Билетите за стартовете вече са в продажба в Банско и в магазина на МаксСпорт в София. Пропуски за първи път се продават и онлайн на сайта на   ", "date": "2019.12.02", "title": "В Банско подкараха ските"}
{"url": "https://www.standartnews.com/sport/federer-greyna-na-moneta-ot-20-franka-408132.html", "text": "Рекордьорът по титли от Големия шлем Роджър Федерер ще се появи на възпоменателна монета в началото на 2020 година, съобщава bnr. Швейцарският монетен двор отсече монетата с номинал 20 франка. Той е първият жив човек, получил честта в алпийската държава. \"Благодаря на Швейцария и на монетния двор за честта и привилегията\", написа Маестрото в Туитър. \r\n \r\nПреди време Федерер направи прецедент и когато беше увековечен на пощенска марка в родината си през 2007 година - също привилегия, неоказвана до момента на все още жива личност.", "date": "2019.12.02", "title": "Федерер грейна на монета от 20 франка"}
{"url": "https://standartnews.com/svyat/obilni-snegovalezhi-v-sashch-vzekha-zhertvi-408080.html", "text": "Обилни снеговалежи и ниски температури заплашват  североизточната част на Съединените щати, включително и в Ню Йорк. Лошото време вече донесе снегове от някои части на Калифорния до северните райони на Средния Запад. А това затрудни придвижването на милиони хора, които тръгнаха на път за дългия уикенд след Деня на благодарността. Съобщава се за най-малко 7 смъртни случая свързани с лошото време. ", "date": "2019.12.02", "title": "Обилни снеговалежи в САЩ взеха жертви"}
{"url": "https://standartnews.com/svyat/airbus-uvolni-16-sluzhiteli-za-shpionazh-408083.html", "text": "Европейският гигант в самолетостроенето \"Еърбъс\" уволни 16 свои служители във връзка с разследване за промишлен шпионаж, предаде Франс прес. \r\n\"Еърбъс\" потвърди уволненията, без да даде повече подробности, посочи ДПА.  \r\n През септември източници от компанията казаха, че германски прокурори разследват подозрения за вътрешен шпионаж от страна на служители на \"Еърбъс\". Те са шпионирали два оръжейни проекта на компанията с германските въоръжени сили. \r\n \r\n\"Някои от нашите служители имаха документи, с които не би трябвало да разполагат\", каза тогава един от източниците. \r\n \r\nСпоред германски медии въпросните служители са се сдобили със секретни документи на германската армия, свързани с комуникационна система.", "date": "2019.12.02", "title": "Airbus уволни 16 служители за шпионаж"}
{"url": "https://www.standartnews.com/sport/ivanov-proveryavame-tsyalostnata-deynost-na-bfs-408113.html", "text": "Нашите действия, освен тези, които бяха извършени миналата седмица, продължават и то не само на територията на София, а въобще в цялата страна. Когато сме готови и има повдигнати обвинения, ще кажем. Проверяваме цялостната дейност на Българския футболен съюз. Това каза на брифинг главният секретар на МВР Ивайло Иванов, предаде репортер на Агенция „Фокус“. \r\n \r\nИванов припомни, че по разследването за икономически престъпления на БФС има образувано досъдебно производство, но отказа да даде подробности. \r\n„Всички дейности, които се извършват в момента, са под ръководството на наблюдаващ прокурор от Специализираната прокуратура и затова не искам да влизам в конкретика, нямам разрешение от него да давам подробности“, обясни гл. комисар Иванов. Главният секретар на МВР коментира и възникналите груби нарушения на обществения ред след футболната среща между отборите на „Локомотив“ - София и „Хебър“ - Пазарджик в събота. Така наречените стюарди - служителите на частна охранителна фирма, според нас категорично не са си свършили работата, бе категоричен Ивайло Иванов. Той отбеляза, че от МВР имат договорни отношения за охрана на спортни мероприятия с повечето големи столични отбори и посочи, че дори при отсъствие на такива, МВР отново се включва в опазването на обществения ред. \r\n \r\n„Клубът-организатор е длъжен да информира МВР и съответната община на територията, на която се провежда спортното мероприятие, за провеждането му. Преди всяка среща се прави анализ от нас и когато се прецени, че срещата е с висока степен на обществена опасност и съществуват рискове за обществения ред, даже и да не искат самите клубове, ние се намесваме. Дори и да нямаме сключен договор за охрана на самото мероприятие, както е било на въпросната среща, е имало наши сили по територия, които наблюдават придвижването на феновете и гарантират обществения ред, но извън стадиона“, добави той. \r\n \r\nИванов напомни, че един от задържаните, на когото е повдигнато и обвинение, е изпълнителният директор, а и служител по сигурността на „Локомотив“ - София. \r\n„Не искам да обвинявам и самите фенове, защото те са се подвели от своето ръководство. Нормално е хората, които са съпричастни и обичат клуба, като видят своите ръководители да действат така, те се увличат и са подвластни на емоцията“, допълни той.", "date": "2019.12.02", "title": "Иванов: Проверяваме цялостната дейност на БФС"}
{"url": "https://standartnews.com/svyat/sashch-podpisakha-za-severna-makedoniya-v-es-408090.html", "text": "САЩ ратифицираха протокола за присъединяването на Северна Македония към НАТО. Новината съобщи държавният секретар Майк Помпейо в Twitter. Той подчерта, че така се прави още една стъпка към обявяването на Скопие за 30-ия съюзник в Алианса.  Повечето страни членки вече ратифицираха протокола за приемането на Северна Македония. А във вторник и сряда ще има среща на върха в Лондон.", "date": "2019.12.02", "title": "САЩ подписаха за Северна Македония в НАТО"}
{"url": "https://www.standartnews.com/sport/mesi-vze-rekordnata-shesta-zlatna-topka-408157.html", "text": "Аржентинецът Лионел Меси получи тази вечер \"Златната топка\" за рекорден шести път! Нападателят на Барселона вече има една повече от най-големия си конкурент в последните години Кристиано Роналдо. До този момент Меси бе вдигал най-голямото индивидуално отличие във футбола през годините 2009, 2010, 2011, 2012 и 2015. Специален гост на церемонията бе и носителят на \"Златната топка\" за 1994 г Христо Стоичков. Лично Дидие Дрогба обяви че Меси печели отличието тази година.", "date": "2019.12.02", "title": "Меси взе рекордната шеста \"Златна топка\""}
{"url": "https://standartnews.com/svyat/trmp-i-netanyakhu-obsdikha-zaplakhata-ot-iran-408099.html", "text": "Президентът на САЩ Доналд Тръмп обсъди с израелския премиер Бенямин Нетаняху \"заплахата от Иран и други важни въпроси\", съобщиха от Белия дом. \"Днес президентът Доналд Тръмп разговаря с израелския премиер Бенямин Нетаняху. Лидерите обсъдиха заплахата от Иран, както и други важни двустранни и регионални въпроси\", се казва в изявлението.", "date": "2019.12.02", "title": "Тръмп и Нетаняху обсъдиха заплахата от Иран"}
{"url": "https://standartnews.com/svyat/znaekhte-li-tova-za-antarktida-408098.html", "text": "Деветдесет и девет процента от площта на Антарктида е покрита с лед и сняг. Условията на континента не са подходящи за сухоземна фауна. Ако оставим настрана човека, най-едрото сухоземно животно там е мушичката Belgica Antarctica. \r\n \r\nМорският живот обаче е много разнообразен. Става въпрос за второто най-голямо многообразие от видове в света след това в кораловите рифове, предаде Франс прес.   Пингвинът вероятно е най-емблематичното за Антарктида животно. На континента се срещат четири вида пингвини - пингвин на Адели, императорски пингвин, антарктически пингвин и пингвин папуа. \r\n \r\nПингвините папуа са като болиди под водата - скоростта им може да надхвърли 35 км/ч, т.е. да е близо четири пъти по-голяма от тази на най-бързия плувец в света Майкъл Фелпс - 9,6 км/ч. На Антарктическия полуостров популацията на пингвините папуа се увеличава, докато тази на пингвините на Адели намалява. Учените обясняват това с различия в храненето - пингвините папуа консумират разнообразна храна - крил, калмари и риба, докато пингвините на Адели се хранят изключително с крил. Морските леопарди могат да погълнат до 20 пингвина дневно. Птицата Chionis albus е смятана за нещо като боклукчийска кофа от учените. \"Тя се храни с екскременти на пингвини, риба и всичко, което й попадне\", поясни орнитоложката Ребека Ходжкис. \r\n \r\nВ Антарктида хранителната верига е къса. В основата й е крилът. Най-едрото животно в света - синият кит, чието тегло може да нахвърли 150 тона, се храни с тези миниатюрни ракообразни, които пък се хранят с фитопланктон. \"Няма китове без фитопланктон\", отбеляза американската биоложка Алисън Кюсик. Обратното също е вярно. Богатите на желязо екскременти от китове наторяват фитопланктона. \"Фитопланктонът расте благодарение на желязото и е изяждан от крила, а китове консумират крил и изпражненията им захранват фитопланктона\", поясни Кюсик. Синият кит консумира до 3,6 тона крил дневно. \r\n \r\nМакар че са помогнали на Руалд Амундсен по време на експедицията му до Южния полюс през 1911 г., като теглили впряговете му, кучетата днес са нежелани в Антарктида. \r\n \r\nПодписаният през 1991 г. в Мадрид Протокол за опазване на околната среда към Договора за Антарктика забранява въвеждането на растителни и животински видове в Антарктида.", "date": "2019.12.02", "title": "Знаехте ли това за Антарктида?"}
{"url": "https://standartnews.com/svyat/otkrivat-gazoprovoda-silata-na-sibir-408082.html", "text": "Новият газопровод с дължина 4000 километра ще доставя газ от Якутия до Приморския край в Далечния Изток, а също и до Китай, съобщи Спутник. \r\n \r\nПрезидентът Владимир Путин и китайският лидер Си Дзинпин са готови да открият новия газопровод \"Силата на Сибир\" в понеделник. Церемонията по откриването ще се излъчва онлайн. Официалната церемония беше потвърдена от китайското външно министерство по-рано в средата на ноември. \r\n \r\nРуският газов гигант \"Газпром\" се съгласи за изграждането на газопровода преди близо двадесет години. През 2012 г. руският президент упълномощи генералния мениджър на Газпром да започне строителните работи възможно най-скоро. \r\n \r\nСтартът на проекта обаче беше забавен от разликите в цените на газа преди окончателното споразумение да бъде постигнато през май 2014 г. между руската газова компания Газпром и \r\n \r\nКитайската национална петролна корпорация (CNPC) за създаването на основна нова тръбопроводна система, която да доставя руски газ за североизточен Китай./БГНЕС", "date": "2019.12.02", "title": "Откриват газопровода \"Силата на Сибир\""}
{"url": "https://standartnews.com/svyat/papata-dari-vatikanski-palat-na-bezdomnitsi-408093.html", "text": "Главата на Римокатолическата църква папа Франциск подари на римските бездомници престижния палат \"Мильори“. Дворецът е собственост на Ватикана и се намира недалеч от площад \"Свети Петър\". \"Мильори\" е отстъпен безвъзмездно на Ватикана през 30-те години на миналия век от богата римска фамилия. От днес в него постоянно ще живеят 50 бездомници. В студени дни техният брой може да бъде и два пъти по-голям. В столовата могат да закусват и вечерят до 250 души. Според в. \"Ла Стампа“ към \"Мильори“ са проявявали голям интерес най-големите световни хотелиерски вериги. Ремонтът на сградата е финансиран на 100% от милосърдната служба на Ватикана.", "date": "2019.12.02", "title": "Папата дари ватикански палат на бездомници"}
{"url": "https://www.standartnews.com/sport/300-000-gledali-filma-za-naim-za-4-dni-408143.html", "text": "От 22 ноември игралният филм \"Джобният Херкулес: Наим Сюлейманоглу\", посветен на живота и спортната кариера на легендарния щангист, който почина преди две години, шества по кината в Турция, предава кореспондентката на БТА в Турция Нахиде Дениз, цитирана от БНР. Освен в Истанбул, гала прожекции се състояха и в други големи градове - Измир и в Анкара, в присъствието на стотици зрители. В гала прожекциите участват екипът на компанията Дижитал япъмеви, която реализира филма, и редица изпълнители начело с Хаят Ван Ек в ролята на Наим. В гала представлението в Анкара участва и братът на Наим - Мухаррем Сюлейманоглу, по чиято автобиографична книга е изготвен сценарият на филма. Актьорът Йеткин Дикинджилер, който изпълнява ролята на бащата на покойния щангист, разказвайки за работата си над ролята, посочи: \"Наим ни остави един светъл спомен. Осъществи нашата среща с хората в България. Доказа, че е част от едно голямо човешко семейство. Вярвам, че с участието си в този филм ние се показахме достойни за неговата памет\". Турският вестник \"Биргюн\" писа, че в първите четири дни /22-26 ноември/ филмът е бил гледан от 292 685 зрители. Това число е доста под очакваното като се има предвид, че авторският екип начело с продуцента Мустафа Услу и режисьора Йозер Фейзиоглу са известни с най-касовите филми в съвременното турско кино. Пиарът на компанията Дижитал санатлар япъмеви, в отговор на запитването ми във връзка с публикуваните данни заяви, че те се отнасят само за първите три дни от прожекциите на филма по екраните. \"Филмът върви успешно по кината, има повишение на зрителския интерес и към момента е на първо място по гледаемост\", допълни той в разговор за БТА. Разбира се, не е лесно да се направи филм за спортист и личност като Наим Сюлейманоглу. Възпитаник на българската школа по щанги, която по него време е водеща в света, той емигрира в Турция след драматично бягство от българския национален отбор... Три олимпийски титли, осем световни шампионски медала, 46 световни рекорда и...190 кг щанга, три пъти по-тежка от собственото му тегло. През 1988 сп.\"Тайм\" посвещава заглавната си страница на Наим, а през 1992 г. Международната федерация по щанги го обявава за най-добър спортист в света. Невиждана дотогава слава за Турция, като се има предвид, че до бягството на Наим през 1986 г. Турция бе известна само с два спорта - борбата и футбола. Режисьорът в максимална степен се е възползвал от драматичната лична история на Наим, пресъздавайки я със средствата на игралното кино, които гарантират бурния емоционален ефект, какъвто не би могъл да бъде постигнат с документален филм. Този филм се посреща с много голям интерес специално от от българските изселници, тъй като \"ние сме съпреживели тези събития\", споделиха мнозина от тях, с които разговарях. Връщането към тях е болезнено, но в същото време те смятат, че за пръв път се представят на екрана в истинската им светлина. Големият шанс, който максимално подсилва въздействието на филма, е изпълнителят на ролята на Наим - Хаят Ван Ек, от турско-холандски произход. Освен физическа прилика с героя си от младежките години, изпълнителят така умело се въплъщава в ролята, сякаш отново виждаме Наим, такъв какъвто го помним от подиума с характерния жест на вдигнатия юмрук и усмивката...Същото може да се каже и за Али Джанкорур, който играе Наим в детските години. Така че зрителят не усеща прехода от детството към юношеските години. Силно впечатление прави играта на актрисата Селен Йозтюрк в ролята на майката на Наим - Хатидже, която съдържа много драматизъм. Интересен е Гюркан Уйгун в ролята на първия треньор на Наим Енвер Тюркилери. Ролята на Иван Абаджиев, човекът и учителят, създал щангиста Наим, изпълнява актьорът от Врачанския театър Огнян Симеонов. Но слабост, вероятно на сценария е,че неговата личност не е показана в достатъчна степен. На екрана виждаме и политически фигури от Турция. Най-забележителна е ролята на турския премиер Тургут Йозал, благодарение на когото драматичното бягство на Наим завършва благополучно на турска земя. Йозал изпраща личния си самолет,за да докара Наим в Турция и го взима под своя опека като негов духовен баща. Тези сцени са пресъздадени доста детайлно във филма, както и турците в чужбина от съсловието, които организират бягството на Наим. Авторите на лентата са се стремили да пресъздадат атмосферата по онова време в България. Послужили са си с автентични кадри от пленума на БКП за преименуването, от призива на Тодор Живков, който отприщи изселническата кампания. По думите на режисьора редица сцени са били заснимани на автентични места - в кабинета на Тодор Живков, в Дианабад, в апартамента на Наим, който му е подарен от правителството. Актьори се въплъщават в ролите на Тодор Живков и на някои партийни величия, подсилени с документални кадри. В истинската история на \"малкия голям човек\", който възхити света - филмът започва с тази обявка - се преплитат спорт, напрежение, екшън и не на последно място драматични и трагични събития - все компоненти, които могат да бъдат пример за създаването на популярен, с мелодраматични нюанси филм. Като се изключат някои детайли /в първата прожекция например неправилно бе изписана годината на кончината на щангиста/ игралният филм \"Джобният Херкулес: Наим Сюлейманоглу\" може да се каже, че в максимална степен пресъздава на екрана спортната кариера на щангиста - шампион на планетата. И част от личната му история: филмът завършва със срещата на Наим със семейството му на истанбулското летище Ататюрк през януари 1990 г., която се преплита с най-драматичния период от историята на българските турци. В този смисъл филмът e признателност и уважение към паметта на \"малкия голям човек\", шампиона Наим Сюлейманоглу, който принадлежи и на Турция, и на България.", "date": "2019.12.02", "title": "300 000 гледали филма за Наим за 4 дни"}
{"url": "https://standartnews.com/svyat/bezdeystvieto-za-klimata-shche-ni-struva-skpo-408154.html", "text": "Новият председател на Европейската комисия Урсула фон дер Лайен предупреди, че бездействието по проблема с климатичните промени ще струва много по-скъпо в дългосрочен план в сравнение с проактивния подход.  \"Винаги трябва да имаме предвид, колко повече ще ни струва, ако не действаме сега\", подчерта Фон дер Лайен, цитирана от ДПА. Европейската комисия ще представи до 10 дни плана си в областта на екологията - Европейския зелен курс, уточни ръководителката на ЕК. Вчера, в първия си ден на председателския пост, тя потвърди целта си да направи Европа първия неутрален континент по отношение на климата до 2050 г.", "date": "2019.12.02", "title": "Бездействието за климата ще ни струва скъпо"}
{"url": "https://standartnews.com/svyat/putin-puska-krancheto-na-turski-potok-na-8-yanuari-408138.html", "text": "Президентът Владимир Путин ще посети Турция на 8 януари, за да участва в стартирането на проекта \"Турски поток\", съобщи Кремъл в понеделник. \"Основната тема на това пътуване е откриването на \"Турски поток\" и на тази дата (8 януари) наземният участък от турската страна на този важен международен проект ще бъде завършен\", заяви говорителят на Путин Дмитрий Песков. Президентът Реджеп Тайип Ердоган и Путин ще обсъдят турско-руските отношения, включително големи двустранни проекти, добави той. Песков каза още, че срещата вероятно ще се проведе в Истанбул. Междувременно Исмаил Сафи, член на Съвета за сигурност и външна политика на турското президентство, заяви, че двамата президенти също ще проведат разговори за настоящата ситуация в Сирия и доставката на системи за противоракетна отбрана С-400, произведени от Русия, съобщи в. „Сабах“. С приключването на приемателния терминал в Къйъкьой в Турция по-късно този месец, „Турски поток“ ще бъде готов да започне операции. Първата линия на газопровода е предназначена за доставки на газ на турския пазар, докато втората ще доставя газ в Южна и Югоизточна Европа. Очаква се втората линия да тръгне от Турция през България, след това до Сърбия, Унгария и Словакия. „Турски поток“ ще има капацитет да транзитира 31,5 милиарда кубически метра газ годишно, което е равно на енергийното търсене на 15 милиона домакинства.", "date": "2019.12.02", "title": "Путин пуска кранчето на Турски поток на 8 януари"}
{"url": "https://standartnews.com/svyat/pishat-stsenarii-za-kraya-na-merkel-408155.html", "text": "Германските социалдемократи ще имат ново ръководство, което не държи особено на участието на партията в коалиционното правителство. Бъдещите лидери на ГСДП Саскиа Ескен и Норберт Валтер-Борянс принадлежат към лявото крило на партията и очевидно смятат да предприемат радикален завой наляво. В момента са възможни няколко сценария, уточнява Дойче Веле. Решителният тласък ще дойде от конгреса на ГСДП в края на седмицата. На него социалдемократите ще направят оценка на досегашната дейност на широката коалиция и ще решат дали искат да управляват заедно с ХДС/ХСС до края на мандата през есента на 2021 година. Първи сценарий, невероятен: ГСДП остава в коалицията без никакви възражения. Втори сценарий, малко вероятен: ГСДП решава начаса да излезе от коалицията. Трети сценарий, вероятен: ГСДП приема предложението на номинираните си нови лидери и заявява на християндемократите, че коалиционният договор трябва да се преразгледа. Лидерите на ХДС и ХСС Анегрет Крамп-Каренбауер и Маркус Зьодер вече отговориха, че не желаят да преразглеждат договора. В техните партии и без това мнозина смятат, че социалдемократите вече са получили достатъчно отстъпки. И че всяка нова отстъпка ще снижи електоралната подкрепа за християндемократическия лагер. Какво обаче може да се случи след конгреса на социалдемократите? Няколко възможни сценария: Първо: ГСДП остава в коалиционното правителство. Тази партия всъщност няма интерес от предсрочни избори, защото в допитванията през последните месеци получава едва 12-15 процента подкрепа. Според последното допитване, ГСДП вече е трета политическа сила - след ХДС и Зелените. Тъй че на конгреса всички министри и премиери на федерални провинции, излъчени от ГСДП, със сигурност ще изтъкнат този аргумент. Второ: ГСДП напуска правителство, а Ангела Меркел остава като канцлер на малцинствен кабинет. По Конституция тя може да запази поста си, освен ако Бундестагът не гласува с мнозинство вот на недоверие срещу нея. В същото време обаче тя няма право да посочи свой заместник и да се оттегли преди края на мандата си, защото германският канцлер се избира директно от парламента. Доколкото държавният бюджет за 2020 година вече е приет, Меркел би могла да управлява без проблеми с малцинствено правителство. Самата тя обаче не гледа с добро око на такъв вариант. Още повече, че през втората половина на 2020 година Германия поема председателството на ЕС, а за такава задача определено се изисква напълно дееспособно правителство. Трето: Коалиция Ямайка. В рамките на сегашния правителствен мандат християндемократите могат да сменят коалиционните си партньори. Още след изборите през 2017 година Ангела Меркел всъщност искаше да сформира коалиция със Зелените и либералите от СвДП, която журналистите наричат „Ямайка\" – защото цветовете на четирите партии съвпадат с цветовете от националното знаме на Ямайка. Тогава либералите провалиха преговорите, но днес е възможно Зелените да са тези, които ще се откажат от подобна коалиция, защото партията им събира много голяма електорална подкрепа и няма спешна нужда да участва веднага във властта. Четвърто: Нови избори. Ако ГСДП напусне правителството, на хоризонта вече ще се появят и предсрочните парламентарни избори. За да се стигне до тях обаче канцлерката Ангела Меркел трябва да поиска вот на доверие и да изгуби гласуването. При такова развитие на събитията президентът в рамките на три седмици може да разпусне Бундестага, след което най-късно до два месеца трябва да се проведат нови избори.", "date": "2019.12.02", "title": "Пишат сценарии за края на Меркел"}
{"url": "https://standartnews.com/svyat/v-sashch-lipsvat-kartofi-a-v-rusiya-banani-408149.html", "text": "Всеки с проблемите си. Оказа се, че кoмпaниитe в Cъeдинeнитe aмepиĸaнcĸи щaти бъpзaт дa ce зaпacят c ĸapтoфи и дa ги пpeвoзят в Ceвepнa Aмepиĸa, зa дa зaпaзят пъpжeнитe ĸapтoфĸи в мeнютo нa aмepиĸaнцитe, cлeд ĸaтo cтyдeнoтo и мoĸpo вpeмe нaнece пopaжeния нa peĸoлтaтa нa ĸлючoви пpoизвoдитeли нa ĸoнтинeнтa, пишe Вlооmbеrg. Cтyдeнoтo вpeмe зaпoчнa дa зacтигa peгиoнитe пpeз oĸтoмвpи и дoĸaтo няĸoи ycпяxa дa пpибepaт пoнe чacт oт peĸoлтaтa, нo в peгиoни ĸaтo Maнитoбa, Ceвepнa Дaĸoтa и Mинecoтa cнeгът и дъждът нaĸapa фepмepитe дa изocтaвят чacт oт ĸapтoфитe. B cъщoтo вpeмe в Pycия ce гoтвят зa нeдocтиг нa бaнaни. Oчaĸвa ce вpeмeннa зaбpaнa нa внoca oт Eĸвaдop, ĸoйтo oтгoвapя зa 96% oт вcичĸи бaнaни, пpoдaдeни в cтpaнaтa. Mecтният peгyлaтop ce пoдгoтвя зa зaбpaнa зapaди нaличиeтo нa дpeбни вpeдитeли в дocтaвĸитe. Oчaĸвa ce внocът дa бъдe зaмeнeн c тaĸъв oт Югoизтoчнa Aзия или Kитaй. He e яcнo oбaчe ĸoлĸo бъpзo мoжe дa ce cлyчи тoвa. \r\nБaнaнитe ca изĸлючитeлнo пoпyляpни в Pycия, ĸaтo cpeднo вceĸи pycнaĸ ĸoнcyмиpa пo 8-9 ĸг. гoдишнo. Mинaлaтa гoдинa внocът нa бaнaни e бил нa cтoйнocт $1,1 милиapдa, или oбщo 1,5 милиoнa тoнa", "date": "2019.12.02", "title": "В САЩ липсват картофи, а в Русия банани"}
{"url": "https://standartnews.com/svyat/novo-zemetresenie-v-albaniya-408106.html", "text": "Албания беше разтърсена от ново земетресение - този път от 4,3 степен по скалата на Рихтер, съобщава Европейският сеизмологичен център. То е регистрирано в 9:26 ч. местно време (10:26 българско време) и на 25 км северозападно от столицата Тирана и на 10 км от град Вора. Огнището е на дълбочина 10 км. Няма непосредствени съобщения за пострадали или разрушения. Албания бе разтърсена от опустошителното земетресение от 6,4 от вторник, което удари адриатическото крайбрежие. Стотици домове бяха разрушени, а хиляди останаха без дом. На помощ на пострадалите се притекоха хуманитарни организации от редица европейски страни, включително България, тъй като времето в страната се разваля. През последните дни районът на Дуръс е бил разтърсен от най-малко 600 вторични труса, най-силният от които с магнитуд от 5 по Рихтер.", "date": "2019.12.02", "title": "Ново земетресение в Албания"}
{"url": "https://standartnews.com/balgariya-obshtestvo/borisov-pokani-u-nas-noviya-shef-na-es-408105.html", "text": "Министър-председателят Бойко Борисов поздрави новия председател на Европейския съвет по повод встъпването му в длъжност по време на 25-ата конференция по изменение на климата, която се провежда в испанската столица Мадрид. \"Чакаме те да дойдеш в България'', сподели му Борисов, като преди това двамата се прегърнаха. Шарл Мишел му отвърна, че е имал такова намерение, но по същото време Борисов е бил на посещение в САЩ. \"Е, сега… Тръмп е все пак'', отговори му с усмивка българският премиер. По-рано Борисов се срещна и с домакина на събитието - министър-председателят на Испания Педро Санчес, както и с новия председател на Европейската комисия Урсула фон дер Лайен. На форума премиерът ще представи позициите на България по важни въпроси и приоритетни теми, свързани с изпълнението и отчитането на целите на Парижкото споразумение. Очаква се страните по Рамковата конвенция на ООН по изменение на климата да постигнат напредък по редица въпроси, свързани с финансирането на дейности в борбата с изменение на климата в развиващите се държави, с пазарни механизми за сътрудничество, както и докладване на поетите ангажименти заради климатичните промени. Първа в дневния ред в рамките на Конференцията е Срещата на държавните и правителствените ръководители на страните членки на ЕС. Те ще обсъдят важни въпроси, налагани от климатичните промени и опазването на околната среда, които са сред приоритетните теми за целия ЕС.", "date": "2019.12.02", "title": "Борисов покани у нас новия шеф на ЕС"}
{"url": "https://standartnews.com/sport/etr-ostana-bez-trenor-408118.html", "text": "Росен Кирилов подава оставка като старши треньор на Етър. Новината съобщи самият той току-що пред “Велико Търново спорт”. \"Желанието ми е да си тръгна, мисля че ситуацията стана такава, че има нужда от промяна. Както вече споделих, има неяснота и напрежение в клуба. Аз винаги съм бил боец, но не искам да обирам негативите\", коментира Росен Кирилов. Той сподели, че не вярва някой от футболистите да не се е влагал на терена заради треньорска смяна. “Не вярвам, че някой нарочно няма да играе. Просто има огромно напрежение и върху играчите”, добави Росен Кирилов. Специалистът вече е разговарял с някои от членовете на клубната управа и ги е уведомил за решението си, а днес официално ще депозира оставката си в клуба и ще се види с футболистите. Вече е насрочено заседание на Управителния съвет на Етър, то ще бъде в сряда и ще разгледа всички належащи въпроси, заявиха от клуба", "date": "2019.12.02", "title": "Етър остана без треньор"}
{"url": "https://standartnews.com/sport/ludogorets-vze-priza-za-otbor-na-mesetsa-408139.html", "text": "Тази година Лудогорец има много сериозна конкуренция в лицето на Левски, Локомотив Пловдив и ЦСКА, заяви треньорът на орлите Станислав Генчев по време на награждаването на разградчани за отбор №1 на месец август.Втори е националният тим на България по художествена гимнастика. “Тази година Левски, Локо Пд и ЦСКА са ни сериозен конкурент, което е добре за футбола. Естествено, най-голямото предизвикателство са  евротурнирите. Когато станеш шампион, имаш шанс да играеш в групите на Шампионска лига или Лига Европа.Това са най-хубавите и приятни мачове за един футболист. Носят престиж и за клуба, и за футболиста. Още повече, че през тези 8 години футболистите не са едни и същи. Така че има хора, които нямат и една титла зад гърба си. Те имат предизвикателството да станат шампиони”, каза още Генчев. Той разкри защо тимът му има проблеми в някои от шампионатните срещи срещу по-скромни противници. “Физическа умора няма, защото разполагаме с достатъчен брой добри футболисти и можем да си позволим ротации. По-скоро има психическа умора, тъй като ни се налага да играем в Европа срещу изключително сериозни противници. След това в България играем срещу отбори, които изцяло гледат да рушат играта и да не се надиграват с нас. Когато в единия мач си бил на върха на физическите и психическите възможности, е трудно след три дни отново да си със същата мотивация. Оттам ни идват проблемите срещу по-посредствените отбори в България. Играем по-трудно срещу тях”, обясни младият специалист", "date": "2019.12.02", "title": "Лудогорец взе приза за \"Отбор на месеца\""}
{"url": "https://standartnews.com/sport/ivanov-proveryavame-tsyalostnata-deynost-na-bfs-408113.html", "text": "Нашите действия, освен тези, които бяха извършени миналата седмица, продължават и то не само на територията на София, а въобще в цялата страна. Когато сме готови и има повдигнати обвинения, ще кажем. Проверяваме цялостната дейност на Българския футболен съюз. Това каза на брифинг главният секретар на МВР Ивайло Иванов, предаде репортер на Агенция „Фокус“. \r\n \r\nИванов припомни, че по разследването за икономически престъпления на БФС има образувано досъдебно производство, но отказа да даде подробности. \r\n„Всички дейности, които се извършват в момента, са под ръководството на наблюдаващ прокурор от Специализираната прокуратура и затова не искам да влизам в конкретика, нямам разрешение от него да давам подробности“, обясни гл. комисар Иванов. Главният секретар на МВР коментира и възникналите груби нарушения на обществения ред след футболната среща между отборите на „Локомотив“ - София и „Хебър“ - Пазарджик в събота. Така наречените стюарди - служителите на частна охранителна фирма, според нас категорично не са си свършили работата, бе категоричен Ивайло Иванов. Той отбеляза, че от МВР имат договорни отношения за охрана на спортни мероприятия с повечето големи столични отбори и посочи, че дори при отсъствие на такива, МВР отново се включва в опазването на обществения ред. \r\n \r\n„Клубът-организатор е длъжен да информира МВР и съответната община на територията, на която се провежда спортното мероприятие, за провеждането му. Преди всяка среща се прави анализ от нас и когато се прецени, че срещата е с висока степен на обществена опасност и съществуват рискове за обществения ред, даже и да не искат самите клубове, ние се намесваме. Дори и да нямаме сключен договор за охрана на самото мероприятие, както е било на въпросната среща, е имало наши сили по територия, които наблюдават придвижването на феновете и гарантират обществения ред, но извън стадиона“, добави той. \r\n \r\nИванов напомни, че един от задържаните, на когото е повдигнато и обвинение, е изпълнителният директор, а и служител по сигурността на „Локомотив“ - София. \r\n„Не искам да обвинявам и самите фенове, защото те са се подвели от своето ръководство. Нормално е хората, които са съпричастни и обичат клуба, като видят своите ръководители да действат така, те се увличат и са подвластни на емоцията“, допълни той.", "date": "2019.12.02", "title": "Иванов: Проверяваме цялостната дейност на БФС"}
{"url": "https://standartnews.com/sport/v-bansko-podkarakha-skite-408137.html", "text": "Първите скиори направиха сефтето на пистите под Тодорка в ски курорт №1 Банско. Екипът на \"Юлен\", който подготвя трасетата за старта на сезона - 14 декември опита пистите, които са на върха. Те обаче все още не са отворени за туристи. \"Правим всичко възможно да пуснем част от пистите преди старта на сезона на 14-и, коментира Иван Обрейков, маркетинг директор на \"Юлен\". Гост за старта на сезона ще е олимпийския и двукратен светонет шампион в алпийските ски Марио Мат (Ав). Най-голямото спортно събитие в България за 2020 ще е Световната купа при дамите в Банско 25-26 януари. Над поливин милиард зрители по цял свят ще гледат шоуто под Тодорка с най-добрите от Световната купа. Билетите за стартовете вече са в продажба в Банско и в магазина на МаксСпорт в София. Пропуски за първи път се продават и онлайн на сайта на   ", "date": "2019.12.02", "title": "В Банско подкараха ските"}
{"url": "https://standartnews.com/sport/shifrin-s-nov-rekord-v-skite-408075.html", "text": "Носителката на големия Кристален глобус Микаела Шифрин (САЩ) спечели за четвърта поредна година слалома от Световната купа на родна земя в Килингтън. Така тя постави и нов рекорд за успехи в слаломи за СК. Мики вече има 42 победи в най-техничната дисциплина. Тя изравни и Мозер Прьол на второто място във вечната ранглиста при дамите по успехи за СК. Двете има 62, а лидерка е отказалата се през миналия сезон Линдзи Вон (САЩ) с 82. В Килингтън четирикратната световна шампионка Шифрин триумфира убедително с време 1:50.45 минута, за да запише общо 62-и успех в кариерата си и 42-и в дисциплината. Олимпийската шампионка от Сочи 2014 беше най-бърза в първия манш с 51.98 секунди с повече от секунда пред Петра Влъхова от Словакия. Американката направи солидно второ спускане, с което си гарантира втори успех за сезона. Влъхова остана втора на 2.29 секунди, а шведката Ана Свен Ларсон се нареди на трета позиция на 2.73 секунди. В генералното класиране лидерка е Шифрин с 340 точки, следвана от Мишел Гизин (Швейцария) със 148 точки и Влъхова със 138 точки. В подреждането за малката Световна купа в дисциплината слалом отново американката води с пълен актив от 200 точки, пред Свен Ларсон със 110 и Хавер-Льосет с 90. Успехът на Шифрин и донесе и нови финансови бонуси. Само за месец от старта на сезона американката вече има 120 000 швейцарски франка от наградни фондове. Те са за 2 победи и 2 втори места.", "date": "2019.12.02", "title": "Шифрин с нов рекорд в ските"}
{"url": "https://standartnews.com/sport/mesi-may-pecheli-zlatnata-topka-408088.html", "text": "Лионел Меси ще вдигне днес зе рекордния шести път \"Златната топка\". Това стана ясно от резултатите от гласуването, които се появиха в социалните мрежи. Ако те се потвърдят то Меси печели с 446 т, пред Върджил ван Дайк (Ливърпул) - 382 и Мохамед Салах (Ливърпул) - 179. Петкратният носител на \"Златната топка\" Кристиано Роналдо (Ювентус) е 4-и със 133 т. Ако гласуването се потвърди, Меси ще изпревари португалската звезда с едно отличие и ще има рекордните шест. Иначе в Топ 10 има най-много представители на Ливърпул, който през миналия сезон спечели Шампионска лига. Освен имената на Ван Дайк и Салах, там фигурират още Садио Мане и Алисон Бекер. Златната топка ще бъде връчена тази вечер, като се очаква на церемонията да присъства и Христо Стоичков. \r\n ", "date": "2019.12.02", "title": "Меси май печели \"Златната топка\""}
{"url": "https://standartnews.com/sport/federer-greyna-na-moneta-ot-20-franka-408132.html", "text": "Рекордьорът по титли от Големия шлем Роджър Федерер ще се появи на възпоменателна монета в началото на 2020 година, съобщава bnr. Швейцарският монетен двор отсече монетата с номинал 20 франка. Той е първият жив човек, получил честта в алпийската държава. \"Благодаря на Швейцария и на монетния двор за честта и привилегията\", написа Маестрото в Туитър. \r\n \r\nПреди време Федерер направи прецедент и когато беше увековечен на пощенска марка в родината си през 2007 година - също привилегия, неоказвана до момента на все още жива личност.", "date": "2019.12.02", "title": "Федерер грейна на монета от 20 франка"}
{"url": "https://standartnews.com/sport/300-000-gledali-filma-za-naim-za-4-dni-408143.html", "text": "От 22 ноември игралният филм \"Джобният Херкулес: Наим Сюлейманоглу\", посветен на живота и спортната кариера на легендарния щангист, който почина преди две години, шества по кината в Турция, предава кореспондентката на БТА в Турция Нахиде Дениз, цитирана от БНР. Освен в Истанбул, гала прожекции се състояха и в други големи градове - Измир и в Анкара, в присъствието на стотици зрители. В гала прожекциите участват екипът на компанията Дижитал япъмеви, която реализира филма, и редица изпълнители начело с Хаят Ван Ек в ролята на Наим. В гала представлението в Анкара участва и братът на Наим - Мухаррем Сюлейманоглу, по чиято автобиографична книга е изготвен сценарият на филма. Актьорът Йеткин Дикинджилер, който изпълнява ролята на бащата на покойния щангист, разказвайки за работата си над ролята, посочи: \"Наим ни остави един светъл спомен. Осъществи нашата среща с хората в България. Доказа, че е част от едно голямо човешко семейство. Вярвам, че с участието си в този филм ние се показахме достойни за неговата памет\". Турският вестник \"Биргюн\" писа, че в първите четири дни /22-26 ноември/ филмът е бил гледан от 292 685 зрители. Това число е доста под очакваното като се има предвид, че авторският екип начело с продуцента Мустафа Услу и режисьора Йозер Фейзиоглу са известни с най-касовите филми в съвременното турско кино. Пиарът на компанията Дижитал санатлар япъмеви, в отговор на запитването ми във връзка с публикуваните данни заяви, че те се отнасят само за първите три дни от прожекциите на филма по екраните. \"Филмът върви успешно по кината, има повишение на зрителския интерес и към момента е на първо място по гледаемост\", допълни той в разговор за БТА. Разбира се, не е лесно да се направи филм за спортист и личност като Наим Сюлейманоглу. Възпитаник на българската школа по щанги, която по него време е водеща в света, той емигрира в Турция след драматично бягство от българския национален отбор... Три олимпийски титли, осем световни шампионски медала, 46 световни рекорда и...190 кг щанга, три пъти по-тежка от собственото му тегло. През 1988 сп.\"Тайм\" посвещава заглавната си страница на Наим, а през 1992 г. Международната федерация по щанги го обявава за най-добър спортист в света. Невиждана дотогава слава за Турция, като се има предвид, че до бягството на Наим през 1986 г. Турция бе известна само с два спорта - борбата и футбола. Режисьорът в максимална степен се е възползвал от драматичната лична история на Наим, пресъздавайки я със средствата на игралното кино, които гарантират бурния емоционален ефект, какъвто не би могъл да бъде постигнат с документален филм. Този филм се посреща с много голям интерес специално от от българските изселници, тъй като \"ние сме съпреживели тези събития\", споделиха мнозина от тях, с които разговарях. Връщането към тях е болезнено, но в същото време те смятат, че за пръв път се представят на екрана в истинската им светлина. Големият шанс, който максимално подсилва въздействието на филма, е изпълнителят на ролята на Наим - Хаят Ван Ек, от турско-холандски произход. Освен физическа прилика с героя си от младежките години, изпълнителят така умело се въплъщава в ролята, сякаш отново виждаме Наим, такъв какъвто го помним от подиума с характерния жест на вдигнатия юмрук и усмивката...Същото може да се каже и за Али Джанкорур, който играе Наим в детските години. Така че зрителят не усеща прехода от детството към юношеските години. Силно впечатление прави играта на актрисата Селен Йозтюрк в ролята на майката на Наим - Хатидже, която съдържа много драматизъм. Интересен е Гюркан Уйгун в ролята на първия треньор на Наим Енвер Тюркилери. Ролята на Иван Абаджиев, човекът и учителят, създал щангиста Наим, изпълнява актьорът от Врачанския театър Огнян Симеонов. Но слабост, вероятно на сценария е,че неговата личност не е показана в достатъчна степен. На екрана виждаме и политически фигури от Турция. Най-забележителна е ролята на турския премиер Тургут Йозал, благодарение на когото драматичното бягство на Наим завършва благополучно на турска земя. Йозал изпраща личния си самолет,за да докара Наим в Турция и го взима под своя опека като негов духовен баща. Тези сцени са пресъздадени доста детайлно във филма, както и турците в чужбина от съсловието, които организират бягството на Наим. Авторите на лентата са се стремили да пресъздадат атмосферата по онова време в България. Послужили са си с автентични кадри от пленума на БКП за преименуването, от призива на Тодор Живков, който отприщи изселническата кампания. По думите на режисьора редица сцени са били заснимани на автентични места - в кабинета на Тодор Живков, в Дианабад, в апартамента на Наим, който му е подарен от правителството. Актьори се въплъщават в ролите на Тодор Живков и на някои партийни величия, подсилени с документални кадри. В истинската история на \"малкия голям човек\", който възхити света - филмът започва с тази обявка - се преплитат спорт, напрежение, екшън и не на последно място драматични и трагични събития - все компоненти, които могат да бъдат пример за създаването на популярен, с мелодраматични нюанси филм. Като се изключат някои детайли /в първата прожекция например неправилно бе изписана годината на кончината на щангиста/ игралният филм \"Джобният Херкулес: Наим Сюлейманоглу\" може да се каже, че в максимална степен пресъздава на екрана спортната кариера на щангиста - шампион на планетата. И част от личната му история: филмът завършва със срещата на Наим със семейството му на истанбулското летище Ататюрк през януари 1990 г., която се преплита с най-драматичния период от историята на българските турци. В този смисъл филмът e признателност и уважение към паметта на \"малкия голям човек\", шампиона Наим Сюлейманоглу, който принадлежи и на Турция, и на България.", "date": "2019.12.02", "title": "300 000 гледали филма за Наим за 4 дни"}
{"url": "https://standartnews.com/sport/mesi-vze-rekordnata-shesta-zlatna-topka-408157.html", "text": "Аржентинецът Лионел Меси получи тази вечер \"Златната топка\" за рекорден шести път! Нападателят на Барселона вече има една повече от най-големия си конкурент в последните години Кристиано Роналдо. До този момент Меси бе вдигал най-голямото индивидуално отличие във футбола през годините 2009, 2010, 2011, 2012 и 2015. Специален гост на церемонията бе и носителят на \"Златната топка\" за 1994 г Христо Стоичков. Лично Дидие Дрогба обяви че Меси печели отличието тази година.", "date": "2019.12.02", "title": "Меси взе рекордната шеста \"Златна топка\""}
{"url": "https://standartnews.com/sport/velikobritaniya-i-irlandiya-shche-iskat-mondial-2030-408117.html", "text": "Шансовете за обща британска и ирландска кандидатура за Световното първенство през 2030 се увеличиха, след като официални лица решиха да задвижат процедурата, съобщи генералният мениджър на Ирландската футболна асоциация (ФАИ), цитиран от БНР. Английската футболна асоциация (ФА), която води изследване за приложимост, представи резултатите си на другите асоциации на среща преди жребия за Евро 2020 в събота. „Проучването за приложимост е положително и има усещане, че правилното в случая е да се върви напред. Кандидатурата „чука на вратата“ и е много умело ръководена от хората от Английската футболна асоциация, които я представиха много убедително. Това е възможност да направим една много достоверна кандидатура и да се надяваме, че ще спечелим. Бих бил много изненадан, ако няма подобна кандидатура от страна на Великобритания и Ирландия“, заяви генералният мениджър на ФАИ Ноел Мууни пред \"Таймс\". Според изданието в кандидатурата ще има мачове в няколко британски града, сред които Кардиф, Глазгоу и Дъблин, а финалът ще се проведе на Националния стадион „Уембли“ в Лондон. Финансиращото звено UK Sport, което съветва правителството относно това кои кандидатури да подкрепи, сподели миналата година, че приемането на Мондиал 2030 във Великобритания ще бъде „коронясващо постижение“. България, Сърбия, Румъния и Гърция също изявиха желание да организират първенството на планетата след 11 години. Аржентина, Уругвай, Чили и Парагвай вече обявиха обща южноамериканска кандидатура, която ще има и сантиментална стойност при одобрение – дебютното издание на Световното първенство се проведе в Уругвай през 1930. За момента интерес е проявен още от Мароко, като кандидатурата може да бъде обединена с Алжир и Тунис, Началото на процедурата по кандидатстване за домакинство на Мондиал 2030 беше дадено от ФИФА на 19 октомври на срещата в Шанхай. Турнирът няма да бъде в Азия заради домакинството на Катар на шампионата през 2022 година, както и в Северна Америка, защото турнирът през 2026-а е в САЩ, Канада и Мексико. Изборът на организаторите ще бъде направен на конгреса на ФИФА през 2024 година.", "date": "2019.12.02", "title": "Великобритания и Ирландия ще искат Мондиал 2030"}
