{"url": "https://standartnews.com/svyat/moskva-izrita-dvama-germanski-diplomati-408932.html", "text": "Руските власти обявиха, че експулсират двама германски дипломати като ответна мярка на решението на Германия да обяви двама служители на руското посолство в Берлин за персона нон грата след убийството на грузинец в германската столица, което според германските власти е поръчково, предадоха \"Франс прес\" и ТАСС. Германският посланик в Москва Геза Андреас фон Гайр (на снимката) е бил извикан тази сутрин в руското министерство на външните работи, където е бил уведомен, че двама служители на посолството на Германия са обявени за персона нон грата и имат срок от 7 дни да напуснат Русия. Руската страна освен това е изразила официален протест срещу неоснователното според нея решение на Германия от 4 декември да експулсира двама руски дипломати. Германия аргументира това свое решение с отказа на Русия да сътрудничи в разследването на убийството, в което според прокуратурата има руска или чеченска връзка, отбелязва \"Ройтерс\".", "date": "2019.12.12", "title": "Москва изрита двама германски дипломати"}
{"url": "https://standartnews.com/svyat/sdbonosni-izbori-vv-velikobritaniya-408912.html", "text": "Днес е решаващ ден за Великобритания. Страната гласува на извънредни избори за парламент. От резултата зависи и съдбата на Брекзит. Това са третите парламентарни избори за последните четири години. Дотук се стигна след като премиерът Борис Джонсън не успя да прокара неговата стратегия за Брекзит. Сега той се надява да спечели мнозинство, което да му позволи да преодолее безизходицата след референдума от 2016 г. Последните проучвания дават преднина  на Консервативната партия на Джонсън. Не е ясно обаче дали местата, които тя ще получи, ще бъдат достатъчни за финализиране на Брекзит. „Искам само да ви кажа, че не съм дошъл тук да доставям мляко или да се крия в хладилник. Тук съм с послание на надежда за тази страна. Работата ми като лидер на опозицията е да задавам въпроси. Затова питам - къде са тези обещани 40 нови болници? Няколко дни по-късно отново питам и 40-те болници станаха 20. След няколко дни вече станаха 6, а след това - финансиране за разглеждане на възможността за изграждане на шест болници. Т.е. абсолютно нищо”, заяви лидерът на лейбъристите Джеръми Корбин. „Нека да станем въглеродно неутрални до 2050 г., нека станем и независими от Джереми Корбин към Коледа. Ние можем да го направим, можем! Нека да осъществим Брекзит и да понесем тази невероятна страна заедно напред!”, коментира премиерът на Великобритания Борис Джонсън. ", "date": "2019.12.12", "title": "Съдбоносни избори във Великобритания"}
{"url": "https://standartnews.com/svyat/kristalina-15-sled-100-te-nay-vliyatelni-zheni-408967.html", "text": "За 9-та поредна година Ангела Меркел оглавява класацията на \"Форбс\" Кристалина Георгиева е на 15-то място в класацията на Форбс за стоте най-влиятелни жени през 2019 г. Българският топ икономист е управляващ директор на Международния валутен фонд от октомври 2019 г. Преди това Георгиева бе изпълнителен директор на Световната банка и вицепрезидент на Европейската комисия. 15-ата позиция в класацията на \"Форбс\" и е отредена заради заслугите й за финансовата стабилност. За 9-та поредна година канцлерът на Германия Ангела Меркел оглавява престижната класация. След нея са председателят на Европейската централна банка Кристин Лагард, говорителят на Камарата на представителите в САЩ Нанси Пелоси и новия председател на Европейската комисия Урсула фон дер Лайен. Меркел е отличена заради борбата й срещу антиимигрантските настроения в Европа, а Пелоси е възприемана като основен вдъхновител на процедурата по импийчмънт срещу американския президент Доналд Тръмп. На 20-то място в класацията е американската телевизионна водеща Опра Уинфри, а на 40-то британската кралица Елизабет II. Министър-председателят на Сърбия Ана Бърнабич е поставена на 88-мо място в списъка и е обявена като „първия явен гей министър-председател в традиционно консервативна Сърбия”. Последно място заема младата екоактивистка Грета Тунберг.", "date": "2019.12.12", "title": "Кристалина № 15 от 100-те най-влиятелни жени"}
{"url": "https://www.standartnews.com/sport/krayno-klasirane-i-rezultati-ot-shl-408907.html", "text": "Завършиха последните мачове от груповата фаза на Шампионска лига. Вижте резултатите, голмайсторите и крайните класирания. (1:0 Жоао Феликс 16', 2:0 Фелипе 54')", "date": "2019.12.12", "title": "Крайно класиране и резултати от ШЛ"}
{"url": "https://standartnews.com/svyat/edinstveniyat-ruski-samoletonosach-gori-408939.html", "text": "Самолетоносачът \"Адмирал Кузнецов\", който е единствен в руския флот, се е запалил, съощават руските информационни агенции, цитирани от Франс8 прес. В момента самолетоносачът е в пристанището на Мурманск, където е станал инцидентът. При пожара са пострадали 6 души, единият от които е в тежко състояние, съобщава РИА Новости, която се позавава на представител на спешните служби в региона. Според ръководителя на пресслужбата на ремонтната база Евгений Гладишев, пожарът на кораба е възникнал по време на заваряване в трюма на силов агрегат. Работните дейности са се провеждали в първия енергиен отсек на втората палуба.", "date": "2019.12.12", "title": "Единственият руски самолетоносач гори"}
{"url": "https://standartnews.com/svyat/trmp-pobesnyal-zaradi-shegi-na-makron-i-tryudo-408966.html", "text": "Американският президент Доналд Тръмп побеснял след подигравките на канадския премиер Джъстин Трюдо и президента на Франция Еманюел Макрон, пише \"Дейли бийст\", позовавайки се на три източника. По време на срещата на върха на НАТО в Лондон, конкретно на прием в Бъкингамския дворец, Трюдо и Макрон се пошегуваха с импровизираните пресконференции на американския лидер. Чувствителният Тръмп обаче нападнал колегите си по време на среща при закрити врата в Белия дом с повече от дузина посланици в ООН. Той многократно охулил канадския премиер и нарекъл френския президент \"досаден\" и \"дребен\", според източник, който е присъствал на срещата. Американският лидер също разкритикувал Макрон за това, че не е направил достатъчно на последните преговори за Иран. Медиите са били допуснати в залата в началото на срещата. Тогава посланиците благодарили на президента за поканата в Белия дом и подчертали интереса си да работя със САЩ в сферата на търговията, външната политика и националната сигурност. Посланиците били от Франция, Германия, Великобритания, Полша, ЮАР, Русия и Китай. След като медиите били изведени от залата, Тръмп нападнал Макрон и Трюдо. Друг източник разкри, че коментарите на президента на САЩ поставили посланиците във \"видимо неудобство\", особено чиито лидери са участвали в разговора по адрес на Тръмп. Канадският посланик в ООН не е бил на срещата в Белия дом. Белият дом не е коментирал историята на \"Дейли бийст\", но висш представител на американската администрация нито потвърди, нито отрече информацията. Представителят каза още, че Тръмп има добри отношения с Трюдо и Макрон.", "date": "2019.12.12", "title": "Тръмп побеснял заради шеги на Макрон и Трюдо"}
{"url": "https://standartnews.com/balgariya-obshtestvo/eyre-se-nadyava-na-spokoystvie-v-kralstvoto-sled-izborite-408996.html", "text": "Ирландският премиер Лео Варадкар коментира провеждащите се днес  във Великобритания, като изрази надежда да няма \"висящ\" състав на парламента, съобщиха местни медии.  Това заяви той при пристигането си в Брюксел. Припомняме, че днес и утре се провежда Европейски съвет  на който 27-те лидери на страните-членки ще обсъждат и Брекзит. Според Варадкар \"до късно през нощта ще следим хода на вота и оповестяването на резултатите от него\". Очаква се след полунощ да станат ясни и първите резултати от вота. Най-доброто нещо за Ейре, Великобритания и Европа ще бъде край на несигурността, така че дали премиерът Борис Джонсън ще спечели с голямо мнозинство или победители ще са други партии, ние ще работим с британските лидери какъвто и да е резултатът, каза той.", "date": "2019.12.12", "title": "Ейре се надява на спокойствие в Кралството след изборите"}
{"url": "https://www.standartnews.com/sport/levskar-shche-stiska-paltsi-za-ludogorets-dnes-408923.html", "text": "Левскар ще стиска палци за Лудогорец в Разград днес. Бившият констутиционен съдия и настоящ депутат Георги Марков ще присъства на стадион \"Лудогорец Арена\" на последната среща на шампионите от турнира Лига Европа срещу Ференцварош. Срещата е от 22.00 часа и ще бъде предавана пряко по БНТ 1 и БНР. \"Мисля, че Лудогорец е фаворит в този мач. В този отбор има по-качествени и скъпи футболисти и затова вярвам, че те ще могат да се класират напред в турнира Лига Европа. На шампионите ще им е достатъчно и да завършат наравно срещу Ференцварош, за да продължат. Ще присъствам на този мач. Аз съм от Левски, но ще подкрепя Лудогорец като български отбор. Все пак всички в Лудогорец трябва да внимават. Унгарците имат добри футболисти, които могат да създадат неприятности за всеки един отбор. Не бива да се забравя, че Ференцварош е лидер в първенството на Унгария. Ако Лудогорец продължи напред, това ще е успех и за всички в България, защото и през пролетта ще имаме отбор в Европа\", добави Георги Марков пред bnr.", "date": "2019.12.12", "title": "Левскар ще стиска палци за Лудогорец днес"}
{"url": "https://www.standartnews.com/sport/berbo-pusna-svoy-moden-brand-408935.html", "text": "Рекордьорът по голове за националния тим по футбол Димитър Бербатов обяви началото на своя лична марка за облекло. Всички модели ще са разработени от самия него. Той е вторият български спортист със свой бранд след Цветана Пиронкова. \"През цялото време досега ме питахте: \"Берба, може ли твоя фланелка, моля?\" Сега имате отговора: Да, може!\", написа бившият нападател на Манчестър Юнайтед, Тотнъм и националния отбор на България. След това обяви новината в специално видео. \"Стартирам мой собствен бранд. Само с ексклузивни артикули, лимитирана серия. Може да отидете на моя сайт и да видите какво съм приготвил за вас. Може би повечето от вас знаят, че умея да рисувам и един ден си казах - защо да не се пробвам. Тези строго лимитирани стоки ще бъдат пускани от време на време, когато аз реша, че моментът е правилен. Но изненадите не спират дотук. Към всеки закупен лимитиран продукт има специално послание. Какво е то, не мога да ви кажа. Всеки ще го открие сам. Единственото, което мога да спомена, е, че всеки ще има персонално съобщение от мен\", сподели Бербо. Той добави, че заедно с неговата лична марка стартира и приложение за обединяването на фенове, спортни звезди и марки за спортна екипировка.", "date": "2019.12.12", "title": "Бербо пусна свой моден бранд"}
{"url": "https://www.standartnews.com/sport/ventsi-stefanov-za-noviya-izplkom-star-sm-408944.html", "text": "Президентът на Славия Венцеслав Стефанов, обяви на пресконференция, че няма намерение да влиза в новия Изпълком на БФС, тъй като вече е много стар човек. Ето как отговори Стефанов на въпрос дали има амбиции да участва в новия Изпълком в БФС. \"Аз вече съм много стар човек. Отговорих ти на въпроса. Мога да помагам и отвън, но на този, който иска да се учи. Този, който е решил да се удави, няма смисъл да му се помага. Новото ръководство трябва да работи с държавата. Ще помагам на Славия докато мога\", заяви Стефанов. Той заяви, че футболистите от националния отбор на България недолюбват Йордан Лечков. Основната причина капитанът на \"трикольорите\" Ивелин Попов да напусне тима, е именно Лечков. Попето обаче така и не посмя да излезе и да го каже публично. \"Смятам, че Йордан Лечков наливаше масло в огъня. Той е недолюбван от футболистите на националния отбор. Това е публична тайна. В момента БФС се ръководи от Михаил Касабов. Той не е човек, който взима крайни решения\", заяви Стефанов.  \"Имам кандидат за президент на БФС. Имам кандидат, който да бъде и изпълнителен директор. Ако сега ги кажа, до юни месец ще им разгоните фамилията. Ще има на 6 години как се е напикал, на 14 години с кой се е сбил. Двамата са много коректни, мъжки, футболни хора. Честни с достойнство. Знаят езици. Дали са футболни хора?! Не, от фигурното пързаляне са”, добави Стефанов. \"Съдийството? Не съм сигурен дали се подобри съдийството след смяната на Данчо Сталев като съдийски шеф. За много неща е стани Тоше, седни Гоше, което не е добре за българския футбол. Аз ще помагам отстрани на хора, които имат желание да се учат, стар съм вече. Каква работа имам в новия Изпълком, ако новите хора не работят правилно. Само да лая. Ще помагам на Славия докато мога\", добави той.", "date": "2019.12.12", "title": "Венци Стефанов за новия Изпълком: Стар съм"}
{"url": "https://www.standartnews.com/sport/yasna-e-desetkata-za-sportist-na-godinata-408953.html", "text": "62-ото издание на церемонията по връчване на най-престижните спортни награди ще се проведе на 19 декември 2019 г. от 20:30 ч. в  новооткритата зала „Асикс Арена“. На официалното награждаване ще бъдат обявени спортист, отбор и спортист с увреждания, както  и победителят в анкетата на вестник “Труд”  за “Треньор на годината”. За първи път тази година ще се връчи и награда в новата съместна категори на „Еврофутбол“ и „Спортист на годината“ – „Спортист на публиката“. В анкетата „Спортист на годината“ своя вот дадоха 137 действащи спортни журналисти. Ето и челната десетка в съревнованието за изминалата година, според гласуването (по азбучен ред): Алберт Попов (Ски - алпийски дисциплини) Божидар Андреев (Вдигане на тежести) Боряна Калейн (Художествена гимнастика) Владимир Илиев (Биатлон) Григор Димитров (Тенис) Ивет Лалова (Лека атлетика) Кубрат Пулев (Бокс) Мария Оряшкова (Самбо) Радослав Панталеев (Бокс) Тайбе Юсеин (Борба). \r\n  В челната петица при отборите се нареждат (по азбучен ред): \r\nПФК Лудогорец (Футбол) ВК Марица Пловдив (Волейбол) Национален ансамбъл (Художествена гимнастика) Национален отбор, юноши (до 17 г.) (Волейбол) Национален отбор, жени (до 20 г.) (Баскетбол). \r\n  В категорията „Спортист с увреждания“ 2019 първите пет атлета (по азбучен ред) са : Денислав Коджабашев (Тенис на маса) Мартин Христов (Лека атлетика) Николай Ваклинов (Баскетбол на колички) Ружди Ружди (Лека атлетика) Християн Стоянов (Лека атлетика). \r\n  За първата „Награда на публиката“ в историята на анкетата ще се съревновават (по азбучен ред): Ая Митева (Конен спорт – прескачане на препятствия), Божидар Андреев (Вдигане на тежести), Владимир Илиев (Биатлон), Ивет Лалова (Лека атлетика), Кубрат Пулев (Бокс). На церемонията ще бъде връчена и традиционната награда на в. „Труд“ за „Треньор на годината“. Според 36-ата анкета на изданието, петимата от финалисти в класацията „Треньор на годината“ са (по азбучен ред): Весела Димитрова (Художествена гимнастика) Иван Иванов (Вдигане на тежести) Мартин Стоев (Волейбол) Николай Захаров (Биатлон) Петър Касабов (Борба).", "date": "2019.12.12", "title": "Ясна е десетката за \"Спортист на годината\""}
{"url": "https://www.standartnews.com/sport/sdbi-na-krstopt-za-ludogorets-408962.html", "text": "Тази вечер Лудогорец ще излезе в най-важния си мач за 2019 година. \"Орлите\" са изправени пред кръстопът, който или ще ги отведе към 1/16 финалите в Лига Европа и европейско футбол на пролет или ще ги остави да спечелят титлата, която и без това е почти взета. Тази вечер от 22:00 часа тимът на Станислав Генчев посреща унгарския Ференцварош в директен дуел за продължаване към 1/16-финалите на Лига Европа. Към момента разградчани заемат второто място със 7 точки. Гостите са с една по-малко, което означава, че ще търсят обезателна победа и нищо друго срещу домакините, за да минат групата, докато за „зелените“ и равенството ще свърши работа. Това ще бъде финалният четвърти епизод от съперничеството, което двата отбора заформиха в последните 5 месеца. Първите два през лятото бяха с щастлив край за унгарците, когато с общ резултат 5:3 отстраниха Лудогорец в първия предварителен кръг на Шампионската лига. Преди 2 месеца обаче, вече в групите на втория по сила европейски клубен турнир, „орлите“ нанесоха тежко поражение насред Будапеща с 3:0 на съперниците си. Мачът ще бъде излъчен по БНТ1.", "date": "2019.12.12", "title": "Съдби на кръстопът за Лудогорец"}
{"url": "https://www.standartnews.com/sport/blagotvoritelniyat-kalendar-na-fibank-vdkhnovyava-da-pravish-dobro-408964.html", "text": "По традиция в началото на декември Fibank (Първа инвестиционна банка) представи своя благотворителен календар за идващата 2020-та година. Събитието се състоя в литературен клуб „Перото“, където Fibank,   и ентусиастите от приюта за бездомни животни   представиха каузата, която подкрепя новият календар на банката. Изящни портрети на младите грации от ансамбъла по художествена гимнастика – девойки и жени, прегърнали изоставени животни, подслонени в приюта Animal Rescue Sofia, греят на всеки един от дванайсетте месеца. Майсторските потрети на фотографа Петър Пешев напомнят картините на старите майстори. В очите на изоставените животни грее топлина и обич – онази, която заслужават да получат в своя нов дом и при своя нов приятел, който ще се грижи с цялата си любов за своя избраник. „Горди сме, че красотата и добротата са част от нашето послание в този благотворителен календар, защото тези момичета са героите на нашето време, които блестят като истински диаманти със своята прекрасна човешка същност!“, сподели Илиана Раева, Президент на БФХГ, и добави: „Обръщам се с благодарност към нашите партньори от Fibank, които за поредна година помагат на българската художествена гимнастика да върви към своята олимпийска мечта!“ Надя Станчева, управител в Animal Rescue Sofia, благодари за подкрепата с думите: „Аз вярвам в чудесата и виждам добротата, защото те са навсякъде около мен. Всяка усмивка, всяка размахана опашка, всеки спасен живот – това са чудесата в моя свят. А те са възможни единствено заради добротата на хората. Вярвам, че всеки път е по-лек, когато вървиш по него с приятел. От името на четириногите обитатели на приют „Фермата“ благодаря на Fibank, задето станаха нашият приятел по пътя!“ \"Всеки, който желае да се включи и да подкрепи благородната инициатива, може да придобие календара срещу сумата от 10 лв. във всеки клон или офис на Fibank, до изчерпване на количествата. В края на кампанията банката ще удвои събраните средства, разкри Илона Станева директор \"Маркетинг и реклама\" на банката. Fibank по традиция подкрепя различни благородни каузи през годините, посветени на българския спорт, изкуството и редица социално-значими проекти.", "date": "2019.12.12", "title": "Благотворителният календар на Fibank вдъхновява да правиш добро"}
{"url": "https://www.standartnews.com/sport/voleybolt-s-izvnredno-obshcho-sbranie-prez-yanuari-408956.html", "text": "Управителният съвет на БФ Волейбол свиква извънредно Общо събрание за нов председател на 16 януари 2020 в София. Това стана ясно след заседание на УС, в което това решение бе гласувано с 12 на 11 гласа. Решението бе взето по искане на Инициативния комитет за промени в българския волейбол. Припомняме, че Левски, ЦСКА, Марица и повечето от водещите волейболни клубове у нас желаят свикване на извънредно общо събрание за смяна на президента на федерацията Данчо Лазаров, който е на власт от 2002 г. Наскоро стана ясно, че Любо Ганев ще се кандидатира за президент на федерацията, а вчера бе издигната и кандидатурата на Борислав Кьосев, подкрепена от Мартин Стоев, Мина Николова (президент на НВЛ), Първан Първанов (президент на Миньор), Пламен Христов (треньор юноши до 19 г) плюс Етрополе и Белоградчик.", "date": "2019.12.12", "title": "Волейболът с извънредно Общо събрание през януари"}
{"url": "https://standartnews.com/svyat/razreshavat-pusheneto-na-letishchata-v-rusiya-409004.html", "text": "Руските депутати приеха закон, който връща пушенето на летищата, като това ще става в специални помещения с непрозрачни стени, съобщи РИА новости. След дебати между комисииите по здравеопазване и транспорт, законопроектът минал на първо четене. Министерство на здравеопазването категорично се противопоставило на отмененана забрана, но депутатите обяснили, че по този начин въздухът на аерогарите щял да стане по-чист. Сега масово се нарушавала забраната, като пушачите използваи тоалетните, а димът се разнасял и по коридорите. Забраните са хубаво нещо, когато действат. А когато забраната се прави заради самата забрана, това провокира наушения, надяваме се, че специалните помещения за пушачи ще намалят и риска от възможни пожари на летищата, казали депутати.  ", "date": "2019.12.12", "title": "Разрешават пушенето  на летищата в Русия"}
{"url": "https://standartnews.com/biznes/zhelyazkov-obeshcha-na-prevozvachite-reshenie-za-tol-sistemata-408995.html", "text": "По-рано днес беше съобщено, че автобусните превозвачи ще протестират от петък, 13 декември. Фирмите са недоволни от въвеждането на толсистемата, в която попадат и те, въпреки че трябваше да бъдат изключени. Символичният протест на превозвачите ще стане ефективен от 13 януари 2020 г.. Все още се преговаря с всички превозвачи – и автобусните, и товарните, по отношение параметрите, обхвата и цените на толсистемата, каза транспортният министър в късния следобед в четвъртък и уточни, че тези разговори се водят от регионалното министерство. Росен Желязков каза, че преди ден имал добра среща с превозвачите, осъществяващи автобусни превози. „Поговорихме за мерките, които още в средата на тази година бяхме набелязали, и които срещат едно известно недоволство. Това са въпроси свързани с регулацията на пазара, за което ние ги уверихме, че законът за автомобилните превози ще бъде разгледан от МС следващата сряда, там са голяма част от техните очаквания, въпроси и отговори”, заяви Желязков. По отношение на толсистемата той посочи, че този въпрос тъй или иначе е дискусионен в своите основни компоненти. „Това е обхватът по отношение на републиканската инфраструктура и по отношение на единичните цени. Това също е въпрос на разпределение на тежестта, за което всяка една от страните има своите аргументи”, заяви Желязков. Друг въпрос, който засяга превозвачите е темата свързана с нерегламентираните превози. „В момента срещаме затруднения по правоприлагането. Те настояват за инкриминиране, а моята позиция ясно изразих, че изпълнителната власт не може да прехвърли своята отговорност върху съдебната власт, затова изпълнителната трябва да се концентрира в това да си върши работата по-добре, говоря за всички агенции като се започне от ДАИ, НАП и т.н., които са ангажирани, а не за всяко нещо да търсим инкриминиране и ангажирането на други институции”, заяви Желязков. Той припомни, че те са заявили символични протестни действия до 13 януари. „В този период ние продължаваме разговорите и аз вярвам, че ще намерим добра чуваемост. Поне от моя страна съм го заявил това нещо на вчерашната среща”, каза министърът. „Аз вярвам, че превозвачите са сериозни хора и не блъфират. В този смисъл от моя страна ще положа всички усилия, за да не се стигне до ефективни протестни действия, надявам се, че ще успея да ги убедя, че изпълнителната власт има най-добрите намерения да подходи сериозно по техните искания и да удовлетвори техните справедливи очаквания, в това число и по отношение на субсидии, компенсация, по отношение на републикански, на областни, общински транспортни схеми. Неща, които вълнуват не само превозвачите като индустрия, а и потребителите на тази услуга”, заяви още Железков.  ", "date": "2019.12.12", "title": "Желязков обеща на превозвачите решение за тол системата"}
{"url": "https://standartnews.com/biznes/prvi-likhvi-stari-likhvi-posreshchnakha-kristin-lagard-408994.html", "text": "Европейската централна банка (ЕЦБ) остави без промяна своята лихвена и парична политика на първото редовно заседание начело с новия управител на банката Кристин Лагард. На днешното си заседание ЕЦБ взе очаквано за финансовите пазари решение да запази без промяна основната лихва по операциите за рефинансиране (т.нар. \"репо лихва\") на ниво от 0,00% и заемната си лихва на ниво от 0,25%. Тя също така остави без промяна депозитната лихва от -0,5%, след като тя беше понижена с 10 базисни пункта през септември. Това означава, че на свободните резерви на търговските банки от еврозоната ще продължи да бъде налагана \"наказателна\" лихва от 0,5 на сто. Управителният съвет очаква основните лихвени проценти на ЕЦБ да останат на сегашните си или по-ниски нива, докато прогнозата за инфлацията се приближи стабилно до целевото ниво от малко под 2% в рамките на прогнозния хоризонт и при положение, че подобно сближаване се отразява постоянно в основната инфлационна динамика. ЕЦБ посочи, че на 1-ви ноември бяха регистрирани нетните покупки по програмата за закупуване на активи на Управителния съвет (програмата за \"количествени улеснения\") с месечен темп от 20 милиарда евро. Управителният съвет очаква тези покупки да продължават толкова дълго, колкото е необходимо, за да засили въздействието от стимулиращата политика на ниски лихвени проценти, като тези покупки трябва да приключат малко преди ЕЦБ да започне да повишава основните си лихви. Управителният съвет на централната банка също така възнамерява да продължи да реинвестира изцяло главните плащания от падежи на ценни книжа, закупени по програмата за \"количествени улеснения\" (APP), за по-дълъг период от датата, на която ЕЦБ ще започне да повишава ключовите си лихви, и във всеки случай толкова дълго, колкото е необходимо, за да се поддържат благоприятни условия за ликвидност и достатъчна степен на парично стимулиране. Решението на ЕЦБ беше напълно очаквано, като инвеститори, икономисти и анализатори очакват с повишено внимание встъпителната пресконференция на г-жа Лагард от 15:30ч. българско време, надявайки се, че тя ще представи първоначалния си поглед върху стила на ръководене на банката и плановете за провежданата политика в бъдеще. Кристин Лагард, правист и политик без предишен опит в централното банкиране, може да намекне за подхода си към противоречивите инструменти на парична и лихвена политика, подкрепяни от бившия шеф на банката Марио Драги, включително за отрицателни лихвени проценти и широкомащабни покупки на облигации, известни като \"количествено улеснения\". Новият управител на ЕЦБ ще представи и последните средносрочни макроикономически прогнози на банката за БВП, безработицата и инфлацията в еврозоната.", "date": "2019.12.12", "title": "Първи лихви, стари лихви посрещнаха Кристин Лагард"}
{"url": "https://standartnews.com/biznes/koy-metal-udari-zlatoto-po-tsena-408986.html", "text": "Един метал удари златото в земята. Това е паладият, който пpoдължaвa дa чyпи peĸopди. Блaгopoдният мeтaл пpaви иcтинcĸo paли нa пocĸъпвaнe 15-ти пopeдeн дeн, oтбeлявaщo eдин oт нaй-дългитe мy пepиoди нa пocĸъпвaнe. Heщo пoвeчe - пaлaдият пocĸъпна дo cтoйнocт нaд peĸopдa нa злaтoтo дoceгa в иcтopиятa. B чeтвъpтъĸ мeтaлът cĸoчи дo 1940,34 дoлapa зa yнция и тaĸa дa oтбeлeжи 54% пocĸъпвaнe oт нaчaлoтo нa 2019 гoдинa дoceгa. Taĸa тoй минa peĸopдa нa злaтoтo oт 2011 гoдинa, дocтигнaлo 1921,17 дoлapa зa yнция. \"Изглeждa нищo нe мoжe дa cпpe пaлaдия. Bъпpeĸи чe cмятaмe pacтeжът нa цeнитe зa пpeyвeличeни, изглeждa paлитo вce oщe нe въpвят ĸъм cвoя ĸpaй\", ĸaзвa Дaниeл Бpиecмaн, ĸoйтo e aнaлизaтop в Соmmеrzbаnk, цитиpaн oт Вlооmbеrg.", "date": "2019.12.12", "title": "Кой метал удари златото по цена"}
{"url": "https://standartnews.com/kultura/top-dizaynert-pietro-del-valo-v-sofiya-408924.html", "text": "Световноизвестният интериорен дизайнер Пиетро дел Вальо ще представи в столичната галерия „Оборище 5“ книгата албум „Духът на времето“, посветена на уникалния му грандиозен проект, вече осъществен у нас – вила „А“ край Стара Загора с 14 стаи, 32 бани, вътрешни и въшни басейни, мрамор от Карара, полилеи от Мурано, зашеметяваща терасовидна градина с алеи, фонтани, статуи, водоскоци... Елегантната зелена феерия е обогатена с малък неоготически храм, а павилионът е с необичайни размери.  Дел Вальо споделя, че за вила „А“ е бил вдъхновен от двореца Казерта край Неапол.  Неслучайно маестрото е фаворит на италианския, европейския и американския хайлайф, а някои от най-прочутите дами на Апенините – кинозвездите Сабрина Ферили, Валерия Марини, Моника Гуериторе, Клаудия Джерини, Ана Фалки - се кълнат в безупречния му вкус и го канят да превръща домовете им в оазиси на интериорния шик и модерна функционалност.  Сред много нашумелите работи на Дел Вальо е легендарното кресло „Грейс“,  което е герой и в кинохита „Мъже без жени“ с Алесандро Гасман и Джанмарко Тоняци.  Дел Вальо наистина предизвиква фурор с него - и сред критиците, и сред медиите.  Писателят, академик и културолог  Акиле Бонито Олива представя „Grace“ пред публиката, а след това фотьойлът е изложен в Музея на архитектурата и дизайна в Чикаго – в експозиция за най-интересните 25 места за сядане през последните 25 години. Кариерата на Дел Вальо е не по-малко вълнуваща от произведенията на изкуството, които създава. Той е роден в Монте ди Прочида край Неапол. Започва като дизайнер на мебели през 1987 година – веднага, след като получава академичната си диплома. Работи с най-големите производители на фотьойли и дивани в Италия.  През 1991-а отваря собствено проектантско студио за дизайн във Флоренция. През 2002-а основава собствено предприятие за маркова мека мебел, шезлонги и дивани, които могат да се видят в галерия „Амброзиана“ в Милано. Със съдружника си Микеле Скиано Мориело  отварят второ проектантско студио – в Монте ди Прочида. Дел Вальо гостува с авторски творби в Ню Йорк и Москва. Прочутите списания AD Италия  и AD Германия нееднократно му посвещават кориците си. Междувременно се изкушава и от сценографията. През 2014-а AD Италия го класира сред 13-те интериорни дизайнери, които най-добре  пресъздават новите тенденция за обитаване на пространствата. Реализирани проекти на Дел Вальо са издадени в два тома със заглавието „Да обитаваш емоциите“ /2006/ и „Имението Ашанело“ /2011/. Дел Вальо има осъществени обекти по цял свят - от Италия, през САЩ, до Балканите и Русия, в които налага „стилистичен анахронизъм“, вплитайки местния нео-исторически прочит, разцъфналия неаполитански барок, визии от тосканските дворци през Ренесанса и флорентинския маниеризъм.  През 2018 година Пиетро Дел Вальо получава в Неапол наградата „За изключителен принос в сферата на проектантските услуги, извършени по света“.  В момента виртуозът на интериора работи по възстановяването на чифлик в Тоскана и аранжирането на къща в Швейцария. Снимките в „Духът на времето“ са на Джорджо Барони - фотограф, специализирал архитектура и дизайн, който работи за AD Architectural Digest, „Maison Française“,  „Elle Decoration“. Той е автор на кадрите в много книги за архитекти и интериорни дизайнери, занимава се и с рекламна фотография. Текстът в „Духът на времето“ е на Рикардо Бианки и Николета Дел Буоно. Рикардо Бианки е изследовател на киното, изкуството, архитектурата, дизайна и историята на либерализма. Автор е на есета и книги за архитектура и местна история. През 1987-а пише първата италианска книга, посветена на Клинт Истууд. Прави късометражни филми за националната телевизия  RAI, публикува статии в престижните списания „L’ Europeo“, „La Rivista Tecnica Ticinese“, „Casa Vogue“, „La mia casa“, „Cortina Magazine“ и други. Николета Дел Буоно е литературен консултант, илюстратор,  специалист по медии и вътрешен дизайн. Пише тематични разработки в „Corriere della sera“,  „Casa Vogue“, „La mia casa“, „Donna Moderna“ , „Casa Idea“, AD Architectural Digest. Предговорът на книгата албум „Духът на времето“ е от Еторе Мокети - директор на „AD Archietеctural Digest. Най-красивите къщи в света“.  „В усещането на Пиетро дел Вальо за цвят има нещо много средиземноморско, топло, плътно, слънчево и игриво.  Той умее да предвиди резултата с милиметрична точност дори в детайла. Тази изумителна и недостижима способност е постигнала своя връх при реализирането на вила „А“ в Стара Загора.  Интериорният дизайнер трябва да е малко лекар, малко психолог и малко гид на възложителя“, казва Еторе Мокети.  И коментира, че в Стара Загора Дел Вальо превръща „къщата в много къщи“ и че всяко помещение  налага свой собствен стил, а деконструктивизмът и поп артът перфектно се сливат във фитнес зоната,  докато ориенталският стил е запазен за уелнес пространствата.  Преводът на „Духът на времето“ е на Сава Славчев. Сабрина Ферили Легендарното кресло „Грейс“,  което е герой и в кинохита „Мъже без жени“ с Алесандро Гасман и Джанмарко Тоняци  ", "date": "2019.12.12", "title": "Топ дизайнерът Пиетро дел Вальо в София"}
{"url": "https://standartnews.com/biznes/netle-ppodava-kompaniyata-ci-za-cladoledi-cpeshchy-4-mlpd-dolapa-408990.html", "text": "Дъщерната компания на гиганта Nestle - Froneri,  щe бъдe пpoдaдeнa зa 4 млpд. дoлapa нa швeйцapcĸa ĸoмпaния, cлeд ĸaтo cдeлĸaтa вeчe e oдoбpeнa oт бopдa нa диpeĸтopитe ѝ, пpeдaдe Rеutеrѕ. Frоnеrі oпepиpa нa пaзapи oт Лaтинcĸa Aмepиĸa дo Aзия и гoдишният ѝ oбopoт зa пocлeднaтa финaнcoвa гoдинa e 2,91 млpд. дoлapa. Koмпaниятa бeшe cъздaдeнa, cлeд ĸaтo Nеѕtlе oбeдини cлaдoлeдeнитe cи бизнecи в 20 oтдeлни дъpжaви c R&R, пoдeлeниe нa фpeнcĸaтa ĸoмпaния зa тъpгoвия c aĸции РАІ Раrtnеrѕ. A cлeд нoвaтa cдeлĸa ce oчaĸвa Frоnеrі дa cтъпи и нa пaзapa в CAЩ, ĸoeтo мoжe дa yвeличи пpиxoдитe ѝ c 1,8 млpд. дoлapa. \"Убeдeни cмe, чe ycпeшният бизнec мoдeл нa Frоnеrі мoжe дa oбxвaнe и aмepиĸaнcĸият пaзap\", ĸoмeнтиpa глaвният изпълнитeлeн диpeĸтop нa Nеѕtlе Mapĸ Шнaйдep, ĸoйтo зa пocлeднитe тpи гoдини cлeдвa cтpaтeгия нa aтaĸyвaнe нa пaзapитe, oбeщaвaщи виcoĸ pacтeж (нaпpимep бeбeшĸитe xpaни) и пpoдaжбa нa пo-cлaбo пpeдcтaвящитe ce пoдeлeния нa гигaнтa.", "date": "2019.12.12", "title": "Nеѕtlе пpoдaвa ĸoмпaниятa cи зa cлaдoлeди"}
{"url": "https://standartnews.com/svyat/v-chili-potvrdikha-za-razbiliya-se-samolet-408997.html", "text": "Чилийските власти  , че намерените отломки в протока Дрейк между Латинска Америка и Антарктида са от разбилия се по-рано военен самолет, предаде \"Спутник\".  Военният министър Алберто Еспина допълни, че тече разследване, което  Военните са съобщили, че  Самолет на Военновъздушните сили на Чили с 38 души на борда изчезна от радарите в началото на седмицата..", "date": "2019.12.12", "title": "В Чили потвърдиха за разбилия се самолет"}
{"url": "https://standartnews.com/biznes/stroyat-zavod-za-elektromobili-u-nas-za-200-mln-408983.html", "text": "Корейско-китайска и италианска фирми ще инвестират 200 млн. долара у нас в изграждането на завод за електромобили, обявиха представители на предприемачите на среща с вицепремиера Марияна Николова, заместник-министъра на икономиката Лъчезар Борисов и шефа на Българската агенция за инвестиции Стамен Янев. Привличането на това капиталовложение и построяването на завода са големият пробив, осъществен от министъра на икономиката Емил Караниколов, от Лъчезар Борисов и Стамен Янев. Меморандум за намерения за изграждане на завод за електрически превозни средства бе подписан в Министерския съвет. Документът бе парафиран от Стамен Янев и от ръководителите на  корейско-китайската компания „Сонго моторс“ и италианската - „Хадид холдинг“, съобщи пресслужбата на кабинета. Очаква се при реализацията на заявените инвестиционни намерения да бъдат открити около 2000 работни места.  „Приемаме меморандума като много добра оценка за инвестиционния климат в България и за постигнатото от правителството по линия на облекчаване и развитие на бизнес средата. Страната ни е на инвестиционната карта на Източна Европа с доказани предимства и висок кредитен рейтинг“, заяви вицепремиерът Николова. Изпълнителният директор на „Сонго моторс“ Йонгбок Шин сподели, че компанията му за първи път стъпва в България и изрази увереност, че проектът тук ще бъде финализиран. „За нас България е стабилна държава и дава гаранция за бъдещето“, изтъкна партньорът му Винченцо Ди Гранди, президент на „Хадид холдинг“, който вече има дъщерна компания развиваща транспортна дейност у нас.", "date": "2019.12.12", "title": "Строят завод за електромобили у нас за $200 млн."}
{"url": "https://standartnews.com/regionalni/sborikha-stari-skladove-v-burgas-408941.html", "text": "Стари складове и сгради, намиращи се в центъра на Бургас, бяха сринати със земята. \r\nСъбарянето е започнало в началото на седмицата като до днес над 90 % от постройките са разрушени. По-голяма част от зданията са 60-те години на миналия век. Те нямаха никаква архитектурна стойност. Става въпрос за складове и две сгради, които в последните години бяха отдавани под наем за офиси, пише Флагман. Собствениците на терена са декларирали пред Общината, че ще направят паркинг. Проверка на репортери на Флагман показва, че е подаден проект за строителство. Собствениците от една страна ще си спестят сериозно перо за плащане на местни данъци и такси, тъй като данъчната оценка на терена, без сгради, ще е значително по-ниска от тази със старите постройки, които и без това стояха празни. От друга – доходността от платен паркинг няма да е никак лоша, защото в тази част на Бургас има остър недостиг на паркоместа. Мястото ще се изчисти и ще се ползва за платен паркинг.", "date": "2019.12.12", "title": "Събориха стари складове в Бургас"}
{"url": "https://standartnews.com/kultura/zakhari-bakharov-se-zavrna-v-narodniya-408931.html", "text": "Захари Бахаров се завърна в Народния театър след серия от триумфи под чужди покриви. Той репетира в „Синът“ – първата премиера на академичната трупа за 2020-а на голямата сцена. Спектакълът е своеобразно продължение на „Бащата“ – хитовата постановка на Диана Добрева по пиесата на Флориан Зелер, с която големият Владимир Пенев празнува юбилей. Сега той отново е под прожекторите в компанията на Бахаров и Теодора Духовникова. Анета Иванова и Александър Тонев са младото попълнение в екипа. Писана през 2019-а , „Синът“ е третата част от трилогията на хитовия френски драматург, чието начало е „Майката“ от 2012-а. Историята в  „Синът“ е универсална - разделени родители, изгубили сериозно доверието и общуването със своя син тийнейджър. Самият той се пробва да „да изкрещи мълчешком“ болката от дисхармонията и копнежа за семейна хармония. Момчето е оставено на грижите на майката и живее при нея в тягостната и студена атмосфера на самотата, не чувства обичта и подкрепата й, наранено е и от отсъствието на своя баща, който вече има друга жена и друго дете. Какво прави момчето ли – спира да ходи на училище с месеци, затваря се в себе си, обгражда се с мними защитни стени, бунтува се по свой си начин. Какво ще предизвика поведението му – трусове в отношенията на бившите съпрузи? Взаимни обвинения? Катаклизъм в новото семейство на бащата? Помирение? „Синът“ от Флориан Зелер поставя огромен и болезнен въпрос - за цената и безценността на обичта. Преводът на „Синът“ е на Снежина Русинова- Здравкова, сценографията и костюмите - на Мира Каланова, музиката - на Петя Диманова, а хореографията - на Деян Георгиев.", "date": "2019.12.12", "title": "Захари Бахаров се завърна в Народния"}
{"url": "https://standartnews.com/kultura/novi-arkheologicheski-nakhodki-pokazvat-v-nim-408934.html", "text": "Най-интересните експонати, намерени тази година, ще бъдат представени в изложба, която се открива днес в Националния исторически музей. Археолозите от НИМ са работили на 16 обекта и два теренни обхода. За първи път ще бъде показан най-впечатляващият предмет от гробните дарове - масивен златен пръстен, открит в Калиакра. Пръстенът има много детайлна и изящна украса по халката, изображение на гълъб, надпис и монограм на императорската фамилия в Константинопол. Друг акцент в изложбата е изключително рядка колективна монетна находка от късноантичната и средновековна крепост \"Балък Дере\".  Монетите са изработени от сребро и злато, извънредно тънки и чупливи, но добре запазени, което ги прави много ценни. Изложбата ще продължи до 17 февруари догодина. ", "date": "2019.12.12", "title": "Златният пръстен с гълъб показват в НИМ"}
{"url": "https://standartnews.com/kultura/yulian-vergov-drzha-egoto-si-v-garderoba-408937.html", "text": "Юлиан Вергов играе шефът на английската гимназия в „Петя на моята Петя“ - бъдещия филм на Александър Косев, посветен на Петя Дубарова, кадри от които бяха представени в Бургас за 40-годишнината от самоубийството на изключителната поетеса. Директорът Крачунов се изправя срещу силна момчешко-момичешка компания, а една от бунтарките в нея е Джула – първата приятелка на Петя Монова, съвременната героиня от драмата. В ролята на Джула пък е Алена Вергова.  А когато запитате Вергов защо толкова обича морето, той отговаря в характерния си сарказъм: Може би защото живея до реката Перловец.  Вероятно на пролет ще го гледаме в „Пепел върху слънцето“ и в „Повече не съм ядосан“, където е  неузнаваем. - Що за птица е вашият герой в „Петя на моята Петя“, господин Вергов? - Никой не може да бъде само лош или само добър. Всеки има своята истина и гледните точки са много и различни. Директорът има право в много ситуации – той иска да постигне много, да издигне училището на друго ниво. И така се стига до разминаването, до сблъсъка на възгледи и поколения. До вечния бунт на младите. - В къщи обсъждахте ли с Алена темите, репликите, посланията? - Анализирахме на дълго и на широко, без да забравяме, че Сашо Косев е режисьорът, който казва какво да се прави.   - Имате ли общи сцени с дъщеря ви? - За първи път сме заедно пред камера. Емоцията е голяма и за двамата. У мен се събудиха бушуващи чувства – и към детето ми, и към Джула. И те бяха и от мен, и от моя герой. Беше притеснително – и за мен, и за Алена. Но радостта ми беше огромна – видях нещо много светло у всички деца, които играят във филма. След края на снимките дори се обадих по телефона на Атанас Атанасов, за да му кажа, че съм възхитен от сина му Ясен и от дъщеря му Алиса. Както, разбира се, и от Мартин Методиев, и от Александра Костова, с която си партнирахме в „Маймуна“, от всички от компанията им – всеки от тях изкарваше нещо дълбоко от себе си, което стои много истински на екран. На караваната край морето им организирах акция в  стила на Том Сойер край оградата. Обещах, че ще им приготвя вечеря и цялата тумба отиде някъде. Когато наближи времето, адски ме мързеше – с приятели, с джин тоник в ръка на залез слънце. Бях се разлял, гледах небето и се наслаждавах. В този момент те се появиха и аз ги изманипулирах набързо – ти хвани това, ти хвани другото... Сложиха барбекюто, изпекоха чушки, после вдигнаха масата, измиха чиниите и отидоха на купон. - Как минаха снимките? - Огромно удоволствие е да съм някъде с Васил Банов. Много го обичам – въпреки че не е особено подходящо да си мятаме любовни думи по медиите. На първо четене Васо е същият борсук като мен. А всъщност е изключително забавен, честен, голям мъжкар... В професията е много комуникативен. И друг път сме снимали заедно. Докато му обясняваш някои неща за персонажа си, слуша много внимателно и с огромно недоверие – все едно, че всеки момент ще ти зашие един шамар. Ти си премислил думите си, но гледайки го него, започваш да се съмняваш в тях. И на финала казва: „Ами добре“. - Пак сте и с Моньо Монев – другият доцент от „Откраднат живот“... - С него сме си направо двойка – той е даскал доносник. Албена Павлова, Орлин Павлов, Искра Донова също бяха супер. - В изявите ви напоследък има още една бургаска червена нишка – в уникалния спектакъл „Поетите“ превръщате в театър стихотворението на Христо Фотев  „Наистина ли си отива лятото“. Защо го избрахте? - Винаги ме е разтърсвало. В деня, в който трябваше да снимаме клипа, цяла София беше затрупана от сняг – валеше на парцали. Едвам се дотътрих до мястото – Борисовата градина или Парка на свободата, както му казвам аз. Докато работехме, не спря да се сипе от небето. Споделям любовта и страстта на Фотев към морето – обичам го също толкова маниакално. И той, и другите поети, чиито творби представям, са ми близки до сърцето – Яворов, Димитър Подвързачов, Валери Петров. Винаги ме изпълва, когато доставям радост. Да успееш да докоснеш публиката, е голямо усещане. - Разкажете още за този необикновена постановка, която се случва по идея на Диана Алексиева? - Умопомрачителен беше фактът, че билетите за първото представление се изкупиха веднага – без дори Диана да обяви имената на актьорите. Знаеше се само, че публиката ще слуша стихове на наши класици. този формат се прави за първи път - Владо Пенев, Теодора Духовникова, Луиза Григорова, Малин Кръстев, Захари Бахаров, Иван Бърнев, Бойко Кръстанов и аз. Съществена роля има и Антони Дончев – импровизациите му на рояла страхотно помагат за тази различност. Бяхме много притеснени. Мислехме, че през цялото време зрителите ще поръчват, ще се движат, ще излизат и влизат. Когато започнахме, всички спряха – никой повече не си поръча нищо. Но най-възхитителното, абсолютният феномен и великолепие за мен беше, че не звънна нито един телефон. Нито един. Вие разбирате ли какво означава това? В театъра всяка вечер звънят. С колегите си говорим, че ако започнат да идват повече млади хора, ще бъдем безкрайно щастливи. Тези автори заслужават да бъдат четени и чути. Хареса ни и това, че сме официално облечени – дамите в рокли, господата – в костюми. С всички колеги сме близки приятели, но за първи път ги виждам точно по този по-различен начин. С радостта и тъгата от това, което пресъзваваме. Впечатляващо. И ме възвисява. - С Бахаров и Карамазов ще правите ли нещо заедно? - Силно се надявам да ни остане време, но – за щастие – всеки от нас има достатъчно изкусителни проекти, от които не иска да се откаже. - Наскоро Народният гостува в Бургас с „Идеалният мъж“ на Оскар Уайлд и „Богът на касапницата“ на Ясмин Реза. Какво най-често ви питат хората?   - В самия Бургас, който, както се знае, е много театрален град, имахме време само за едни палачинки. Но се разходихме по курортите – по това празни и много приятни. Хората се интересуват какво правим, вярно ли е написаното или чутото... - Дали не сте станал доста по-комуникативен - въпреки северната дистанцираност, която понякога излъчвате... - По принцип съм темерут и така си изглеждам. Какво да се прави – тупан по рождение. Но когато се стигне до разговор, обичам да общувам.  Зрителите ми се радват, аз им се радвам – и разбирам какви са им въжделенията. - Какво ново да очакваме от вас на първата ни сцена? - През януари започваме работа с Иван Панталеев. Той е много изненадващ – във вплитането на текстове от различни драматурзи, в начина, по който води и дърпа напред... - Какъв сте по време на репетиции? Можете ли да вдигнете скандал? - Винаги се доверявам на режисьора – в началото съм като бял лист пред него. Ако нещо не разбирам или не ми харесва, гледам първо да го обсъдя. Случвало се е обаче да вдигам и патърдии – при това на приятели.  Но е градивно – винаги се минава и през пробата. - Стига ли ви социалния опит, когато влизате в кожата на по-сложни герои? -  Актьорът е творец, а не само изпълнител. Но винаги преди да изляза на сцената, оставям егото си в гардероба на гримьорната – на което ми се чудят доста колеги. Но за мен е важно спектакълът да стане добър, верен и възбуждащ сетивата. Театърът не е самоцелна изява на този или онзи. Когато решиш да се „показваш“ - защото така ти е щукнало, разваляш представлението. Противник съм на това.  Разбира се, всеки има порив да блесне – това е в основата на професията ни. Но не за чужда сметка. - Блазни ли ви евентуален моноспектактъл? - Все още нямам необходимото самочувствие. Пък и обичам да се заигравам с колеги. - Има ли вероятност отново да ви видим в някоя от сагите на Нова? - Засега не. Харесвам много тази телевизия, защото подкрепя киното – не само сериалите. - Как се справяте с целия този график, който безпроблемно ви държи върху ръба на лудостта? - Много е сложно, докато тръгна. Започна ли обаче, не спирам: дан-дан-дан. Но докато се намамя, е голяма трагедия. Задачите валят една след друга, аз ги подбутвам, те се събират, и става оле-мале.  Слава Богу, занимавам се с изкуство – правя това, което искам и искам това, което правя. Имам малки мечти, имам и големи. Засега по-често осъществявам първите. - Коя е най-голямата ви мечта? - Сериозна роля в киното, която ще изисква дълбока подготовка за това, което ще ми се случи в продукцията. Да си хвърля телефона, да снимам и да не се занимавам с нищо нищо нищо друго – без да омаловажавам всичко досега, разбира се. Просто ми се иска да се абстрахирам и само да снимам, да снимам, да снимам. Няколко месеца – конкретно и без нищо друго. - До каква степен жените все още ви вдъхновяват? - До много висока... Но и други неща ме вдъхновяват. Наскоро гледах филм, в който ангел казваше „Гледай нагоре“. И ще видиш страхотните скулптури под покривите на сградите в София, например, за които дори и не подозираш, а те са изумителни. Вдъхновяват ме и окрилят малкото – за съжаление - усмихнати хора по улиците. - Защо не се усмихват? - Светът отива в грешна посока – към консумация, консумация, консумация... Ние сме бедна страна, но всички го виждаме. Животът обаче е най-големият подарък, който можем да получим. Затова трябва да се радваме на дребни и на пръв поглед незабележими неща. Вярвам, че тогава ще ни е по-лесно. - Винаги изглеждате артистично-екстравагантно: откъде у вас тая страст към модата? - Заложена ми е в гените. Майка ми е текстилен инженер. Кефи ме всеки ден да изглеждам по онзи специфичен начин, който на мен ми допада. Разбира се, трябва да да ми е удобно. По-рано се отнасях с леко недоверие към по-елегантните и официални дрехи. Но когато се докоснах до Брунело Кучинели и Ерменеджилдо Дзеня, разбрах, че съм бил тотално заблуден. Пък и пораснах, трябва да ходя по-спретнатичък... - Има ли и друг признак, че сте пораснал? - Любопитството. Когато повечето хора пораснат, си мислят, че знаят всичко и престават да проявяват интерес към света.  А аз тепърва започвам да си давам сметка колко много неща не знам. Има един човек, с когото, слава Богу, сме много близки приятели. И той, за щастие, събужда по безобразен начин моето любитство към живота изобщо – Владо Пенев. Така ме зарежда, че много му се водя по акъла. Сега иска да отидем в Рим и да ми го покаже така, както той го вижда.    - Карате ли скейт с Алена? - Карах отдавна – във времето, когато я насочих към екстремните спортове. Сега тя тренира, а аз гледам – има страшно добри скейтъри в България. Възхитителни са -  много усърдни деца. Правят всяко нещо по 20 пъти, докато им се получи. Когато някой от тях постигне желаното, останалите му се радват, ръкопляскат му, прегръщат го. Между тях няма напрежение, оказват си подкрепа. Ходя и по скейт състезания с Алена – тя е от отбора „Контрабанда“.  Тренира и тенис на корт. Учи и мен, но не съм добър – ходя си на хокей и плуване.", "date": "2019.12.12", "title": "Юлиан Вергов:  Държа егото си в гардероба"}
{"url": "https://standartnews.com/biznes/predlagat-bakshisha-da-se-zakove-na-10-408922.html", "text": "Да се регламентира бакшиша като 10% от оборота на заведението, предложиха на общо събрание хотелиерите и ресторантьорите във Велико Търново . Предложението ще бъде внесено в ръководството на организацията, за да се вземе решение на централно ниво. Браншът иска още данък добавена стойност да бъде намален в рамките на 8-10%, което щяло значително ще повиши събираемостта на налога и ще пресече порочните практики за укриване на оборот.Настоява се и за персонални санкции на обслужващия персонал в случаи на неиздаване на касова бележка.", "date": "2019.12.12", "title": "Предлагат бакшиша  да се закове на 10%"}
{"url": "https://standartnews.com/kultura/doza-shchastie-oglavi-klasatsiya-na-google-408942.html", "text": "Голямата изненада в родния боксофис „Доза Щастие“ продължава да преследва рекорди. След като стана най-гледаната драма в историята на родното кино, филмът, разказващ историята на Весела Тотева и нейната дъщеря Валя, е на път да се превърне и в най-гледания български филм за 2019-а. Въпреки тези резултати, най-голямата изненада и признание дойде от чужбина – гигантът Google обяви, че за първи път българска продукция оглавява търсенията за региона в категория „Филми“. В топ 10, оглавен от „Доза Щастие“, попадат още „Аквамен“, „Жокера“, „Отмъстителите: Краят“, „След“, „Имало едно време в Холивуд“, „Гробище за домашни любимци“, „Капитан Марвел“, „Роди се звезда“ и „Зелената книга“. „Трудно ми е да опиша какво изпитвам в този момент. Гледайки списъка с огромни кинопродукции, а ние на първо място, осъзнавам, че сме сбъднали най-голямото желание на мама – филмът да се гледа и посланието му да достигне до възможно най-много хора. Успяхме, мамо!“ – сподели по телефона от Лондон Валентина Каролева, която играе главната роля във филма за живота на майка си. „Доза Щастие“ е по сценарий на Яна Титова, базиран върху книгата на Весела Тотева „Падение и спасение“. Продуценти са bTV Studios, Александър Алексиев и Николай Стоичков.", "date": "2019.12.12", "title": "„Доза Щастие“ оглави класация на Google"}
{"url": "https://standartnews.com/biznes/prevozvachite-shche-protestirat-sreshchu-tol-sistemata-408929.html", "text": "Автобусните превозвачи ще протестират от утре, 13 декември, предаде БНТ. Фирмите са недоволни от въвеждането на тол-системата, в която попадат и те, въпреки че трябваше да бъдат изключени от нея. Държавата предлага цена между 4-7 стотинки за автобуси и тежкотоварни автомобили, която, според автобусните превозвачи, е в пъти по-висока от винетката, която сега плащат. Протестът ще се проведе в над 30 града, като от 13 януари ще спират и превози.", "date": "2019.12.12", "title": "Превозвачите ще протестират срещу тол-системата"}
{"url": "https://standartnews.com/biznes/nad-20-000-novi-imotni-sdelki-izpovyadani-v-sofiya-408928.html", "text": "Данни от Агенцията по вписванията показват, че 20 185 нови имотни сделки са изповядани в София за деветмесечието на 2019 година, което представлява 6% ръст спрямо аналогичния период за миналата година. Ипотеките са 10 683, които формират 1/3 от общия брой имотни сделки за България, което се потвърждава и от данните на Обединена българска банка (ОББ). Това стана ясно на среща на тема „Тенденциите в имотния и ипотечния пазар”, организирана от ОББ. Събитието събра 300 гости, сред които собствениците и мениджърите на кредитни посредници, агенции за недвижими имоти и строители, а данните бяха представени от Борислав Гостев – Ръководител „Управление на търговски партньори“ в ОББ. „Изпращаме най-силната си година, в която наблюдавахме стабилен пазар с голяма достъпност на жилищата и на кредитите”, сподели Гостев. Това се дължи на нарасналите доходи, исторически най-ниските лихвени нива по кредитите, ниска безработица, ниска инфлация и многото строителни проекти, които бяха реализирани през последните 2 години. По данни на ОББ средният размер на кредита през тази година в София е 140 000 лева, което представлява 73% финансиране от цената на имотите. Спрямо видовете кредит – 78% са с цел покупка на имот, 7% за текущи нужди, 15% за рефинансиране. Софиянци предпочитат по-дългите срокове, като половината от кредитите са между 21-30 години. Най-често имоти с кредит купуват клиентите между 30 и 39 години, които са 48% от всички кредитополучатели на банката. Радващо е, че за първи път през тази година категорията с най-големи доходи (от над 3000 лева) е и най-мащабна – 26% от жителите на столицата. По време на срещата Гостев представи интересно сравнение между лихвите по ипотечните кредити в 10 от големите държави, което за пореден път доказа, че нивата в България са рекордно ниските, дори съпоставени със страни, чието икономическо развитие и брутен вътрешен продукт са значително по-големи от българския. Беше обсъдено, че прогнозираните от редица финансови анализатори и банкери очаквания за покачвания на лихвите от миналата година не са се оправдали и ще се отложат за още 1-2 години. Причините се коренят в редица фактори, сред които последователната политика на ниски лихви и програма за изкупуване на активи на Европейската централна банка, голямата задлъжнялост спрямо БВП на голяма част от държавите в Еврозоната, макроикономическите рискове, свързани с търговските войни между САЩ и Китай, „Брекзит“, свръхликвидните български банки и огромната конкуренция помежду им. Въпреки това клиентите трябва да са подготвени, че рано или късно лихвите ще се покачат и вноската по кредита не трябва да бъде на ръба на възможностите им. Разумните вноски по всички кредити също не трябва да надхвърлят 30%-40% от доходите им. „Стъпвайки на средния размер на кредита за София, при 3-4 покачвания на лихвата, които вероятно ще бъдат с по 0.25%, месечната вноска би се променила с между 75 и 100 лева.“, илюстрира Гостев.", "date": "2019.12.12", "title": "Над 20 000 нови имотни сделки изповядани в София"}
{"url": "https://standartnews.com/kultura/khudozhestvenata-akademiya-protestira-408958.html", "text": "50 преподаватели, студенти и служители на Националната художествена академия се събраха на протест пред учебното заведение. Те се бунтуват срещу информационното затъмнение и начина, по който се харчат държавните пари във висшето училище. Демонстрацията върви с мотото \"Край на мълчанието в Академия\". Основните искания са за осигуряване на достъп до информацията за решенията на ръководството в НХА, промени в правилника за избиране на нови членове на Академичния съвет, подобряване условията на работа, ремонт и поддръжка на ателиетата във всички сгради и осъвременяване на техническата база. Протестиращите настояват още за спиране на ежегодното неаргументирано увеличаване на семестриалните такси, увеличаване на средствата по фонд \"Развитие\", да се изплащат възнагражденията на моделите и хоноруваните преподаватели, както и самото заплащане да бъде актуализирано. \"Едни от най-видните личности на България са възпитавани тук и искаме да има такава приемственост, да покажем, че работят творци и личности, които не могат да бъдат пренебрегвани. За това излязохме на мълчалив протест и не предприехме по-радикални мерки, защото, въпреки че не ни се заплаща, продължаваме да работим, за да не ощетяваме младежите, които мечтаят да се занимават с изкуство\", обясни преподавателката Дима Каприева пред news.bg. По думите на Каприева много хора от Академията са възмутени от отношението, което има ръководството – не само не се изпълнява договореното по Колективен трудов договор, но се отказва и информация по един груб и арогантен начин. Отговорът обаче бил - \"няма пари и нищо не може да се направи\". Преподавателите няма да стачкуват, а ще продължат да работят. Доцент Вержиния Маркарова посочи обаче, че ако няма адекватна реакция от страна на ръководството на Академията, преподавателите ще помислят и за следващи мерки. Ректорът на Академия професор Николай Драчев не разбира протеста на преподавателите. Той отрече твърденията на протестиращите пред news.bg, че има злоупотреби със субсидиите. \"Няма такова нещо\", категорично заяви той и каза, че са направени проверки от всички институции и не са открити нарушения на финансовата дисциплина. Задълженията на Академията са в размер около 600 - 700 хиляди лева. Професор Драчев призна и, че действително има проблеми с финансите, защото Академията е в преразход. Проблем със заплатите имало обаче само за ноември. Предстои среща с министъра на образованието. Въпреки това заплатите на преподавателите и стипендиите на студентите се изплащат редовно, изтъкна Драчев. По думите му е трябвало още юни или юли да се спре учебният процес в Академията, тъй като нямали средства за отопление. Учебното заведение има и много други проблеми. Ректорът е готов на диалог с преподавателите, за да ги успокои, че ще си получат заплатите и че няма злоупотреби със субсидиите.", "date": "2019.12.12", "title": "Художествената академия протестира"}
{"url": "https://www.standartnews.com/sport/grisho-otnovo-shche-igrae-v-roterdam-408970.html", "text": "От АТР 500 турнира в Ротердам се похвалиха, че Григор Димитров ще участва в надпреварата и през 2020 година. Турнирът в холандския град е сред любимите за българина като това ще бъде осмото му участие. Именно в Ротердам Гришо направи първата си голяма победа при мъжете през 2009-а, когато победи №23 в света Томаш Бердих преди да вземе сет от №1 в света по това време Рафа Надал. През 2018-а, при последното си участие, Димитров достигна до финал, загубен от Роджър Федерер. Надпреварата в Ротердам би трябвало да бъде първата в Европа за Григор през 2020-а, тъй като се провежда седмица след края на Australian Open.", "date": "2019.12.12", "title": "Гришо отново ще играе в Ротердам"}
{"url": "https://www.standartnews.com/sport/stanislav-todorov-sviri-loko-plovdiv-levski-408971.html", "text": "Излязоха съдийски назначения за мачовете от последния кръг на есенния полусезон в Първа лига. Вниманието приковава дербито на този 20-ти кръг между третия и втория в класирането – Локомотив Пловдив и Левски, което ще се играе на 15.12 (неделя) от 14:15 часа. Срещата ще бъде ръководена от Станислав Тодоров, а негови асистенти ще са Веселин Мишев и Мартин Димитров.  \r\nГС:    Драгомир Димитров Драганов    АС1:    Димо Дамянов Вълчев    АС2:    Даниел Милков Ников \r\n4-ТИ:    Георги Милков Гинчев                     \r\nСН:    Георги Василев Йорданов      \r\n  \r\n \r\nГС:    Николай Йорданов Колев    АС1:    Мартин Веселинов Маргаритов    АС2:    Йордан Петров Петров \r\n4-ТИ:    Радослав Петров Гидженов                     \r\nСН:    Ахмед Яшар Ахмед      \r\n  \r\n \r\nГС:    Георги Димитров Давидов    АС1:    Георги Йорданов Дойнов    АС2:    Илиян Петров Капарашев \r\n4-ТИ:    Петър Кирилов Костадинов                     \r\nСН:    Георги Крумов Виделов      \r\n  \r\n \r\nГС:    Станимир Лозанов Тренчев    АС1:    Дениз Пиринов Соколов    АС2:    Красимир Владимиров Миланов \r\n4-ТИ:    Волен Валентинов Чинков                     \r\nСН:    Кирил Петков Йорданов      \r\n  \r\n \r\nГС:    Георги Юлиянов Иванов    АС1:    Мартин Емилов Венев    АС2:    Георги Любомиров Минев \r\n4-ТИ:    Георги Николов Николов                     \r\nСН:    Антон Симеонов Генов      \r\n  \r\n \r\nГС:    Станислав Георгиев Тодоров    АС1:    Веселин Мишев Добриянов    АС2:    Мартин Иванов Димитров \r\n4-ТИ:    Владимир Вълков Вълков                     \r\nСН:    Иван Захариев Вълчев      \r\n  \r\n \r\nГС:    Ивайло Иванов Стоянов    АС1:    Мирослав Максимов Иванов    АС2:    Димитър Божидаров Стоилов \r\n4-ТИ:    Никола Антонов Попов                     \r\nСН:    Костадин Ангелов Гергинов   ", "date": "2019.12.12", "title": "Станислав Тодоров свири Локо Пловдив - Левски"}
{"url": "https://standartnews.com/biznes/sindikatite-kazakha-da-na-610-lv-minimalna-zaplata-408960.html", "text": "  Синдикатите КНСБ и КТ \"Подкрепа\" подкрепиха увеличението на минималната заплата от 560 на 610 лева от януари 2020 година, а Съюзът за стопанска инициатива (ССИ) се обяви против. Това е принципна позиция на работодателите, които многократно са заявявали, че не подкрепят административното увеличение, посочи вицепремиерът и председател на НСТС Марияна Николова след приключване на заседанието на тристранния съвет, на което беше обсъден проект на постановление на Министерския съвет за определяне размер на минималната работна заплата за 2020 година. Проектът предвижда минималното възнаграждение да стане 610 лева от 1 януари 2020 година. Предлага се минималната часова работна заплата да стане 3,66 лв. при нормална продължителност на работното време 8 часа и при 5-дневна работна седмица. Правителството предлага увеличаване на минималната работна заплата с 8,9 на сто - от 560 лв. на 610 лв., като считаме, че това отговаря на устойчивия ръст на икономиката и на условията на високо търсене на труд и повишаването на доходите, каза социалният министър Деница Сачева. Тя допълни, че предложението ще помогне за това да се стимулира активността на пазара на работната сила, ще допринесе за нарастване на доходите на най-нискодоходните групи на заетите и ще намали неравенството в доходите и бедността, ще се повиши покупателната способност и жизненото равнището на населението. Икономическият растеж през първата половина на 2019 г. бе формиран в по-голяма степен от увеличението на производителността на труда, растежът на показателя възлезе на 3,9 на сто. По данни на НСИ за третото тримесечие на 2019 година средната заплата общо за страната на годишна база нараства с 11,8 процента и достига 1249 лева. В обществения сектор заплатите се увеличиха с 10,5 процента и достигнаха 1267 лева, в частния - ръстът на заплатите се ускори до 12, 2 процента и достигна 1243 лева, каза Сачева. Тя съобщи, че българското правителство в лицето на МТСП ще продължи разговорите за определяне на прозрачен механизъм за определяне на минималната работна заплата. Съюзът за стопанска инициатива е против приемането на постановлението, тъй като организацията не харесва как се определя минималната работна заплата, нов механизъм на този етап не е постигнат, припомни Любомир Стефанов от ССИ. Неясно е и тълкуването какво е минималната работна заплата - дали е основна, дали е брутна, отбеляза Стефанов и допълни, че когато се сравнява минималната заплата, приета с постановление на МС, със средната за страната, трябва да се има предвид, че средната е средна брутна. ССИ са против задължителният характер на т.нар. клас \"прослужено време\". КНСБ подкрепя увеличението на минималната работна заплата, като очакванията на синдиката са за по-ускорен ръст както на минималната работна заплата, така и на средната - в порядъка на 12-15 процента, каза Любен Томев от Конфедерацията. По думите на Томев новата ЕК, както и комисарят по труда, работят усилено по рамкова директива за насърчаване на секторното колективно договаряне, като България и КНСБ разчитат на адекватно прилагане на директивата - да се увеличи покритието на работната сила с колективни трудови договори, което е предпоставка за увеличението на средната работна заплата. КНСБ очаква и да се разработи механизъм за минималната работна заплата, който да осигури адекватен ръст на минималните трудови договори. От КНСБ очакват увеличаването на минималното възнаграждение да има положително въздействие върху заетостта, пазара на труда, стимулите за започване на работа, намаляване на големите съотношения между минимални и максимални заплати в отделните сектори и браншове, както и на равнище фирма и предприятия. От синдиката очакват подобряване на доходите, върнати обратно в бюджета, от гледна точка на данъци и осигурителни вноски, както и подобряване на съотношението между минимална и средна заплата. Искането на КНСБ е то да се доближи до 50 процента, посочи Томев. Ваня Григорова от КТ \"Подкрепа\" заяви, че като синдикати- КТ \"Подкрепа\" и КНСБ, няма как да не подкрепят увеличаване на минималната работна заплата, но няма как и да не подчертаят, че това е недостатъчно за общо увеличение на заплатите в страната. Смятаме, че е необходимо да се предприемат допълнителни мерки за обединяване на работниците, така че те да имат възможност да извоюват на работните си места по-високи заплати, заяви Григорова. По думите й това, което КТ \"Подкрепа\" направи през последния месец с протестите на социалните работници и на работещите в БАБХ, е било илюстрация на това, което трябва да правят работниците по работните си места. Ваня Григорова смята, че това може да се случи само , ако се увеличи \"синдикализацията\" и хората осъзнаят техните трудови права и начините, по които да ги защитават. \"Минималната работна заплата е нещото, което може да прави правителството, всичко останало е в ръцете на работниците\", заяви Григорова.", "date": "2019.12.12", "title": "Синдикатите казаха да на 610 лв. минимална заплата"}
{"url": "https://standartnews.com/biznes/chez-elektro-i-chez-razpredelenie-s-poredno-visoko-otlichie-za-lideri-408946.html", "text": "Компаниите от Групата ЧЕЗ в България - ЧЕЗ Електро България и ЧЕЗ Разпределение България, получиха за четвърти път наградите True Leaders за лидери в енергийния сектор и за прилагане на добри бизнес практики. Отличията се присъждат от ICAP България на компании, които отговарят едновременно на няколко измерими и обективни критерии: да са сред 300-те най-печеливши компании по EBITDA за 2018 г., да са увеличили броя на своя персонал спрямо предходната година, да имат висока кредитна оценка и да са лидери в своя сектор. Призовете бяха връчени на официална церемония на 11 декември 2019 г. в София.   „Отличието е чест за нас и изказваме благодарност на всички наши партньори и служители, без които този успех нямаше да бъде възможен. Този приз ни мотивира още повече да продължим да работим, за да запазим  лидерските си позиции на енергийния пазар, в който конкуренцията е сериозна, особено в сферата на продажбите на електроенергия“, каза Зорница Йорданова, директор „Продукти и покупка на електроенергия“ в „ЧЕЗ Електро България“ АД, при получаване на наградата.   „Възприемаме факта, че сме една от най-големите компании в България по-скоро като ангажимент да отговорим на високите очаквания, каквито съществуват към всеки секторен лидер. Да сме носители за четвърти път на отличието показва, че то не е плод на еднократни усилия, а на устойчива дългосрочна политика. Не спираме да работим и да инвестираме“, отбеляза при получаването на приза Виктор Станчев, главен оперативен директор на „ЧЕЗ Разпределение България“ АД.   ICAP Bulgaria е част от ICAP Group - най-голямата Група за бизнес информационни услуги в Югоизточна Европа и една от малкото компании, одобрени от Европейската служба по ценни книжа и борси – ESMA, като „Агенция за кредитен рейтинг“ и за седма поредна година отличава водещите компании в България с наградите True Leaders.", "date": "2019.12.12", "title": "ЧЕЗ Електро  с поредно високо отличие"}
{"url": "https://standartnews.com/biznes/niskite-izkupni-tseni-ubivat-pchelarstvoto-408947.html", "text": "75-80% от храната на трапезата ни зависи от пчелите. Стигнали сме дъното - няма пари, няма бъдеще, защото няма изкупуване на меда. \r\nТова заяви Методи Михайлов на пресконференция в БТА, посветена на ниските изкупни цени в сектор \"Пчеларство\" и липсата на контрол от БАБХ за здравословното състояние на пчелните семейства. Той припомни, че на пчеларите след Втората световна война са давали захар, примесена с въглища, за да се поддържат пчелните семейства, а сега мнозина пчелари се отказват от този бизнес. По думите на зооинженер Михаил Михайлов \"изкупните цени на меда удариха дъното от 3-3,20 лв. за кг на едро\", информира News.bg. Проблемът е от вноса на украински мед, който по показатели съвпада с българския мед \r\nзаради еднаквите географски ширини.", "date": "2019.12.12", "title": "Украинският мед отказа пчеларите ни"}
{"url": "https://standartnews.com/kultura/promenyat-prochutiya-radetski-marsh-408916.html", "text": "За първи път от 73 години насам Виенската филхармония няма да изпълни прочутия „Радецки марш“ на Йохан Щраус в традиционната му версия по време на Новогодишния концерт, защото аранжимента е дело на свързания с нацистите Леополд Венингер. Това  пише австрийския в. \"Neue Osnabrücker Zeitung\". Виенските филхармоници изпълняват знаменитата творба, написана от Йохан Щраус през 1848 година, в аранжимент на Венингер  от  1946 г. С \"Радецки марш\" Австрия посреща Нова година, това е творбата, която поставя кулминацията на всеки обеден новогодишен концерт на Виенската филхармония с аплаузите на зрителите в такт с музиката. Това е и единствената класическа музикална творба, при която диригентът дирижира едновременно изпълнението на оркестъра и на зрителите. Едва ли новата версия ще успее да се наложи във времето. През годините на някоко пъти са правени опити да се смени аранжимента на марша заради миналото на Венингер, който е автор и на аранжировката на нацисткия химн \"Хорст Весел\".  ", "date": "2019.12.12", "title": "Променят прочутия  „Радецки марш“"}
{"url": "https://www.standartnews.com/sport/ludogorets-prodlzhava-v-liga-evropa-409007.html", "text": "Лудогорец продължава в Лига Европа и пред пролетта за четвърти път в историята си. В изключително важния последен мач от груповата фаза шампионите направиха 1:1 с Ференцварош (Унг) в Разград и така задържа второто място в групата си. Лудогорец поведе очаквано с 1:9 с попадение на Джоди Лукоки в 24-ата минута. Гостите от Унгария стигнаха шастливо до точката в последната минута на добаването време. В нея след центриране в пеналта Сигневич вкара с глава за грайното 1:1. В другата среща от групата лидера Еспаньол загуби вкъщи с 0:1 от последния ЦСКА (Москва). Така в класирането испанците останаха с 11 т, пред Лудогорец - 8, Ференцварош - 7, и ЦСКА Москва - 6. \"Стана доста добър мач. Много съм щастлив, коментира голмайстора на Лудогорец Джоди Лукоки. Според треньора на гостите Серги Ребров неговия тим е загубил мача защото не си е вкарал положенията. Треньорът на домакините Станислав Генчев бе много щастлив след мача. Според него и двата тима са си разделили по едно полувреме. Гостите са били по-силни преди почивката, а домакините след нея. \"Не вярвах, че при 1:0 за нас може да се стигне до обрат, коментира Генчев. - Надявам се при жребия в понеделник да ни се падне отбор, който да отстраним\". 1/16 финалите са на 21 и 27 февруари догодина.  ", "date": "2019.12.12", "title": "Лудогорец продължава в Лига Европа"}
{"url": "https://standartnews.com/biznes/75-na-sto-po-malko-biznes-imoti-kupeni-prez-2019-g-408977.html", "text": "2019 го­ди­на се ока­за дос­та пре­диз­ви­ка­тел­на и пъл­на с из­не­на­ди за всич­ки от па­за­ра на биз­нес имо­ти в Бъл­га­рия. През ве­че оти­ва­щия си 12-ме­се­чен пе­ри­од е ре­гис­т­ри­ран спад от 75% на сдел­ки­те с имо­ти в биз­нес сег­мен­та (спря­мо 2018 г.), как­то и из­вес­т­но от­тег­ля­не на чуж­ди­те ка­пи­та­ли от то­зи вид ин­вес­ти­ции, ко­мен­ти­рат пос­ред­ни­ци в тър­го­ви­я­та с нед­ви­жи­ми имо­ти. Па­за­рът на биз­нес имо­ти пос­ре­ща 2020 го­ди­на с уме­ре­ни очак­ва­ния за ин­вес­ти­ци­он­на ак­тив­ност и до­ми­ни­ра­щи по­зи­ции на мес­т­ни­те ку­пу­ва­чи, твър­дят от кон­сул­тан­т­с­ка­та ком­па­ния Cushman & Wakefield Forton.    По пред­ва­ри­тел­ни дан­ни към де­кем­в­ри са прик­лю­че­ни ин­вес­ти­ци­он­ни про­даж­би на офис­ни, тър­гов­с­ки, ин­дус­т­ри­ал­ни пло­щи и хо­те­ли на об­ща стой­ност 146 млн. ев­ро. Ако се до­ба­вят и по­куп­ки­те на пар­це­ли за стро­и­тел­с­т­во на биз­нес пло­щи, стро­и­тел­ни те­ре­ни са би­ли око­ло ед­на чет­върт от то­зи обем. То­ва е ин­ди­ка­тор, че все пак стро­и­тел­на­та ак­тив­ност про­дъл­жа­ва. Ка­то ця­ло 2019 г. от­бе­ляз­ва ед­но от най-сла­би­те пред­с­та­вя­ния на ин­вес­ти­ци­он­ния па­зар на биз­нес имо­ти за пос­лед­ни­те 7 го­ди­ни. Един­с­т­ве­на­та по-сла­ба е 2013 го­ди­на. \"Ка­то се има пред­вид ста­бил­на­та ико­но­ми­чес­ка пер­с­пек­ти­ва пред Бъл­га­рия и бла­гоп­ри­ят­ни­те ус­ло­вия за фи­нан­си­ра­не, има пред­пос­тав­ки за доб­ра ин­вес­ти­ци­он­на ак­тив­ност. От дру­га стра­на, па­за­рът на биз­нес имо­ти про­дъл­жа­ва да стра­да от нис­ка лик­вид­ност, сла­бо пред­ла­га­не на до­бър ин­вес­ти­ци­о­нен про­дукт и не­ре­а­лис­тич­ни очак­ва­ния на про­да­ва­чи­те\", ко­мен­ти­ра Ми­ха­е­ла Ла­шо­ва, уп­рав­ля­ващ пар­т­ньор във фир­ма­та. Най-доб­ре пред­с­та­ве­ни­те сег­мен­ти са хо­те­ли­те и офис пло­щи­те. Очак­ва­ни­я­та са и през 2020 г. те да за­па­зят по­тен­ци­а­ла си за сдел­ки, пред­вид за­вър­ш­ва­не­то на но­ви ви­сок клас про­ек­ти. \"Клю­чов фак­тор оба­че ос­та­ват ус­ло­ви­я­та за фи­нан­си­ра­не на сдел­ки­те и въз­мож­ност­та ин­вес­ти­то­ри­те да по­лу­чат кон­ку­рен­тен на ос­та­на­ли­те па­за­ри в Цен­т­рал­на и Из­точ­на Ев­ро­па марж меж­ду очак­ва­на до­ход­ност и це­на на фи­нан­со­вия ре­сурс\", по­со­чи Явор Кос­тов, ме­ни­джър \"Ка­пи­та­ло­ви па­за­ри\" в Cushman & Wakefield Forton. със ста­бил­ни тем­по­ве, ка­то очак­ва­ни­я­та са през та­зи и след­ва­ща­та го­ди­на да бъ­дат за­вър­ш­ва­ни приб­ли­зи­тел­но по 160 000 кв. м но­ви офис пло­щи. Сред клю­чо­ви­те про­ек­ти, въ­ве­де­ни в ек­с­п­ло­а­та­ция през 2019 г., бя­ха пър­ви­те две сгра­ди от Garitage Park, Advance Business Center, вто­ра­та част на Adora Business Center. През 2020 г. се очак­ва да прик­лю­чи стро­и­тел­с­т­во­то на сгра­ди от Garitage park, съ­що Balkan Business Center, Sofia Tech One. Тър­се­не­то на пло­щи под на­ем ос­та­ва ста­бил­но, ка­то прог­но­зи­те са през та­зи и след­ва­ща­та го­ди­на обе­мът на от­да­де­ни­те офи­си в Со­фия да се дви­жи око­ло 150-160 000 кв. м го­диш­но, т.е. око­ло сред­ни­те ни­ва за пос­лед­ни­те пет го­ди­ни. \"Очак­ва­ни­я­та ни са ръс­тът на пред­ла­га­не­то да до­ве­де до по-от­чет­ли­ва сег­мен­та­ция на на­ем­ни­те це­ни и до ръст на сво­бод­ни­те пло­щи в по-нис­кия клас сгра­ди. Соб­с­т­ве­ни­ци­те на имо­ти със за­бе­леж­ки към ло­ка­ци­я­та или ка­чес­т­во­то на пло­щи­те ще тряб­ва да са це­но­во по-гъв­ка­ви, за да прив­ле­кат или за­дър­жат на­е­ма­те­ли\", смя­та Ста­ни­ми­ра Па­шо­ва, ме­ни­джър \"Офис пло­щи\" в Cushman & Wakefield Forton. Към края на 2019 г. за пър­вок­лас­ни пло­щи на го­ле­ми­те бу­ле­вар­ди, а за еди­нич­ни клас А сгра­ди в цен­тъ­ра на Со­фия дос­ти­гат 15 ев­ро/кв. м. Сред­ни­ят дял на сво­бод­ни­те пло­щи за клас А и B офи­си се дви­жи в рам­ки­те на 9-9.5% с тен­ден­ция да над­ми­не 10% през 2020 г. Ог­ра­ни­че­но­то пред­ла­га­не на но­ви пло­щи и ви­со­ка­та на­ем­на ак­тив­ност до­ве­до­ха до пла­вен ръст на на­ем­ни­те це­ни в тър­гов­с­ки­те цен­т­ро­ве и на цен­т­рал­ни­те тър­гов­с­ки ули­ци в Со­фия през пос­лед­на­та го­ди­на. Очак­ва се то­зи про­цес да про­дъл­жи и през 2020 г.  Стъп­ва­не­то на но­ви мар­ки, ка­то Pepco, Miniso, Nespresso, Tezenis и др. съ­що доп­ри­не­се за по-ви­со­ка­та от оби­чай­на­та на­ем­на ак­тив­ност през 2019 г. за­ед­но с раз­рас­т­ва­не­то на мно­го от ве­че при­със­т­ва­щи­те на па­за­ра тър­гов­ци. През 2020 го­ди­на па­за­рът ще бъ­де дви­жен по-ско­ро от рес­тук­ту­ри­ра­не и оп­ти­ми­зи­ра­не на мик­со­ве­те в ра­бо­те­щи­те тър­гов­с­ки цен­т­ро­ве. За­вър­ш­ва­не на но­ви мо­ло­ве в Со­фия и в го­ле­ми­те гра­до­ве не се очак­ва. Ус­во­я­ва­не­то на сво­бод­ни­те пло­щи в мо­ло­ве­те до­ве­де до на­ма­ле­ние на де­ла на не­за­е­ти­те обек­ти в тях, ка­то към края на 2019 г. той е око­ло 5% при 9% го­ди­на по-ра­но. в шо­пинг цен­тър дос­тиг­на­ха 39 ев­ро/кв. м. Ак­тив­ни­ят па­зар до­ве­де до ръст на ин­вес­ти­ци­и­те в ло­гис­тич­ни пло­щи за от­да­ва­не под на­ем. По дан­ни на CW Forton над 50% от стро­я­щи­те се към мо­мен­та про­ек­ти в ра­йо­на на Со­фия ня­мат до­го­во­рен пол­з­ва­тел и са пред­наз­на­че­ни за от­да­ва­не на сво­бод­ния па­зар. По пред­ва­ри­тел­ни дан­ни об­що пред­ви­де­ни­те за за­вър­ш­ва­не ин­дус­т­ри­ал­ни пло­щи в сто­ли­ца­та и близ­ки­те ин­дус­т­ри­ал­ни зо­ни са бли­зо 146 000 кв. м. През 2019 го­ди­на об­ща­та им площ е око­ло 230 000 кв. м, ка­то най-го­ле­ми­ят но­во­от­к­рит про­ект за пе­ри­о­да бе­ше ло­гис­тич­на­та ба­за на JYSK в Ико­но­ми­чес­ка зо­на Со­фия - Бо­жу­ри­ще.  Най-ак­тив­но раз­ви­ва­щи­те се зо­ни край Со­фия ос­та­ват те­зи око­ло Рав­но по­ле и Елин Пе­лин, как­то и Ико­но­ми­чес­ка зо­на Со­фия - Бо­жу­ри­ще, къ­де­то ве­че се офор­ми­ха го­ле­ми про­ек­ти с про­из­вод­с­т­ве­ни и ло­гис­тич­ни имо­ти. Ра­йо­нът око­ло На­ци­о­на­лен ин­дус­т­ри­а­лен парк Хе­мус (Кре­ми­ков­ци) и зо­ни­те око­ло мес­т­ност­та Го­ля­ма лок­ва до бул. \"Бо­тев­г­рад­с­ко шо­се\" и око­лов­ръс­т­ния път съ­що имат го­лям по­тен­ци­ал за раз­ви­тие на но­ви про­ек­ти. В ста­ри­те ин­дус­т­ри­ал­ни зо­ни в рам­ки­те на гра­да, ка­то Га­ра Ис­кър, Во­ен­на рам­па и Или­ян­ци съ­що има при­ме­ри за но­во стро­и­тел­с­т­во на вът­реш­ног­рад­с­ка ло­гис­ти­ка и прес­т­рук­ту­ри­ра­не на имо­ти.", "date": "2019.12.12", "title": "75 на сто по-мал­ко биз­нес имо­ти ку­пе­ни през 2019 г."}
{"url": "https://standartnews.com/biznes/bryuksel-pak-ni-tsaka-s-paketa-mobilnost-408973.html", "text": "Институциите на Европейския съюз са постигнали съгласие по два от най-спорните въпроси в пакета \"Мобилност\", на които обаче България се противопоставя. България ще сезира Съда на ЕС, ако предварителното споразумение между евроинституциите за пакета \"Мобилност\" бъде окончателно утвърдено. Това заяви пред БНР председателят на парламентарната комисия по транспорт Халил Летифов. Той изрази недоволство от договореното изискване не само шофьорите, но и камионите де се връщат в страната си през определен период от време. Става дума за срока, в който шофьорите на камиони трябва да се връщат в страната и за техните почивки. Водачите на тежкотоварни камиони ще могат да спят не повече от 45 часа в кабините, а през останалото време в хотел, който трябва да се плаща от работодателя. Това е част от постигнатото тази нощ споразумение по пакет \"Мобилност\" между Европейската комисия, Европарламента и Съвета. Шофьорът ще бъде задължен да се връща в страната, в която е регистрирано превозното средство, поне веднъж на 4 седмици, независимо къде се намира. Камионите пък ще трябва да се връщат в държавата, в която е регистрирана фирмата, поне веднъж на 8 седмици. Камионите и микробусите трябва да бъдат оборудвани с т.нар. \"умни тахографи\", които да отчитат международните операции, първите - до 2025-а, а вторите - до 2026-а година. Потвърдено е обаче изключването на командироването на транспортните работници от общата директива за командироването. \"За мене е изненадващо това, което са направили Комисията по транспорта и Европейският парламент, защото е пипнато тук-там, но ограниченията за нас си остават. Целта е да се накаже периферията, разбирайте балтийските държави, Румъния, България, което е жалко\", каза Халил Летифов. Той очаква правителството ще проведе разговори по темата следващата седмица и прогнозира протести на превозвачи. Йордан Арабаджиев, изпълнителен директор на Съюза на международните превозвачи, заяви, че приетото решение за връщане на камионите на осем седмици не кореспондира със заявената цел на председателя на Европейската комисия за един по-зелен континент… \"Това е предварително решение, на 18-и ще има следваща комисия… Предполагам, че ще настъпи разногласие и от страните, подкрепили пакета… Казали сме докъде можем да правим компромиси и връщането на камиона не можем да приемем с компромис\", категоричен бе Арабаджиев. \"Не ми се вижда прекрасно. Първоначалното предложение беше камионите да се връщат на три седмици, сега говорим за шест пъти в годината… В текстовете не е посечен механизъм как ще се проверява дари водачът се е прибрал. Силно ме тревожи връщането на камиона. Истина е, че от другата страна се правят компромиси и е истина, че в началото имахме позиция, която не ни позволяваше да сме гъвкави и да преговаряме с никои от страните, които подкрепят пакета. Това обаче се промени\", допълни евродепутатът Андрей Новаков.", "date": "2019.12.12", "title": "Брюксел пак ни цака с пакета \"Мобилност\""}
{"url": "https://standartnews.com/sport/krayno-klasirane-i-rezultati-ot-shl-408907.html", "text": "Завършиха последните мачове от груповата фаза на Шампионска лига. Вижте резултатите, голмайсторите и крайните класирания. (1:0 Жоао Феликс 16', 2:0 Фелипе 54')", "date": "2019.12.12", "title": "Крайно класиране и резултати от ШЛ"}
{"url": "https://standartnews.com/sport/levskar-shche-stiska-paltsi-za-ludogorets-dnes-408923.html", "text": "Левскар ще стиска палци за Лудогорец в Разград днес. Бившият констутиционен съдия и настоящ депутат Георги Марков ще присъства на стадион \"Лудогорец Арена\" на последната среща на шампионите от турнира Лига Европа срещу Ференцварош. Срещата е от 22.00 часа и ще бъде предавана пряко по БНТ 1 и БНР. \"Мисля, че Лудогорец е фаворит в този мач. В този отбор има по-качествени и скъпи футболисти и затова вярвам, че те ще могат да се класират напред в турнира Лига Европа. На шампионите ще им е достатъчно и да завършат наравно срещу Ференцварош, за да продължат. Ще присъствам на този мач. Аз съм от Левски, но ще подкрепя Лудогорец като български отбор. Все пак всички в Лудогорец трябва да внимават. Унгарците имат добри футболисти, които могат да създадат неприятности за всеки един отбор. Не бива да се забравя, че Ференцварош е лидер в първенството на Унгария. Ако Лудогорец продължи напред, това ще е успех и за всички в България, защото и през пролетта ще имаме отбор в Европа\", добави Георги Марков пред bnr.", "date": "2019.12.12", "title": "Левскар ще стиска палци за Лудогорец днес"}
{"url": "https://standartnews.com/biznes/saudi-aramko-udari-v-zemyata-epl-i-maykrosoft-408972.html", "text": "Компанията \"Сауди Арамко\" (Saudi Aramco) успя да достигне пазарна оценка от 2 трлн. долара, след като акциите на новорегистрираната на борсата в Риад държавна петролна компания нараснаха рязко и през техния втори ден на търговия в четвъртък. По този начин държавната саудитска петролна компания се превръща в най-скъпо оценената в света, изпреварвайки почти двойно пазарната оценка на американски технологични гиганти като Apple (с пазарна оценка от около 1,2 трлн. долара) и Microsoft (около 1,16 трлн. долара). Престолонаследникът на Саудитска Арабия принц Мохамед бин Салам осъществи преди дни първоначалното публично предлагане (IPO) на акции на Aramco, като това е част от неговия план да диверсифицира икономиката на Кралството от голямата зависимост от производството на петрол, използвайки набраните от IPO-то 25,6 млрд. долара, за развитието на други сектори. Това обаче се различава съществено от първоначалния план на престолонаследника, обявен през 2016 година, според който трябваше да бъдат събрани 100 млрд. долара от международни и вътрешни инвеститори за дял от 5% в \"Сауди Арамко\". В крайна сметка на свободния пазар бяха пуснати акции, равняващи се на дял от едва 1,5%. След ръст на акциите на Aramco с максимално позволените 10% при дебюта на компанията на местната борса саудитската борса Тадавул (Tadawul exchange) в сряда до 35,2 риала за една акция ($ 9,39), днес те продължиха да поскъпват до 38,7 риал ($ 10,32), преди да върнат леко назад към 37,5 риала. Въпреки това леко ценово отстъпление, с днешното поредно поскъпване на акции пазарната оценка на Saudi Aramco достигна заветните за принц Салмани 2 трлн. долара. В същото време с постъпления от първичното публично предлагане (IPO) в размер на 25,6 млрд. долара, \"Сауди Арамко\" успя да надмине IPO-то на китайската технологична компания Alibaba, която събра при първичното предлагане на акции през 2014- година 25 млрд. долара.", "date": "2019.12.12", "title": "Сауди Арамко удари в земята Епъл и Майкрософт"}
{"url": "https://standartnews.com/biznes/tsenata-na-toka-u-nas-e-sred-nay-niskite-v-evropa-408914.html", "text": "Месец след обединението на енергийната ни борса с единния европейски пазар количествата ток, които се търгуват на платформата \"в рамките на деня\", са се увеличили между 10 и 15 пъти, а цената на тока на нашата борса е една от най-ниските в региона и в Европа. Това каза за БНР изпълнителният директор на Българската независима енергийна борса Константин Константинов. \"Колкото повече оферти имаме, колкото повече достъп до европейските пазари имаме, толкова повече цената е пазарна. В режим на пазарно обединение на пазар в рамките на деня вече пазарните участници могат да ограничават своите оферти в ден напред, така че да не се допуска прекомерно увеличение на цената и знаят, че ако оферират на по-ниска цена и не успеят да си купят за ден напред, сигурно ще могат да го направят след това на пазарен сегмент в рамките на деня и то на по-добра цена\", обясни Константинов.", "date": "2019.12.12", "title": "Цената на тока у нас е сред най-ниските в Европа"}
{"url": "https://standartnews.com/biznes/lidl-blgariya-poluchi-otlichie-za-istinski-lider-408974.html", "text": "Лидл България бе отличена в категория „Търговия на дребно“ в инициативата TRUE LEADERS („Истински лидери“) на ICAP България сред най-добрите компании в страната. Инициативата отличава компании, отговарящи едновременно на няколко измерими и обективни критерии като висока доходност, увеличение на персонала, кредитна стабилност и водеща позиция в сектора на дейност. Според официално публикувани данни, без намесата на субективното мнение на жури или на резултати от публично проучване. „Тази награда е доказателство за успеха на нашия бизнес модел и за доверието и оценката на нашите клиенти. Щастливи сме, че за по-малко от десет години успяхме да постигнем наистина добри резултати в България и да получим десетки отличия. Съвсем отговорно мога да кажа, че зад всяка награда и всяко постижение на компанията стоят нашите служители - близо 3000 души, които със своята ангажираност, професионализъм и отдаденост ежедневно допринасят за нашия успех и превръщат Lidl в една от най-обичаните и предпочитани вериги“, заяви Милена Драгийска, главен изпълнителен директор на Лидл България. За седма поредна година ICAP Bulgaria отличава водещите компании в България. Организацията е част от ICAP Group - най-голямата Група за бизнес информационни и бизнес услуги в Югоизточна Европа.", "date": "2019.12.12", "title": "Лидл България получи отличие за „истински лидер“"}
{"url": "https://standartnews.com/sport/berbo-pusna-svoy-moden-brand-408935.html", "text": "Рекордьорът по голове за националния тим по футбол Димитър Бербатов обяви началото на своя лична марка за облекло. Всички модели ще са разработени от самия него. Той е вторият български спортист със свой бранд след Цветана Пиронкова. \"През цялото време досега ме питахте: \"Берба, може ли твоя фланелка, моля?\" Сега имате отговора: Да, може!\", написа бившият нападател на Манчестър Юнайтед, Тотнъм и националния отбор на България. След това обяви новината в специално видео. \"Стартирам мой собствен бранд. Само с ексклузивни артикули, лимитирана серия. Може да отидете на моя сайт и да видите какво съм приготвил за вас. Може би повечето от вас знаят, че умея да рисувам и един ден си казах - защо да не се пробвам. Тези строго лимитирани стоки ще бъдат пускани от време на време, когато аз реша, че моментът е правилен. Но изненадите не спират дотук. Към всеки закупен лимитиран продукт има специално послание. Какво е то, не мога да ви кажа. Всеки ще го открие сам. Единственото, което мога да спомена, е, че всеки ще има персонално съобщение от мен\", сподели Бербо. Той добави, че заедно с неговата лична марка стартира и приложение за обединяването на фенове, спортни звезди и марки за спортна екипировка.", "date": "2019.12.12", "title": "Бербо пусна свой моден бранд"}
{"url": "https://standartnews.com/sport/ventsi-stefanov-za-noviya-izplkom-star-sm-408944.html", "text": "Президентът на Славия Венцеслав Стефанов, обяви на пресконференция, че няма намерение да влиза в новия Изпълком на БФС, тъй като вече е много стар човек. Ето как отговори Стефанов на въпрос дали има амбиции да участва в новия Изпълком в БФС. \"Аз вече съм много стар човек. Отговорих ти на въпроса. Мога да помагам и отвън, но на този, който иска да се учи. Този, който е решил да се удави, няма смисъл да му се помага. Новото ръководство трябва да работи с държавата. Ще помагам на Славия докато мога\", заяви Стефанов. Той заяви, че футболистите от националния отбор на България недолюбват Йордан Лечков. Основната причина капитанът на \"трикольорите\" Ивелин Попов да напусне тима, е именно Лечков. Попето обаче така и не посмя да излезе и да го каже публично. \"Смятам, че Йордан Лечков наливаше масло в огъня. Той е недолюбван от футболистите на националния отбор. Това е публична тайна. В момента БФС се ръководи от Михаил Касабов. Той не е човек, който взима крайни решения\", заяви Стефанов.  \"Имам кандидат за президент на БФС. Имам кандидат, който да бъде и изпълнителен директор. Ако сега ги кажа, до юни месец ще им разгоните фамилията. Ще има на 6 години как се е напикал, на 14 години с кой се е сбил. Двамата са много коректни, мъжки, футболни хора. Честни с достойнство. Знаят езици. Дали са футболни хора?! Не, от фигурното пързаляне са”, добави Стефанов. \"Съдийството? Не съм сигурен дали се подобри съдийството след смяната на Данчо Сталев като съдийски шеф. За много неща е стани Тоше, седни Гоше, което не е добре за българския футбол. Аз ще помагам отстрани на хора, които имат желание да се учат, стар съм вече. Каква работа имам в новия Изпълком, ако новите хора не работят правилно. Само да лая. Ще помагам на Славия докато мога\", добави той.", "date": "2019.12.12", "title": "Венци Стефанов за новия Изпълком: Стар съм"}
{"url": "https://standartnews.com/sport/sdbi-na-krstopt-za-ludogorets-408962.html", "text": "Тази вечер Лудогорец ще излезе в най-важния си мач за 2019 година. \"Орлите\" са изправени пред кръстопът, който или ще ги отведе към 1/16 финалите в Лига Европа и европейско футбол на пролет или ще ги остави да спечелят титлата, която и без това е почти взета. Тази вечер от 22:00 часа тимът на Станислав Генчев посреща унгарския Ференцварош в директен дуел за продължаване към 1/16-финалите на Лига Европа. Към момента разградчани заемат второто място със 7 точки. Гостите са с една по-малко, което означава, че ще търсят обезателна победа и нищо друго срещу домакините, за да минат групата, докато за „зелените“ и равенството ще свърши работа. Това ще бъде финалният четвърти епизод от съперничеството, което двата отбора заформиха в последните 5 месеца. Първите два през лятото бяха с щастлив край за унгарците, когато с общ резултат 5:3 отстраниха Лудогорец в първия предварителен кръг на Шампионската лига. Преди 2 месеца обаче, вече в групите на втория по сила европейски клубен турнир, „орлите“ нанесоха тежко поражение насред Будапеща с 3:0 на съперниците си. Мачът ще бъде излъчен по БНТ1.", "date": "2019.12.12", "title": "Съдби на кръстопът за Лудогорец"}
{"url": "https://standartnews.com/sport/yasna-e-desetkata-za-sportist-na-godinata-408953.html", "text": "62-ото издание на церемонията по връчване на най-престижните спортни награди ще се проведе на 19 декември 2019 г. от 20:30 ч. в  новооткритата зала „Асикс Арена“. На официалното награждаване ще бъдат обявени спортист, отбор и спортист с увреждания, както  и победителят в анкетата на вестник “Труд”  за “Треньор на годината”. За първи път тази година ще се връчи и награда в новата съместна категори на „Еврофутбол“ и „Спортист на годината“ – „Спортист на публиката“. В анкетата „Спортист на годината“ своя вот дадоха 137 действащи спортни журналисти. Ето и челната десетка в съревнованието за изминалата година, според гласуването (по азбучен ред): Алберт Попов (Ски - алпийски дисциплини) Божидар Андреев (Вдигане на тежести) Боряна Калейн (Художествена гимнастика) Владимир Илиев (Биатлон) Григор Димитров (Тенис) Ивет Лалова (Лека атлетика) Кубрат Пулев (Бокс) Мария Оряшкова (Самбо) Радослав Панталеев (Бокс) Тайбе Юсеин (Борба). \r\n  В челната петица при отборите се нареждат (по азбучен ред): \r\nПФК Лудогорец (Футбол) ВК Марица Пловдив (Волейбол) Национален ансамбъл (Художествена гимнастика) Национален отбор, юноши (до 17 г.) (Волейбол) Национален отбор, жени (до 20 г.) (Баскетбол). \r\n  В категорията „Спортист с увреждания“ 2019 първите пет атлета (по азбучен ред) са : Денислав Коджабашев (Тенис на маса) Мартин Христов (Лека атлетика) Николай Ваклинов (Баскетбол на колички) Ружди Ружди (Лека атлетика) Християн Стоянов (Лека атлетика). \r\n  За първата „Награда на публиката“ в историята на анкетата ще се съревновават (по азбучен ред): Ая Митева (Конен спорт – прескачане на препятствия), Божидар Андреев (Вдигане на тежести), Владимир Илиев (Биатлон), Ивет Лалова (Лека атлетика), Кубрат Пулев (Бокс). На церемонията ще бъде връчена и традиционната награда на в. „Труд“ за „Треньор на годината“. Според 36-ата анкета на изданието, петимата от финалисти в класацията „Треньор на годината“ са (по азбучен ред): Весела Димитрова (Художествена гимнастика) Иван Иванов (Вдигане на тежести) Мартин Стоев (Волейбол) Николай Захаров (Биатлон) Петър Касабов (Борба).", "date": "2019.12.12", "title": "Ясна е десетката за \"Спортист на годината\""}
{"url": "https://standartnews.com/sport/blagotvoritelniyat-kalendar-na-fibank-vdkhnovyava-da-pravish-dobro-408964.html", "text": "По традиция в началото на декември Fibank (Първа инвестиционна банка) представи своя благотворителен календар за идващата 2020-та година. Събитието се състоя в литературен клуб „Перото“, където Fibank,   и ентусиастите от приюта за бездомни животни   представиха каузата, която подкрепя новият календар на банката. Изящни портрети на младите грации от ансамбъла по художествена гимнастика – девойки и жени, прегърнали изоставени животни, подслонени в приюта Animal Rescue Sofia, греят на всеки един от дванайсетте месеца. Майсторските потрети на фотографа Петър Пешев напомнят картините на старите майстори. В очите на изоставените животни грее топлина и обич – онази, която заслужават да получат в своя нов дом и при своя нов приятел, който ще се грижи с цялата си любов за своя избраник. „Горди сме, че красотата и добротата са част от нашето послание в този благотворителен календар, защото тези момичета са героите на нашето време, които блестят като истински диаманти със своята прекрасна човешка същност!“, сподели Илиана Раева, Президент на БФХГ, и добави: „Обръщам се с благодарност към нашите партньори от Fibank, които за поредна година помагат на българската художествена гимнастика да върви към своята олимпийска мечта!“ Надя Станчева, управител в Animal Rescue Sofia, благодари за подкрепата с думите: „Аз вярвам в чудесата и виждам добротата, защото те са навсякъде около мен. Всяка усмивка, всяка размахана опашка, всеки спасен живот – това са чудесата в моя свят. А те са възможни единствено заради добротата на хората. Вярвам, че всеки път е по-лек, когато вървиш по него с приятел. От името на четириногите обитатели на приют „Фермата“ благодаря на Fibank, задето станаха нашият приятел по пътя!“ \"Всеки, който желае да се включи и да подкрепи благородната инициатива, може да придобие календара срещу сумата от 10 лв. във всеки клон или офис на Fibank, до изчерпване на количествата. В края на кампанията банката ще удвои събраните средства, разкри Илона Станева директор \"Маркетинг и реклама\" на банката. Fibank по традиция подкрепя различни благородни каузи през годините, посветени на българския спорт, изкуството и редица социално-значими проекти.", "date": "2019.12.12", "title": "Благотворителният календар на Fibank вдъхновява да правиш добро"}
{"url": "https://standartnews.com/sport/voleybolt-s-izvnredno-obshcho-sbranie-prez-yanuari-408956.html", "text": "Управителният съвет на БФ Волейбол свиква извънредно Общо събрание за нов председател на 16 януари 2020 в София. Това стана ясно след заседание на УС, в което това решение бе гласувано с 12 на 11 гласа. Решението бе взето по искане на Инициативния комитет за промени в българския волейбол. Припомняме, че Левски, ЦСКА, Марица и повечето от водещите волейболни клубове у нас желаят свикване на извънредно общо събрание за смяна на президента на федерацията Данчо Лазаров, който е на власт от 2002 г. Наскоро стана ясно, че Любо Ганев ще се кандидатира за президент на федерацията, а вчера бе издигната и кандидатурата на Борислав Кьосев, подкрепена от Мартин Стоев, Мина Николова (президент на НВЛ), Първан Първанов (президент на Миньор), Пламен Христов (треньор юноши до 19 г) плюс Етрополе и Белоградчик.", "date": "2019.12.12", "title": "Волейболът с извънредно Общо събрание през януари"}
{"url": "https://standartnews.com/sport/grisho-otnovo-shche-igrae-v-roterdam-408970.html", "text": "От АТР 500 турнира в Ротердам се похвалиха, че Григор Димитров ще участва в надпреварата и през 2020 година. Турнирът в холандския град е сред любимите за българина като това ще бъде осмото му участие. Именно в Ротердам Гришо направи първата си голяма победа при мъжете през 2009-а, когато победи №23 в света Томаш Бердих преди да вземе сет от №1 в света по това време Рафа Надал. През 2018-а, при последното си участие, Димитров достигна до финал, загубен от Роджър Федерер. Надпреварата в Ротердам би трябвало да бъде първата в Европа за Григор през 2020-а, тъй като се провежда седмица след края на Australian Open.", "date": "2019.12.12", "title": "Гришо отново ще играе в Ротердам"}
{"url": "https://standartnews.com/sport/stanislav-todorov-sviri-loko-plovdiv-levski-408971.html", "text": "Излязоха съдийски назначения за мачовете от последния кръг на есенния полусезон в Първа лига. Вниманието приковава дербито на този 20-ти кръг между третия и втория в класирането – Локомотив Пловдив и Левски, което ще се играе на 15.12 (неделя) от 14:15 часа. Срещата ще бъде ръководена от Станислав Тодоров, а негови асистенти ще са Веселин Мишев и Мартин Димитров.  \r\nГС:    Драгомир Димитров Драганов    АС1:    Димо Дамянов Вълчев    АС2:    Даниел Милков Ников \r\n4-ТИ:    Георги Милков Гинчев                     \r\nСН:    Георги Василев Йорданов      \r\n  \r\n \r\nГС:    Николай Йорданов Колев    АС1:    Мартин Веселинов Маргаритов    АС2:    Йордан Петров Петров \r\n4-ТИ:    Радослав Петров Гидженов                     \r\nСН:    Ахмед Яшар Ахмед      \r\n  \r\n \r\nГС:    Георги Димитров Давидов    АС1:    Георги Йорданов Дойнов    АС2:    Илиян Петров Капарашев \r\n4-ТИ:    Петър Кирилов Костадинов                     \r\nСН:    Георги Крумов Виделов      \r\n  \r\n \r\nГС:    Станимир Лозанов Тренчев    АС1:    Дениз Пиринов Соколов    АС2:    Красимир Владимиров Миланов \r\n4-ТИ:    Волен Валентинов Чинков                     \r\nСН:    Кирил Петков Йорданов      \r\n  \r\n \r\nГС:    Георги Юлиянов Иванов    АС1:    Мартин Емилов Венев    АС2:    Георги Любомиров Минев \r\n4-ТИ:    Георги Николов Николов                     \r\nСН:    Антон Симеонов Генов      \r\n  \r\n \r\nГС:    Станислав Георгиев Тодоров    АС1:    Веселин Мишев Добриянов    АС2:    Мартин Иванов Димитров \r\n4-ТИ:    Владимир Вълков Вълков                     \r\nСН:    Иван Захариев Вълчев      \r\n  \r\n \r\nГС:    Ивайло Иванов Стоянов    АС1:    Мирослав Максимов Иванов    АС2:    Димитър Божидаров Стоилов \r\n4-ТИ:    Никола Антонов Попов                     \r\nСН:    Костадин Ангелов Гергинов   ", "date": "2019.12.12", "title": "Станислав Тодоров свири Локо Пловдив - Левски"}
{"url": "https://standartnews.com/sport/ludogorets-prodlzhava-v-liga-evropa-409007.html", "text": "Лудогорец продължава в Лига Европа и пред пролетта за четвърти път в историята си. В изключително важния последен мач от груповата фаза шампионите направиха 1:1 с Ференцварош (Унг) в Разград и така задържа второто място в групата си. Лудогорец поведе очаквано с 1:9 с попадение на Джоди Лукоки в 24-ата минута. Гостите от Унгария стигнаха шастливо до точката в последната минута на добаването време. В нея след центриране в пеналта Сигневич вкара с глава за грайното 1:1. В другата среща от групата лидера Еспаньол загуби вкъщи с 0:1 от последния ЦСКА (Москва). Така в класирането испанците останаха с 11 т, пред Лудогорец - 8, Ференцварош - 7, и ЦСКА Москва - 6. \"Стана доста добър мач. Много съм щастлив, коментира голмайстора на Лудогорец Джоди Лукоки. Според треньора на гостите Серги Ребров неговия тим е загубил мача защото не си е вкарал положенията. Треньорът на домакините Станислав Генчев бе много щастлив след мача. Според него и двата тима са си разделили по едно полувреме. Гостите са били по-силни преди почивката, а домакините след нея. \"Не вярвах, че при 1:0 за нас може да се стигне до обрат, коментира Генчев. - Надявам се при жребия в понеделник да ни се падне отбор, който да отстраним\". 1/16 финалите са на 21 и 27 февруари догодина.  ", "date": "2019.12.12", "title": "Лудогорец продължава в Лига Европа"}
