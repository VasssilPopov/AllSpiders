{"url": "https://standartnews.com/svyat/dogovort-ot-1987-g-za-raketite-se-razpada-395143.html", "text": "Русия вече е на крачка от излизане от ключовия договор за ограничаване на ядрените оръжия със САЩ, след като Държавната дума прие с абсолютно мнозинство от 417 гласа внесения от руския президент Владимир Путин законопроект за прекратяване на участието на Русия в Договора за ликвидиране на ракетите със среден и малък обсег (ДРСМО) от 1987 г., предадоха АП и ТАСС. Приетият от Думата закон трябва да влезе в сила от деня на официалното му публикуване. Съветът на федерацията – Горната камара на руския парламент, може да разгледа закона на заседание на 26 юни, отбелязва ТАСС. Стъпката бе предприета, след като през февруари САЩ изпратиха уведомление за намерението да се изтеглят от ДРСМО след шест месеца, ако Русия не започне отново да го спазва. Русия отрече да го е нарушавала и на свой ред обвини САЩ, че не го спазват. Путин предупреди САЩ да не разполагат нови ракети в Европа, като каза, че Русия има ракетни системи, способни да достигнат мишените си за много кратко време.", "date": "2019.06.18", "title": "Договорът от 1987 г. за ракетите се разпада"}
{"url": "https://standartnews.com/svyat/masovo-byagstvo-ot-zatvora-395138.html", "text": "100 атлети от цяла Великобритания се включиха в необичаен маратон в британското графство Съмърсет. Вместо на писта те бягаха за здраве в изоставен затвор. Някои ентусиасти дори носеха костюми на райета и доста реалистични пластмасови вериги. Събитието, което според организаторите му е единствено по рода си, се проведе в построения през 1610 година затвор „Шептън“, който от години не се използва по предназначение. Маратонът получи и името „Зелената миля“ – препратка към холивудски филм със същото заглавие, в който действието също се развива в място за задържане. Маратонът включва 78 обиколки. Във всяка от тях има по 70 стъпала. Трасето не е особено леко. Според един от участниците Марк Пайк: „Това е най-трудният маратон, в който съм участвал. А имам цели 109 маратона зад гърба си. Но този е най-изтощителният.“ Майкъл Бърки пък сподели: „Беше изтощително бягане с тези стълби. Свикнал съм на планинско бягане. Но това тук няма нищо общо. Изморително е.“ Маратонът официално приключи след близо 6 и половина часа, като повечето от състезателите пресякоха финалната линия. Организаторите заявиха, че заради големия интерес към надпреварата ще организират подобно бягане и догодина. Всеки ентусиаст получи медал за „успешно бягство от затвора“ както и порция „старомодна затворническа храна“, за да си възвърне силите след натоварването. А таксата от 55 паунда за участие, която платиха всички атлети, ще бъде дарена за благотворителност.", "date": "2019.06.18", "title": "Масово „бягство от затвора“"}
{"url": "https://standartnews.com/svyat/633-dushi-chistyat-okeana-kato-za-gines-395127.html", "text": "Край бреговете на щата Флорида, САЩ, този уикенд се състоя най-мащабната по рода си операция за почистване на дъното на океана, в която взеха участие цели 633 души, с което бе поставен и нов Гинес рекорд. \r\nИнициативата бе организирана от Dixie Divers, местна компания за подводни приключения, която осигури екипировка за всички участници, най-малкият от които бе 13-годишно момиче. \r\nВсе още се изчислява точното количество на извадените от водата отпадъци, но Dixie Divers съобщиха, че само оловните тежести, които са били събрани от дъното, са с тегло от над 700 килограма. \r\nИзвадени са големи количества пластмаса и рибарски мрежи, а мероприятието е продължило само два часа. \r\nВсеки от гмуркачите е трябвало да прекара поне 15 минути във водата, за да зачисли участието си към рекордната бройка, като повечето от участниците са били аматьори в гмуркането.", "date": "2019.06.18", "title": "633 души чистят океана като за Гинес"}
{"url": "https://standartnews.com/regionalni/bezplatna-zona-za-palatki-na-francofolies-v-blagoevgrad-395107.html", "text": "Днес в зала „Славейков” във Френския институт в България се проведе Френска закуска с „Francofolies“, Благоевград. Лицензиран организатор и продуцент на фестивала „Francofolies“ е Община Благоевград, която притежава всички права за провеждането му на територията на България и Балканския регион. \r\n  \r\nПреди началото на вече традиционния празник на франкофоните и меломаните в България, на събитието в София бяха разкрити фестивални подробности. Г-жа Христина Шопова, зам.-кмет на Благоевград, обяви, че за първи път тази година на територията на фестивала ще бъде обособено място за туристически палатки. То ще се намира над езерото в парк „Бачиново” на площ около 2 дка и ще бъде напълно безплатно за хората, избрали този начин да съпреживеят фестивала. Помислено е и за сигурността им, тъй като в самия парк охраната е денонощна.   На закуската по френски присъстваха и г-жа Елиянка Михайлова, директор Дирекция “Сценични изкуства и художествено образование” към Министерство на културата, г-н Георги Алипиев, държавен експерт Дирекция “Международно сътрудничество и инвестиции в туризма” в Министерство на туризма, както и представители на Министерството на външните работи, Министерството на образованието, Виваком и ОББ. Със специално обръщение към гостите се обърнаха и г-н Жил Курежлонг – Първи съветник в Посолството на Франция и г-н Фабиен Флори – Съветник „Културно сътрудничество”, Директор на Френския институт в България. Закуската завърши със специален поздрав към организаторите, присъстващите медии и гости от г-н Жерар Пон, Директор на „Francofolies de la Rochelle“, Франция. Той сподели: „Фестивалите Франкофоли по света са едно голямо семейство и аз съм изключително щастлив, че Благоевград е част от него. Програмата е на световно ниво, организацията на събитието – също. Очакват ви страхотни моменти с любими звезди.” Фестивалът в Благоевград ще се състои за пети пореден път на 21 и 22 юни. Юбилейното издание на събитието ще бъде в градския парк “Македония”, а входът за всички жители и гости на града е свободен. Музикалната програма е изключително силна, като  в нея се открояват добре познати звезди от световната музикална сцена. Американската изпълнителка LP с италиански корени ще бъде хедлайнер на 21 юни, в първия ден на фестивала. Преди нея излиза хитовия молдовски изпълнител Dan Balan, както и френската електро-суинг банда Caravan Palace. \r\nНа следващия ден на сцената на Франкофоли първи ще излезе Никола Груев – Kottarashky и неговата група. По-късно той ще отстъпи място на едни от най-известните румънски артисти Morandi, чиито хитове са познати в целия свят. Като хедлайнер на втората вечер, 22 юни, ще се изяви френският поп изпълнител Kendji Girac, който доби световна популярност с хита си Andalouse. Сцената за фестивала „Франкофоли“, на която ще се изявят всички музиканти, е с площ 300 кв. м. На и около сцената ще бъдат поставени около 300 ефектни осветителни тела, ще има и над 250 кв.м. LED стени, на които ще се излъчват изявите в реално време. Със своята мощ, качеството на озвучаването попада в ТОП 3 на системите от световно ниво, а всеки един от участниците пристига с най-актуалните си декори, което гарантира допълнителен ефект. \r\nПлощта на парк „Македония” е 62 дка, което позволява да се съберат десетки хиляди хора, като на място е осигурен достъп за хора в неравностойно положение. Мерките за сигурност в парка са изключително сериозни, няма да се допуска влизането с бутилки, твърди и остри предмети, а лицата под 18 години ще влизат след попълнена декларация от техните родители/настойници. За фестивалното настроение ще  допринесат и шатрите, на които ще се предлагат храни и напитки.", "date": "2019.06.18", "title": "Безплатно за палатки на Francofolies в Благоевград"}
{"url": "https://standartnews.com/svyat/zelenski-kakvo-vi-e-merkel-dekhidratirana-sm-395128.html", "text": "На Ангела Меркел й стана лошо днес, докато посрещаше украинския президент Володимир Зеленски в Берлин. При тържествените химни на двете държави в канцлерството тя видимо се разтрепери силно. Когато започна германският химн, Меркел притисна ръце пред себе си и сякаш не можеше да контролира тялото си да не трепери. След като химните приключиха, канцлерът изглеждаше по-добре и успя да довърши програмата по посрещането на президента. Малко по-късно Меркел, която след месец ще навърши 65 години, обясни пред журналисти, че пристъпът се е дължал дехидратиране. Времето в Берлин е горещо и днес температурите надскочиха 30 градуса. Това не е първият подобен пристъп на канцлера. Преди пет години се наложи тя да прекрати интервю за обществената телевизия ZDF, след като почти падна в несвяст. И тогава обяснението бе, че е пила твърде малко вода. Въпреки краткото неразположение тя проведе срещата си със Зеленски. На пресконференция след нея тя заяви, че западните санкции срещу Русия ще останат в сила, докато бъде възстановен суверенитетът на Украйна. \"Тъй като няма напредък в прилагането на Минските споразумения, санкциите не може да бъдат вдигнати, а санкциите, свързани с Крим, могат да бъдат вдигнати само ако Крим бъде върнат на Украйна\", каза канцлерът в отговор на въпрос. Тя съобщи, че на 12 юли ще се състои среща в т.нар. Нормандски формат - Германия, Русия, Украйна и Франция на ниво съветници - и добави: \"После ще видим как да действаме по-нататък\". Зеленски изрази надежда, че в най-близко бъдеще ще има среща в Нормандския формат на високо равнище.", "date": "2019.06.18", "title": "Зеленски: Какво ви е? Меркел: Дехидратирана съм!"}
{"url": "https://standartnews.com/regionalni/enovdenski-sbor-shche-pochete-bilkite-clntseto-i-vodata-395095.html", "text": " Eньoвдeнcĸи cъбop, посветен нa билĸитe, cлънцeтo и вoдaтa, ще се проведе зa eдинaдeceти път този уикенд в ĸypopтнoтo ceлищe Cтapoзaгopcĸи бaни.  Оpгaнизaтopитe и гостите и тaзи гoдинa ще щe пocpeщнaт зaeднo първите cлънчeвитe лъчи и ще нaбepaт билĸи и цвeтя и за традиционния eньoвcĸи вeнeц. \r\n  След това ще бъдaт нapeдeни бyĸeтитe oт билĸи и щандовете с хляб и xлeбни издeлия от мaйcтopи.  Във фoлĸлopния пpазник, който  щe се вихри през целия ден, ще участват самодейци от всички читалища в селищата от т.н..Средногорска яка В пpoгpaмaтa е включен и мyзиĸaлнo-тaнцoвия cпектакъл „Бългapcĸият дyx пpeз вeĸoвeтe\". Общoтo eнoвcĸo xopo щe ce извиe още пo oбяд. \r\n Гоститена събора ще могат да разгледат позабравения селски двop, който щe пpeдcтaви бългapcĸия бит, ĸyлтypa и фолклор. Πpeдвидeни ca и ypoци пo народни тaнци зa нaчинaeщи. Своя стан ще разгърне и Чapшия нa зaнaятитe, ĸaĸтo и щaндoвe зa бългapcĸи cтoĸи. \r\n ", "date": "2019.06.18", "title": "Еньовденски събор ще почете билĸитe, cлънцeтo и вoдaтa"}
{"url": "https://standartnews.com/regionalni/narichat-arestuvaniya-kmet-na-kostenets-kradi-kradev-395140.html", "text": "Жителите на община Костенец никак не са изненадани, че техният кмет бе арестуван с обвинение в корупция.  Те отдавна са прекръстили Радостин Радев на по-прилягащото му според тях Кради Крадев. \"Костенец прилича на оцелял след бомбардировки, всички улици са изровени до чакъл, за двата си мандата Радев успя да асфалтира една улица\", казват съгражданите му.  \r\n Днес стана ясно, че освен предлагания подкуп на общински съветник, градоначалникът е бъркал и в касата на общинско предприятие. Няколкото подобни предприятия като това за туристически услуги са били създадени по предложения на самия Радев уж за оживяване на общинската икономика. Но всъщност, както са се усъмнили още тогава от опозицията, те са били касичка за корумпирания кмет.  \r\n  Радостин Радев е член на БСП, но и двата мандата бе избран по любимата соцформула \"независим, подкрепен от партията\".     В Костенец плъзна и още една мълва, според която спецслужбите са попаднали по корупционната диря на Радостин Радев по време на дългото издирване на дсвойния убиец Стоян Зайков. Както стана известно, Радостин е съученик на Чане, но е бил разпитван като стопанин на Костенец.", "date": "2019.06.18", "title": "Наричат арестувания кмет на Костенец \"К/ради/  /К/радев\""}
{"url": "https://www.standartnews.com/sport/tsska-sofiya-izliza-sreshchu-titograd-za-liga-evropa-395119.html", "text": "Тимът на ЦСКА ще играе срещу черногорския Титоград в първия предварителен кръг на Лига Европа. Това отреди тегленият в НИон жребий днес. В първия мач българският тим е домакин, а реваншът след седмица в Подгорица. Отборът на Титоград играе домакинските си мачове на стадион „Младост” в Подгорица, който е с капацитет от 1250 седящи места. Прякорът на черногорския тим е „романтиците” и играе в изцяло червен спортен екип. Освен ФК Титоград, другите възможни съперници за българския тим бяха Флора Талин (Естония), Торпедо Кутаиси (Грузия), победителят от Сант Жулия (Андора)/ ФК Европа (Гибралтар) и Гзира Юнайтед (Малта). Отборът на Титоград има опит с български съперници. През сезон 2016/2017 година, тогава под името ФК Младост, черногорският тим се изправи срещу Лудогорец във втория предварителен кръг и допусна две поражения с 0:2 и 0:3. Първият мач между ЦСКА и ФК Титоград е на 11-и юли, а реваншът на 18-и юли.", "date": "2019.06.18", "title": "ЦСКА - София излиза срещу Титоград за Лига Европа"}
{"url": "https://standartnews.com/sport/tsska-sofiya-izliza-sreshchu-titograd-za-liga-evropa-395119.html", "text": "Тимът на ЦСКА ще играе срещу черногорския Титоград в първия предварителен кръг на Лига Европа. Това отреди тегленият в НИон жребий днес. В първия мач българският тим е домакин, а реваншът след седмица в Подгорица. Отборът на Титоград играе домакинските си мачове на стадион „Младост” в Подгорица, който е с капацитет от 1250 седящи места. Прякорът на черногорския тим е „романтиците” и играе в изцяло червен спортен екип. Освен ФК Титоград, другите възможни съперници за българския тим бяха Флора Талин (Естония), Торпедо Кутаиси (Грузия), победителят от Сант Жулия (Андора)/ ФК Европа (Гибралтар) и Гзира Юнайтед (Малта). Отборът на Титоград има опит с български съперници. През сезон 2016/2017 година, тогава под името ФК Младост, черногорският тим се изправи срещу Лудогорец във втория предварителен кръг и допусна две поражения с 0:2 и 0:3. Първият мач между ЦСКА и ФК Титоград е на 11-и юли, а реваншът на 18-и юли.", "date": "2019.06.18", "title": "ЦСКА - София излиза срещу Титоград за Лига Европа"}
{"url": "https://standartnews.com/regionalni/plovdivchanka-s-gines-za-nay-moshchen-glas-395131.html", "text": "Пловдивчанката Смиляна Захариева, която кандидатства в Гинес за най-силен глас на планетата, най-после получи дългочакания сертификат. Миналата година тя постигна невероятните 143.8 децибела с песента „Дельо Хайдутин”. Щастливата новина я завари на остров Шри Ланка, където е със съпруга си Добрин, а тя сподели радостта си във Фейсбук. „Щастлива и горда с рекорда Гинес. Вписаха ме в историята за най-силния глас на планетата ! Току-що ме известиха . Зная, че гласът ми въздейства, вълнува и променя аура. Тази сила и специфичност ще я използвам за лечение на хората с помощта на Родопите и чановете. От месец духовен учител ме покани за да преподавам в негов университет в Малайзия. Новината ме посрещна в Шри Ланка точно при будистки монаси .", "date": "2019.06.18", "title": "Пловдивчанка влезе в Гинес за най-мощен глас"}
{"url": "https://standartnews.com/sport/arestuvakha-v-parizh-mishel-platini-395082.html", "text": "Бившият президент на УЕФА Мишел Платини бе арестуван в Париж тази сутрин по подозрения в корупция във връзка с присъждането на домакинството на Световното първенство през 2022-ра година на Катар, съобщава \"Льо Монд\". 63-годишният Платини е бил задържан по време на акция, която е част от разследване на процеса на избор на домакин за Мондиал 2022. Катар получи правото да приеме Световното първенство след гласуване на Изпълнителния комитет на ФИФА в края на 2010-та година, като победи кандидатурите на САЩ, Южна Корея, Япония и Австралия. Изборът на ФИФА предизвика доста критики от медии и експерти и бе определен като \"високорисков\", като още в дните след решението на ФИФА имаше обвинения в получаване на подкупи от страна на членовете на Изпълкома. Заради високите температури в Катар се взе и безпрецедентното решение Световното първенство да се проведе през декември, което означава, че всички първенства в Европа ще бъдат прекъснати за повече от месец в края на 2022-ра година. Катар също така е и най-малката по територия държава, която ще бъде домакин на Мондиал, като е три пъти по-малка от Швейцария, която прие първенството през 1954-та година. Това не са първите проблеми на трикратния носител на Златната топка със закона, като в момента той изтърпява четиригодишна забрана за участие и посещение на всякакви футболни дейности, след като бе обявен за виновен за получаването на нерегламентиран хонорар на стойност 2 милиона швейцарски франка от страна на бившия президент на ФИФА Сеп Блатер", "date": "2019.06.18", "title": "Арестуваха Мишел Платини в Париж"}
{"url": "https://standartnews.com/sport/voleybolistkite-bikha-svetovnite-shampionki-395100.html", "text": "Националките по волейбол постигна втора поредна победа в турнира Лигата на нациите. В среща от 13-ия кръг, играна в китайския град Нинбо, българките надиграха световния шампион Сърбия с 3:1 (21:25, 25:21, 25:17, 25:23). \r\nВ първия гейм двата тима показаха напълно равностоен волейбол, но в края му сръбкините бяха по-концентрирани и със серия от 5:1 точки успяха да го спечелят с 25:21. \r\nВтората част започна малко по-добре за западните ни съседи, които до средата на гейма имаха преднина от 2-3 точки. Състезателките на треньора Иван Петков попаднаха в трудна ситуация, изоставайки с 15:19, но тогава те намериха ритъма в играта си и преобърнаха хода на срещата. България спечели 10 от следващите 12 разигравания, за да изравни резултата в геймовете. \r\nТова даде сериозно самочувствие на българките и след 25:17 в третия гейм те поведоха с 2:1. \r\nЧетвъртият гейм започна фантастично за българския тим, който поведе с 8:0 точки. Сърбия намали изоставането си до 9:13, но с това три поредни точки България се оттегли на втората техническа пауза с преднина от 7 точки при 16:9. До края на двубоя българките нямаха трудности да запазят аванса си, въпреки финалния щурм на съперника, който отрази 4 последователни мачбола. По този начин националките се поздравиха с втория си успех в турнира. \r\nЗа Сърбия загубата е пета поредна. В класирането сръбкините заемат 10-о място с 15 точки. България е на предпоследното 15-о място със 7 точки, но два кръга преди края е без шансове да се спаси от изпадане. \r\nНася Димитрова и Мирослава Паскова завършиха с по 15 точки за България в мача, а Гергана Димитрова прибави 14. За Сърбия Катарина Лазович и Милица Кубура бяха най-добри с по 16 точки, докато Мая Савич и Сара Лозо прибавиха по 11. \r\nВ сряда предстои предпоследната среща за България в турнира, в която момичетата на Иван Петков срещат домакина Китай. Сърбия пък ще играе с Германия.", "date": "2019.06.18", "title": "Волейболистките биха Световните шампионки"}
{"url": "https://standartnews.com/sport/ludogorets-privleche-zhorzhino-395091.html", "text": "Българският Лудогорец и френския Сент Етиен постигнаха договорка за откупуване на трансферните права на халфа Жоржиньо, съобщиха официално от лагера на разградчани. Така националът на Гвинея-Бисау ще стане футболист на шампиона считано от 1 юли 2019 година.  Селекционният съвет на Лудогорец наблюдава внимателно изявите на Жоржиньо в българското първенство с екипа на ЦСКА и след одобрението на треньора Стойчо Стоев бяха стартирани преговорите по неговото привличане. В момента Жорже Фернандо Барбоса Интима, както е пълното име на Жоржиньо, е част от националния отбор на Гвинея-Бисау, който ще участва в турнира за Купата на африканските нации. Тимът на дясното крило е в група с Бенин, Гана и Камерун. Жоржиньо е четвъртото ново попълнение на Лудогорец преди старта на новия сезон след Мавис Чибота (Бней Йехуда), Дан Битон (Ашдот) и Джордан Икоко (Гингам).", "date": "2019.06.18", "title": "Лудогорец привлече Жоржиньо"}
{"url": "https://standartnews.com/sport/s-lift-do-cherni-vrkh-prez-lyatoto-395099.html", "text": "От 15 юни любителите на планинските приключения вече имат възможност да стигнат с лифт почти до най-високата точка на Витоша - Черни връх (2290 м.н.в). В събота ще бъдат пуснати лифтовете \"Витошко лале 1\" и \"Витошко лале 2\". Те са на разположение на всички, които обичат разходките из Витоша и искат да се насладят на спокойствието и прохладата, които носи планината през лятото. До \"Алеко\" може да стигнат с кабинковия лифт \"Симеоново - Алеко\", който също работи от 15 юни. Цените на билетите за него са 12 лева за еднократен билет и 17 лева за отиване и връщане. Има и комбинирани билети, които са доста изгодни. 25 лева ще струва ползването на кабинковия и седалковите лифтове в рамките на един ден. Използването само на седалков лифт в посока е 7 лева, а за двата лифта - \"Витошко лале 1\" и \"Витошко лале 2\" - 12 лева. В двете посоки цената е 17 лева. Картата за седалковите лифтове за колоездачи струва 30 лева.", "date": "2019.06.18", "title": "С лифт до Черни връх през лятото"}
{"url": "https://standartnews.com/sport/ferari-obzhalva-sanktsiyata-na-fetel-395102.html", "text": "Ръководството на Ферари е отправил официално искане към Международната автомобилна федерация (ФИА) за преразглеждане на наказанието на Себастиан Фетел от Гран при на Канада. Германският пилот беше лишен от победата в последния старт от сезона във Формула 1, след като получи санкция от 5 секунди и първото място беше присъдено на Люис Хамилтън с Мерцедес. „Черните кончета“ имаха срок до 13 юни да обжалва санкцията пред Апелативната комисия към ФИА, но се отказа, след като по правилник наказанията с наложено време като наказание не могат да се обжалват. В официално писмо до ФИА от понеделник Ферари се позовава на член 14 от Международния спортен код. Той гласи, че \"при откриване на нов елемент или доказателство, което не е било налично за стюардите при взимане на решението, може да се организира ново разглеждане на решението\". Италианският отбор ще представи пред ФИА телеметричнни данни от болида на Фетел, GPS информация, а също така и показания от свидетел, в случая германския пилот. Стюардите в Канада взеха решение, без да изслушат четирикратния световен шампион за инцидента, когато обявиха, че Фетел се е върнал опасно на пистата.", "date": "2019.06.18", "title": "Ферари обжалва санкцията на Фетел"}
{"url": "https://standartnews.com/sport/dzhetove-ot-pet-strani-v-nadprevara-za-balkanskata-kupa-395098.html", "text": "За втора поредна година джет ски шампионата на България ще стартира в Кърджали на Водното огледало и язовир „Студен Кладенец“. Градът отново спечели домакинство на Балканската Джет ски купа. На старта ще застанат над 50 състезатели от България, Гърция, Румъния, Сърбия и Унгария в спор за титлата. \r\nСред имената прави впечатление шампиона на Гърция Никос Флорос, европейския шампион по свободен стил, Дени Делиман от Румъния и българските шампиони Александър Петров – с осма позиция на Световното първенство, Валери Михалев и Христо Щърбанов. Атракция ще бъдат и шестте дами в женския клас -пет от България и една от Сърбия. В класа на най-малките са записани осем участници от България и Румъния. Местният клуб „Кинекс Рейсинг“ отново ще участва с трима състезатели – Стоян Топалов и Николай Николов при експерт класовете и Даяна Топалова при жените. Домакин на надпреварата отново е Община Кърджали. В лицето на кмета Хасан Азис, Водомоторната федерация на България има силна подкрепа и отличен съорганизатор. Градоначалникът също ще се впусне в надпреварата с най-мощния джет на Кристиян Киров, най-добрият български пилот с Балканска и вицешампионска титла от европейските шампионати. Стартовете започват от 10 часа на 21 юни до село Широко Поле, на 22 юни след 10 часа са финалните серии, а вечерта на водното огледало срещу КАТ ще бъде официалното откриване с концерт и пиротехническо шоу звук и светлина.    ", "date": "2019.06.18", "title": "Джетове от пет страни в надпревара за Балканската купа"}
{"url": "https://standartnews.com/biznes/90-mln-evro-investirat-v-pristanishcheto-na-tets-varna-395051.html", "text": "  Голяма инвестиция в размер на 90 млн. евро ще помогне на пристанището на ТЕЦ Варна да се конкурира с гиганта Пристанище „Варна“ и ще бъде терминал за различни видове товари, с което ще се подпомогне родната индустрия. Това стана ясно в медийно изявление на изпълнителния директор и председател на съвета на директорите на ТЕЦ \"Варна\" Данаил Папазов, който говори в деня на отворени врати в топлоцентралата-гордост на морския град. Още от юли Пристанище ТЕЦ Езерово\" ще започне да използва старото въглищно пристанище на ТЕЦ \"Варна\" за зърнени товари като идеята е да се достигне до обработката на 200-250 хиляди тона товари до края на годината. , каза Папазов. Папазов не съобщи името на компанията, но спомена, че  . Той подчерта, че компанията ще е товародател и ще осигури и голямата част от товарите за пристанището, чиято амбиция е догодина да удвои дейността си и да достигне до 500 000 тона товари. , увери Папазов и подчерта, че дружеството не работи с държавни товари, а само с частни. „Стремим се към транзитни товари“, разкри той и заяви, че не вярва на „красиви“ неща като „Пътя на коприната“. Дружеството ще използва ж.п. линията Варна-Русе, на която предстои ремонт. \"Всеки си търси място под слънцето\", каза Папазов, коментирайки конкурентната среда у нас и на Балканите. . Още толкова се очаква да осигури бъдещият инвеститор като парична вноска, за да се присъедини към бизнес начинанието. Паралелно с това пристанището вече има заявки от две фирми \"Каргил\" и \"Кофко\". , от която в момента на газ са преобразувани три от шестте блока, два от които са за студения резерв. Предвижда се на мястото на старите блокове да се изградят нови, но инвестицията все още е в процес на оценка. Вероятно ще е от порядъка на 200 млн. евро и за нея също ще се търсят чужди партньори или банкови заеми, каза Папазов. Той оспори тиражираната в медиите информация, че почетният лидер на ДПС Ахмед Доган е овладял бившите активи на чешката компания ЧЕЗ, купувайки срещу 3500 лева дела на сина му и дъщеря му в дружеството \"Сигда\", което в края на 2017 придоби от ЧЕЗ затворената през 2015 г. въглищна централа. Папазов разкри, че  . Когато новите собственици влезли в дружеството,  в сметките му имало 10 000 лева. \"Продадохме З0 000 тона въглища, продадохме скрап, изтеглихме още два кредита и така започнахме\", каза Папазов. Папазов заяви, че сделката с Доган била за много по-голяма сума, базирана на оценка от лицензирана компания, но отказа да назове точния ѝ размер. Папазов призна, че интересът му първоначално бил привлечен само от пристанището, но тъй като вървяло в пакет с въглищната централа \"от немай-къде\" взели и енергийната мощност. , каза Папазов, който бе транспортен министър в кабинета \"Орешарски\". , подчерта Папазов и заяви, че това е било изричното изискване на Ахмед Доган. . В ТЕЦ Варна работят 259 специалисти, на 70% от които целият им живот е минал в централата. Средната заплата е 1500 лева, като амбицията на ръководството е до края на годината тя да бъде значително увеличена.  ", "date": "2019.06.18", "title": "90 млн. евро инвестират в пристанището на ТЕЦ Варна"}
{"url": "https://standartnews.com/biznes/krivurst-nay-vazhnata-chast-za-kolite-na-vw-395123.html", "text": "Месарският цех на Фолксваген е разположен в малък ъгъл на сервизната фабрика в огромното предприятие в Волфсбург. Екип от 30 работници произвежда до 20 000 колбаси на ден, което прави 1181 тона на година. Търсенето е нараснало значително през последните години, като се произвежда 264% повече храна, отколкото през 2009 г. \r\nВодещ на екипа е главният майстор Франко Ло Прести. Изненадващо, че човекът, отговарящ за производството на една от най-популярните храни в Германия, е италианец. Работи в месарския цех на Волфсбург от 1978 г. и поема главната роля преди 12 г. \"Обичам тази работа\", казва той с неприкрита страст. \r\nА неговата любов към работата се отразява в многобройните награди, които печелят колбасите на VW - от призове за хранителни продукти до златни отличия от германската агенция за хранителни стандарти DLG. От фирмата са на мнение, че нейният къривурст се конкурира на премиум сегмента на пазара на колбаси - Прести го За производството му  първоначално е използван микс от говеждо и свинско месо, но говеждото е премахнато от рецептата по време на кризата през 90-те години. Съдържанието на мазнини е 20%, в сравнение с 35% за повечето вурстове. От 2010 г. се произвеждат и вегетариански къривурст с тофу. \r\nКогато работата започне в 6 ч. сутринта, първата задача е ръчно да се обработи всяко парче месо, като се изрязва излишната мазнина с майсторство, което очаквате да видите при ръчно изработваните автомобили. \r\nСлед това разфасовките се пускат в промишлена мелница. На този етап се случва магията с прибавянето на сместта от подправки. \r\nМиксът е строго пазена тайна, непроменена от 1973 г. Прести признава само, че Тайната е в количеството на всяка от подправките и тя е строго секретна като рецептата на Coca-Cola. Почти не се е променила от 1973 г. насам и вероятно е разработена от тогавашния готвач. \r\nСлед това сместа се прехвърля на машина за пълнене на колбаси. Месото се слага в изкуствена обвивка от целулоза, на която е написано \"Original Original\" на Volkswagen.  Около 18 000 къри колбаси на ден се приготвят на две машини. В цеха има и трета пълначна машина за вегетарианските къривурст. \r\nСлед това наденицата се изсушава и се прехвърля в огромна фурна за опушване върху букова дървесина, като се загрява за 100 минути при 176 градуса C. Когато фурната се отвори след този процес, ароматът на опушени колбаси е невероятен.   \r\nСлед опаковане и етикетиране, колбасите са готови за разпространение. Около 40% се изпращат в ресторантите на шестте германски фабрики на VW, а 60% от тях се продават в магазини и на други места. Пакетите се изпращат до дилърите в цяла Европа, за да се предоставят на нови клиенти, а фирмата дори сключва сделка за доставка на ресторант в Сингапур. и \"това е нечестно\", казва 61-годишният Майк Вилт. В страната колбасът има почти митична репутация. Но проблемът е регулаторен: VW не е в списъка на компаниите, на които им е позволено да внасят свински продукти в Щатите. Позволени са до около 20 кг. за лична употреба. Но цената при внос е висока - около 300 долара за половин килограм. \r\nПредприятията за храни на VW помагат на компанията да компенсира субсидирането на половината от разходите за изхранване на персонала в ресторантите си, което е изключително важно: „Хората ще бъдат по-продуктивни, ако се отнасяме към тях добре. Така те ще бъдат мотивирани да направят най-добрите автомобили“. 24 часа в денонощието можете да си купите къривурст във Волфсбург - винаги има на смяна работник, който иска да закуси с любимия си колбас. \r\nVW в момента прави огромна реконструкция на няколко от своите заводи, като ги подготвя да произвеждат електромобили. Ясно е, че автомобилната индустрия се променя до неузнаваемост. Но можете да сте сигурни, че ще има поне една константа в заводите на VW - къривурстът никога няма да изчезне. \r\n\"Това е култ\", казва Прести.    Столовете на VW предлагат голямо разнообразие от храни: има нискокалорична здравословна гама, а около 30% от продаваната храна е вегетарианска. Но гладните фабрични работници не могат да устоят на къри. И ако нещо не е наред, производствена линия на частите на Тигуан, например, може да закъса.        ", "date": "2019.06.18", "title": "Къривурст - най-важната част за колите на VW"}
{"url": "https://standartnews.com/biznes/chez-dava-bonus-tok-sreshchu-elektronna-faktura-395073.html", "text": "До 30 юни всеки клиент на „ЧЕЗ Електро България“ АД, който заяви електронна фактура, ще получи като подарък от компанията себестойността на 20 kWh електроенергия. Това каза Соня Мурджева – мениджър „Корпоративно планиране“ в Дирекция „Продукти и покупка на електроенергия“ в „ЧЕЗ Електро България“ АД в интервю за Агенция Фокус. Мурджева обясни, че в кампанията могат да участват всички клиенти на „ЧЕЗ Електро България“ АД, които не са регистрирани за е-фактура. Регистрация за услугата е безплатна и може да се направи онлайн на www.cez.bg, в Център за обслужване на клиенти на „ЧЕЗ Електро България“ АД или в каса на Изипей. Необходимо е клиентът да предостави клиентски номер, оторизационен код и актуален имейл адрес, уточни тя. „Подаръкт от 20 kWh клиентът ще получи под формата на приспадната им себестойност от втората му електронна фактура, издадена след регистрацията. 20 kWh се равняват на консумирана електроенергия, необходима за приготвянето на 4363 еспресо кафета или на 88 часа използване на осветление. 20 kWh осигуряват на всяко домакинство 50 изпирания с автоматична пералня. 20 kWh са достатъчни за 178 часа видео игри или 81 часа от любимия семеен сериал“, каза още Мурджева.", "date": "2019.06.18", "title": "ЧЕЗ дава бонус ток срещу електронна фактура"}
{"url": "https://standartnews.com/biznes/nadtsakvane-ss-smartfoni-395121.html", "text": "Едва ли е изненада, че китайската компания Huawei (Хуауей) се подсигури с договор с руския телекомуникационен оператор МТС. Huawei ще изгради мрежа от пето поколение (5G) през следващата година. Нещо повече, китайската компания влиза и в плановете за икономическо и технологично развитие на Москва и на цяла Русия. Що се отнася до широко прокламираните от Запада опасения, че Huawei е опасност за сигурността по всяка точка в света, руснаците са убедени, че техните правила за мрежова безопасност биха се справили с всеки потенциален нарушител. \r\nС оглед на центровете на влияние в световната политика, вече е ясно, че „проблемът“ с Huawei демонстрира различните възгледи на Москва и Вашингтон за предполагаемата зависимост на компанията от най-висшето ръководство на китайската държава. Този „казус бели“ в технологиите и информационното общество е само един от признаците за започналата война между Запада, от една страна, и Русия и Китай - от друга. И макар че за момента се оценява като „студена война“, този конфликт ще хвърли сянка върху амбициозните планове за глобалното развитие на информационното общество. \r\nСделката между Huawei и МТС бе подписана по време на визитата в Русия на китайския лидер Си Цзинпин. Си, който водеше делегация от над 1000 души, се срещна с Владимир Путин, за да се обвърже по-тясно с Москва в икономическата сфера. Формално Си бе в Санкт Петербург за провелия се там форум, известен като \"Руския Давос\". Но истинската причина бе да се даде знак на Запада: като не искате да работите с нас, ние ще контраатакуваме с по-тясно обвързване с Русия. В края на седмицата, в която президентът на САЩ Доналд Тръмп и премиерът на Великобритания Тереза Мей обсъждаха съдбата на Huawei на Запад, стана ясно, че една от целите на обитателя на Белия дом е да стегне редиците сред своите съюзници и да накара поне Лондон да се откаже от 5G офертите на китайците. Защото не му е лесно – най-мощната европейска икономическа сила на ЕС – Германия – все още се съпротивлява на Вашингтон. \r\nТръмп и Мей малко прекалиха, като накараха шефа на Националния център по киберсигурност на Великобритания Иън Ливай да заклейми технологиите на Huawei, като им лепне странното определение „калпави“.   \r\nПо време на тематична конференция Ливай каза, че „Huawei произвежда своите неща по много различен начин от западните си конкуренти“. Според него това се дължало частично на факта, че са навлезли в пазара много бързо и не можело да са толкова добри (!). „Причината може и да е културна, кой знае?“, шикалкавеше Иън Ливай. Попитан от репортерите дали това означава, че Huawei има по-големи технически проблеми в сравнение със западните си конкуренти, Ливай каза, че това, което са научили в резултат на внимателен преглед, е, че „сигурността на мрежите им е по-лоша, а кой ли иска да се бори с това…“. „Със сигурност нищо при тях не е идеално, Huawei са калпави, а другите са по-малко калпави“, обясни Ливай. \r\nТова не е нова позиция. По-рано тази година Оценъчният център на киберсигурността „продължи да намира обезпокоителни проблеми в подхода на Huawei към разработването на софтуер, създаващи рискове за британските оператор“. Но е ясно, че въпреки обещанието си да инвестират в подобрения, британците твърдят, че почти нищо не се е променило. „Има да се свърши още много работа и мисля, че те знаят за това“, твърди Ливай с категоричното убеждение, че не очакват скоро Huawei да се справи с „ремонта“ на софтуера, тъй като това било „непостижимо“. \r\nВсичко това показва, че Huawei скоро няма да изгражда мрежа от пето поколение на Острова. И ако тук не личи намесата на Вашингтон, то какви ли още знаци са нужни? \r\nРешението на Великобритания да разреши на Huawei да изгради части от нейната 5G мрежа  се приписваше на вече отиващата си от премиерския пост Тереза Мей. Което значи, че сега има всички изгледи да бъде отменено. Особено ако Борис Джонсън (любимецът на Тръмп!) стане министър-председател. Най-неприятната атака за Huawei дойде от Google – партньор на почти всички производители на смарт устройства по света чрез операционната система Андроид. Google казаха: \"Край! Сътрудничеството ни бе дотук!\" Това започна да се отразява върху финансовото състояние на Huawei, а успехът им на Запад вече е провален, тъй като без Андроид те нямат бъдеще. Независимо дали ще разработват своя операционна система, или ще се възползват от услугите на други разработчици. \r\nНо дойде и нова изненада. Според публикация във \"Файненшъл Таймс“, Google е предупредила Вашингтон за потенциалните рискове за националната сигурност на САЩ, които могат да се появят, ако Huawei бъде изоставена без непрекъснатите ъпдейти и пачове на системата Андроид на устройствата на китайците, или от съвсем нова операционни система. Тоест сътрудничеството не може да бъде прекратено с едно щракване на пръстите. Една модифицирана от Huawei версия на Андроид би била почти напълно открита за атаки на хакери. \r\nИстинският проблем обаче е, че китайският вариант на най-популярната операционна система за мобилни устройства в света рискува да застраши цялата световна система на смартфони, таблети и др. И дори да има атаки от китайски хакери, ябълката на раздора всъщност е чисто търговска. Американски компании вече отчитат потенциалните загуби от вкарването на Huawei в блокиращ списък. Една цялостна промяна в средата за бизнес на мобилни устройства се нуждае от доста време, а междувременно положението неимоверно ще се влоши. \r\n„Файненшъл таймс“ цитира Google, според които: „Подобно на други американски компании, ние се подчиняваме на Търговското министерство, за да сме сигурни, че спазваме изискванията и издаването на временни лицензи (на Huawei – бел. ред.). Концентрираме се върху това да опазим безопасността на ползвателите на Google, притежаващи милиони устройства на Huawei в САЩ и по целия свят.“ Отговорът на търговското ведомство не закъсня: „Това не е нова информация за нашата администрация, нито тези грижи биха повлияли на налагането на законови действия. Най-важният приоритет на министерството остава защита на националната сигурност.“ \r\nИма и основателни притеснения за национална сигурност, особено сега, при водещата се война между администрацията във Вашингтон и Huawei. Но също така настъпва тотално технологично разделение на света. Интернет вече е съвсем различен в Китай в сравнение със Запада. А новият флирт на Русия с въвеждането на неин собствен интернет, който по всяко време може да бъде изолиран от световната мрежа, е изключително обезпокоителен. Това също ще нанесе удар върху американските компании, тъй като те доминират пазара на повечето хардуерни и софтуерни технологии - пазар, който ще изгубят на Изток, този път вероятно с едно щракване на пръстите. Разединено интернет пространство пък би премахнало либерализиращия ефект, който мрежата доказа в някои от най-тежките моменти на развитие на световните политика и икономика. Тъй като много държави вече се научават как да „строят“ собствени „стени“ в мрежата, а Китай им е учител, рискуваме да върнем часовника назад. Докато САЩ водят битките с Huawei на Запад, китайският технологичен гигант насочва вниманието си към Африка. Азиатската държава отдавна е инвестирала много във всякакви сфери на икономиката на Черния континент. Huawei вече създадоха сериозно присъствие в 40 държави в Африка, след установяването си за първи път в Кения през 1998 г. Компанията изгради 4G мрежите на повече от половината  континент. Там те по всяка вероятност ще наложат своите технологии за мрежата от пето поколение. Демонстрация на възможностите на 5G системите ще има по време на Купата на нациите на Африка по футбол, която ще се проведе в Египет от 21 юни до 19 юли. \r\nНо присъствието на Huawei в Африка отива много по-далеч от продажбата на мобилни устройства и изграждането на мрежи. В Южна Африка компанията финансира обучение на специалисти в най-добрите университети, като тази година ще даде старт на специално обучение за 5G мрежи. \r\nПравителството на Кения пък подписа сделка на стойност над 170 млн. долара с Huawei през април за изграждане на центрове за съхранение на данни и услуги от типа „умни градове“. \r\nКитайският гигант предлага и програма за наблюдение с определението „сигурни градове“. Тази инициатива, според компанията, „може да предотврати престъпления, насочени към гражданите, туристите, студентите, възрастните хора и пр.“. Точно в стила на томкрузовия филм „Специален доклад“! \r\nСистемата вече е въведена в столицата на Кения - Найроби, както и в Мавриций, с 4000 „умни“ камери, разположени на 2000 точки. Някои медии в Мавриций заклеймяват прилагането й, наричайки я „дигитална диктатура“, налагана от „Големия брат\" Пекин. Но в Гана например твърдят, че технологията за видеонаблюдение им помага да залавят престъпници, като наричат действието на системата „магическо“. \r\nОсновната тенденция – Африка става център на противопоставяне между САЩ и Запада, от една страна, и Китай и Huawei, от друга. Нещо, от което нито Африка, нито Европа, нито Америка ще имат полза.    ", "date": "2019.06.18", "title": "Надцакване със смартфони"}
{"url": "https://standartnews.com/kultura/bunt-na-snimachnata-ploshchadka-na-bond-25-395097.html", "text": "Проблемите около „Бонд 25“ продължават, този път заради Кари Фукунага. Режисьорът закъснял за снимки с няколко часа, за да се отдаде на любимата си видео игра. За да компенсира загубеното време, Фукунага накарал целия екип да работи извънредно в Деня на бащата, което разгневило подопечните. Анонимен източник сподели пред „The Sun“: „Настана същински бунт на площадката. Всички приеха, че е закъснял, но чашата преля, когато той искаше да работят извънредно. Екипът много се ядоса, като се появи по никое време и с право – това е поредната неволя и вече много изостават с графика. Но никой не пожела да работи по време на празника. Не знам как ще завършат този филм.“", "date": "2019.06.18", "title": "Бунт на снимачната площадка на Бонд 25"}
{"url": "https://standartnews.com/biznes/ikonomicheskiyat-ministr-iska-analiz-za-dds-395105.html", "text": "Министърът на икономиката Емил Караниколов приема идеята за диференцирана ставка на ДДС за някои стоки и услуги, но само след обстоен експертен анализ. Такъв анализ вече тече, извън политическото говорене, обяви Караниколов пред журналисти след Международен икономически форум на Българската банка за развитие. \"Започна с хляба. По някой път административните мерки водят до решение, но те са краткосрочни. При мен трябва да се направи много сериозен анализ за всички възможни мерки, които могат да се предприемат. Да не се случи така, че ще намалим сега  хляба с 30 стотинки, а след не повече от година той ще е по-скъп. Аз бих обърнал внимание да се поговори и да се освободят от данък печалба научната и развойната дейност срещу задължение реинвестиция\", каза министърът. Караниколов откри Международния икономически форум на Българската банка за развитие „Пътища за партньорства“. Тази година той съвпада с 20-та годишнина от основаването на банката.  Провеждането на конференцията е част от активната позиция на ББР в международното финансово сътрудничество. Българската банка за развитие е най-добре позиционираната банка в страната за привличане на средства от международни партньори. По време на откриването министър Караниколов подчерта, че през 2018 г. ББР постигна най-добрите финансови резултати за изминалите две десетилетие от основаването си. По негови думи за първи път балансовата стойност и активите на акционерното дружество надминаха три млрд. лева, нараствайки с 22% спрямо края на 2017 г. „Отчетено бе значително увеличение на печалбата за 2018 г. Предоставени бяха нови кредити за бизнеса в размер на почти 400 млн. лв., което е над три пъти повече, от колкото през 2017 г.“, каза още министърът. В рамките на форума икономическият министър припомни, че в края на миналата година към ББР бе учреден Фонд за капиталови инвестиции. „Чрез този инструмент ще бъде запълнена изключително важната пазарна ниша на дяловите инвестиции. Това е желаната и нужна подкрепа на капиталовата основа и структура за малките, средните и стартиращите предприятия“, категоричен бе той. „В началото на настоящата година бяха учредени още две дъщерни финансови компании в групата – „ББР Лизинг“ и „ББР Факторинг“, каза още министър Караниколов. И подчерта, че те ще подкрепят изпълнението на основната цел на банката, заложени в Закона за ББР, а именно - достъпа до финансиране за българската индустрия чрез предоставянето на пълен набор от финансови услуги за подобряване, стимулиране и развитие на общия икономически, експортен и технологичен потенциал. В заключение министър Караниколов поздрави ББР за този форум, който е част от активната позиция на банката в международен план. Той акцентира, че тази година във фокуса на дискусиите са перспективите за приложение на новата европейска програма InvestEU, представляваща продължението на плана Юнкер. Министър Караниколов изтъкна, че чрез нея през следващия програмен период ще се насърчи инвестиционната дейност и модернизацията на европейската икономика.", "date": "2019.06.18", "title": "Икономическият министър иска анализ за ДДС"}
{"url": "https://standartnews.com/kultura/syuzan-kolins-pishe-predistoriyata-na-igrite-na-glada-395104.html", "text": "Сюзан Колинс съобщи, че пише предисторията на „Игрите на глада“. Книгата ще излезе на пазара на 19 май 2020-а. Действието се развива 64 години по-рано от изначалния сюжет. Авторката потвърди и екранизацията на предисторията. Тя отново ще бъде сценаристка на филма. Рабира се, никой от оригиналния актьорски състав няма да се завърне. „В новата книга искам да изследвам човешката природа – кои сме ние и какво възприемаме за нужно за нашето оцеляване. Периодът на възстановяване 10 години след войната или „Мрачните дни“ предоставя поле за подобно изследване – населението на Панем се бори да си стъпи на краката и хората ще трябва да си отговорят на тези въпроси и да определят как ще гледат на човечеството“, коментира Колинс.", "date": "2019.06.18", "title": "Сюзан Колинс пише предистория на „Игрите на глада“"}
{"url": "https://standartnews.com/regionalni/dvizhenie-na-pavel-koychev-nameri-istinskoto-si-myasto-v-blagoevgrad-395081.html", "text": "След дълго пътуване скулптурната група „Движение” на Павел Койчев намери своето истинско място в Благоевград. Тя беше преместена с около 20 м, като остана на пл. „Георги Измирлиев“. Преди това, идеята за прекомпозирането беше обявена на пресконференция, на която присъстваха зам.-кметът по култура и хуманитарни дейности Христина Шопова, скулпторът Павел Койчев и медийният експерт проф. д-р Георги Лозанов. По време на срещата бе осъществен и видео разговор с изкуствоведа Борис Данаилов, който подчерта високата стойност на композицията. „Свързахме се с автора, за да сложим край на дългото пътуване на скулптурната композиция. Няколко пъти тя е премествана без съгласието на нейния автор. Община Благоевград реши да поправи тази грешка, направена в миналото. Огледахме няколко места с Павел Койчев, но негова бе тежката дума къде да се поставят фигурите. Те ще останат на площад „Георги Измирлиев”, но ще бъдат позиционирани на по-централно място, така че да може всеки гост на гради ни да ги види. Наясно сме, че притежаваме нещо изключително и то трябва да намери своето най-добро място”, каза зам.- кметът Христина Шопова. Известният скулптор Павел Койчев благодари на ръководството на Община Благоевград, че за първи път се допитва до него и търси мнението му за собствената му творба. Той разказа, че през 1986 г. получава задание от СБХ да направи декоративна пластика, която да се постави в пространството пред гарата в Благоевград и да е тематично свързана с движението. „Исках да изразя най-естествените човешки състояния, свързани с движението на една гара – пътуване, чакане и почивка. Създадох тази композиция за гарата в Благоевград и не очаквах, че скоро след това тя ще поеме по своя дълъг път. За известно време фигурите бяха прибрани в складове край село Покровник. През 1992 година по идея на художника Светлин Русев ги поставихме пред Художествената галерия в София. По- късно те се завърнаха отново в своя дом - Благоевград\", разказа Павел Койчев. Той призна, че не харесва досегашното място на композицията - в края на площада е и фигурите не са подредени правилно. \"Павел Койчев винаги е бил съвременен и авангарден творец, в чието творчество концептуално и модерно не си противоречат. Независимо от културната конюнктура, той винаги е бил модерен, авангарден и е давал алтернативи с таланта си\", заяви проф. д-р Георги Лозанов. Той припомни, че в началото фигурите не са приети еднозначно от обществото, тъй като не се вписвали в политико-социалните представи на времето. Тогава хората очаквали скулптурите да са свързани с някаква героика и да носят конюнктурни послания, характерни за онова време. С годините обаче композицията е оценена от публиката и престава да е предмет на амплитудни мнения. Днес групата \"Движение\" е част от живота на Благоевград. Тя намери своето най-естествено място - такова, каквото авторът й иска. \"Надявам се, че движението на скулптурите най-сетне ще спре, но самата композиция ще продължи да бъде символ на движението напред в развитието на нашия прекрасен град\", подчерта Христина Шопова.", "date": "2019.06.18", "title": "\"Движение\" на Павел Койчев намери истинското си място в Благоевград"}
{"url": "https://standartnews.com/regionalni/obuchavat-roditeli-za-prva-pomoshch-395083.html", "text": "Започна Лятната занималня по първа помощ за родители, организирана от ОС на БЧК-Кърджали. Обученията се провеждат всеки понеделник в парк „Простор“ пред емблематичната за кърджалийци „Гаричка“. Инициатор на проявите и обучен доброволец на БМЧК е Катерина Дикмева, която запознава присъстващите майки със спецификата на първата помощ при деца и задължителното съдържание на домашната аптечка. Ученическият екип по първа помощ при ЕГ „Христо Ботев“ извършва демонстрации и показва на децата как да се предпазват от наранявания и да помагат при подреждане на аптечката. Обучителните модули са дванадесет на брой с едночасова продължителност. Те са подходящи за всеки родител, бременни жени, детегледачки и учители, които работят ежедневно с деца, както и за всеки, който иска да научи нещо ново и полезно.  ", "date": "2019.06.18", "title": "Обучават родители за първа помощ"}
{"url": "https://www.standartnews.com/sport/teglyat-dnes-zhrebiya-za-spernika-na-ludogorets-395065.html", "text": "Ясен е евентуалният съперник на Лудогорец в първия квалификационен кръг на Шампионската лига по футбол, след като УЕФА публикува разпределението на отборите. Съставът на треньора Стойчо Стоев е сред поставените отбори в първа група и негов потенциален опонент ще бъде един от следните пет отбора: Судува (Литва), румънският ЧФР (Клуж), Ференцварош (Унгария), Номе Калю (Естония) и Арарат (Армения).  Жребият ще се тегли във вторник от 15,30 ч в Нион (Швейцария), а мачовете са на 9 и 10 юли и реваншите - на 16 и 17 юли.   Час по-късно стартира и процедурата по жребия в Лига Европа. Левски и ЦСКА са поставени, като разбивките за техните възможни съперници също са ясни. \"Сините\" определено са с урна с по-тежки опоненти сред непоставените, като възможните са: Хибърниънс (Малта), Ружомберок (Словакия), Академия Пандев (Македония) Сперанта Ниспорени (Молдова) и ФК Зета (Черна гора). \"Червените\" имат доста по-леки варианти сред непоставените. Ето и кои са възможните им опоненти: Флора Талин (Естония), Торпедо Кутаиси (Грузия), победителят от Сант Жулия (Андора)/ ФК Европа (Гибралтар), Титоград (Черна гора) и Гзира Юнайтед (Малта).  Четвъртият роден участник в евротурнирите - носителят на Купата Локомотив Пловдив - се включва директно от втория квалификационен кръг на Лига Европа и няма да участва в жребия днес. \"Смърфовете\" ще са непоставени в следващата фаза.", "date": "2019.06.18", "title": "Теглят днес жребия за съперника на Лудогорец"}
{"url": "https://standartnews.com/regionalni/vtori-klientski-tsentr-na-energo-pro-vv-varna-395089.html", "text": "През първите три седмици след неговото откриване вторият клиентски център на ЕНЕРГО-ПРО в морската столица беше посетен от близо 2500 клиенти на компанията. Новият център за обслужване (ЦОК) е разположен на ъгъла на улица Оборище и булевард Сливница и отвори врати на 27 май. Клиентите, обслужени в първите работни дни на новия ЦОК, са се възползвали от различни услуги, предлагани от ЕНЕРГО-ПРО. Входирани са 900 заявления и са извършени 1600 плащания на месечни сметки за консумирана електроенергия. \r\nНа разположение на клиентите във втория обслужващ център на компанията във Варна са 5 многофункционални гишета, а работното му време е всеки делничен ден от 8.30 до 17.30 часа. Освен да приемат касови плащания и заявления, специалистите на ЕНЕРГО-ПРО с готовност ще предложат компетентна консултация на всеки клиент относно въпроси, свързани с дейността на енергийното дружество. На всяко от гишетата посетителите на клиентския център могат да заявят и някоя от електронните услуги на компанията – получаване на електронна фактура, известяване чрез СМС или имейл в случай на пропуснат срок за плащане на сметка за електроенергия.  ", "date": "2019.06.18", "title": "ЕНЕРГО-ПРО с втори клиентски център във Варна"}
{"url": "https://standartnews.com/regionalni/preobrazyavat-stara-detska-gradina-v-plovdiv-395093.html", "text": "Стартира реконструкцията на ЦДГ \"Снежанка\", която се намира в центъра на Пловдив. С помощта на евросредства детското заведение ще бъде изцяло обновено. То се намира в зоната за въздействие по \"Региони в растеж\". Тя е част от т.нар. образователна инфраструктура, по която бяха ремонтирани редица училища и детски градини в карето между бул. „Източен”, „Марица-Юг”, „Кн. Мария Луиза” и „Цар Борис III Обединител. Ремонтът ще продължи 4 месеца, пише TrafficNews. На практика единственото, което ще остане от старата забавачка, е фасадата на сградата. Ще бъде поставена нова дограма, изолация, отопление, а в съседство се изграждат плувен басейн и физкултурен салон, както и зеленчукова градина. Съоръженията за игра на открито също ще бъдат подменени. Община Пловдив ще трябва да закупи обзавеждането за около 120 хил. лева. Очаква се ремонтите дейности да приключат до септември и детското заведение да приеме малките си обитатели.", "date": "2019.06.18", "title": "Преобразяват стара детска градина в Пловдив"}
{"url": "https://www.standartnews.com/sport/levski-podpisa-i-s-vratarya-miyatovich-395079.html", "text": "ПФК „Левски“ подписа договор с черногорския вратар Милан Миятович. Срокът на контракта е за 1+1 години. Стражът има 6 мача за националния отбор на Черна гора. Милан Миятович е роден на 26 юли 1987 година. Започва кариерата си в родния „Рудар“ (Плевля), с който става шампион и носител на Купата на Черна гора през 2010 година. След това преминава през иранските „Мес Керман“ и „Зоб Ахан“. През юли 2014 година се завръща в родината си и носи екипите на „ФК Бокел“ и „ФК Дечич“. В средата на 2017 година облича екипа на „Будучност“ (Подгорица), с който печели купата на страната.", "date": "2019.06.18", "title": "Левски подписа и с вратаря Миятович"}
{"url": "https://www.standartnews.com/sport/livrpul-otkaza-rekordni-pari-za-salakh-395066.html", "text": "Звездата на Ливърпул Мохамед Салах ще продължи да играе на стадион \"Анфийлд\" и през идния сезон. Мераци към египтянина имаше от страна на Реал Мадрид и Ювентус, но шефовете на мърсисайдци са отхвърлили офертите на двата клуба. Реал и Юве са извадили дори конкретни предложения от порядъка на 168 милиона евро, но Ливърпул категорично е отказал подобна сделка, твърди „Мирър“. \r\n27-годишният египетски национал пристигна на „Анфийлд“ през 2017 година за 42 милиона евро. Той бързо се превърна в основен играч на мърсисайдци, а договорът му с клуба е до лятото на 2023 година, но следващото лято може отново да помисли за бъдещето си при добри оферти. \r\nОсвен Салах и Садио Мане остава в състава на мениджъра Юрген Клоп. 27-годишният сенегалски нападател вкара 26 гола в 50 мача през изминалия сезон във всички турнири, а договорът му с клуба също е до лятото на 2023 година. \r\n ", "date": "2019.06.18", "title": "Ливърпул отказа рекордни пари за Салах"}
{"url": "https://standartnews.com/regionalni/oshche-7-dni-bedstveno-polozhenie-v-strelcha-395094.html", "text": "С още 7 дни е удължено бедственото положение за Стрелча и ще продължи до 24 юни. От общината на курортното градче съобщиха, че причината е свързана с възникнали проблеми при извършване на неотложните аварийно-възстановителни работи по почистване на засегнатите съоръжения. Въпреки възстановеното водоподаване, водата е негодна за пиене и крие рискове за здравето на жителите и гостите на града, предаде БГНЕС. Извънредната ситуация в Стрелча възникна след порои, които разрушиха водопроводната мрежа в града. Единственият водопровод в района е строен през 1947 г. и никога не е сменян, а сега е замърсен с тиня и кал след обилните дъждове.", "date": "2019.06.18", "title": "Още 7 дни бедствено положение в Стрелча"}
{"url": "https://standartnews.com/sport/teglyat-dnes-zhrebiya-za-spernika-na-ludogorets-395065.html", "text": "Ясен е евентуалният съперник на Лудогорец в първия квалификационен кръг на Шампионската лига по футбол, след като УЕФА публикува разпределението на отборите. Съставът на треньора Стойчо Стоев е сред поставените отбори в първа група и негов потенциален опонент ще бъде един от следните пет отбора: Судува (Литва), румънският ЧФР (Клуж), Ференцварош (Унгария), Номе Калю (Естония) и Арарат (Армения).  Жребият ще се тегли във вторник от 15,30 ч в Нион (Швейцария), а мачовете са на 9 и 10 юли и реваншите - на 16 и 17 юли.   Час по-късно стартира и процедурата по жребия в Лига Европа. Левски и ЦСКА са поставени, като разбивките за техните възможни съперници също са ясни. \"Сините\" определено са с урна с по-тежки опоненти сред непоставените, като възможните са: Хибърниънс (Малта), Ружомберок (Словакия), Академия Пандев (Македония) Сперанта Ниспорени (Молдова) и ФК Зета (Черна гора). \"Червените\" имат доста по-леки варианти сред непоставените. Ето и кои са възможните им опоненти: Флора Талин (Естония), Торпедо Кутаиси (Грузия), победителят от Сант Жулия (Андора)/ ФК Европа (Гибралтар), Титоград (Черна гора) и Гзира Юнайтед (Малта).  Четвъртият роден участник в евротурнирите - носителят на Купата Локомотив Пловдив - се включва директно от втория квалификационен кръг на Лига Европа и няма да участва в жребия днес. \"Смърфовете\" ще са непоставени в следващата фаза.", "date": "2019.06.18", "title": "Теглят днес жребия за съперника на Лудогорец"}
{"url": "https://standartnews.com/sport/livrpul-otkaza-rekordni-pari-za-salakh-395066.html", "text": "Звездата на Ливърпул Мохамед Салах ще продължи да играе на стадион \"Анфийлд\" и през идния сезон. Мераци към египтянина имаше от страна на Реал Мадрид и Ювентус, но шефовете на мърсисайдци са отхвърлили офертите на двата клуба. Реал и Юве са извадили дори конкретни предложения от порядъка на 168 милиона евро, но Ливърпул категорично е отказал подобна сделка, твърди „Мирър“. \r\n27-годишният египетски национал пристигна на „Анфийлд“ през 2017 година за 42 милиона евро. Той бързо се превърна в основен играч на мърсисайдци, а договорът му с клуба е до лятото на 2023 година, но следващото лято може отново да помисли за бъдещето си при добри оферти. \r\nОсвен Салах и Садио Мане остава в състава на мениджъра Юрген Клоп. 27-годишният сенегалски нападател вкара 26 гола в 50 мача през изминалия сезон във всички турнири, а договорът му с клуба също е до лятото на 2023 година. \r\n ", "date": "2019.06.18", "title": "Ливърпул отказа рекордни пари за Салах"}
{"url": "https://standartnews.com/kultura/mariya-ignatova-se-izpovyadva-v-nov-klip-395117.html", "text": "Mind Trips с вокалист Алекс Раева представи новия си сингъл “She is Killing You” /“Тя те убива“/ в официалния YouTube канал на Монте мюзик. Формацията, разпознаваема с качественото си Chill out и New jazz звучене, не изневерява на стила си, като добавя малко R&B и Lounge. Действителният вдъхновител на парчето обаче е Мария Игнатова. Тя споделя с приятелката си Алекс Раева написан от нея текст, който Алекс и Mind Trips обличат в музика. Александър Георгиев (китара), Бурян Маслев (бас), Владимир Митин (тромпет), Панайот Ангелов (перкусии), Стефан Цеков (барабани) и Ясмин Исинов (клавир) творят върху стиховете, без да знаят кой е техният автор. Когато парчето се получава, Алекс споделя пазената дотогава тайна с останалите от Mind Trips и заедно решават да поканят Мария да участва във видеото. В него тя се смее и плаче, докато Алекс пее, а момчетата свирят. За режисьор на “She is Killing You” Раева припознава Oля Желева, с която снимат късометражен филм миналата година. Във видеото музикантите от Mind Trips са представени по своебразен начин, който кореспондира с цялостното му внушение и атмосфера. Текстът и видеото на “She is Killing You” ни насочват към темата за личните отношения, раздялата и етапите на осъзнаване след нея, като това по никакъв начин не влияе на свежото звучене и приятното усещане, което оставя у слушателя. Изповедалните думи на Мария Игнатова провокират хипотезата, че те са посветени на поредната й раздяла с Димитър Рачков – действителна или измислена.      През 2018 година Mind Trips се завърнаха на сцената след няколко години пауза и представиха новия си албум “My”. Присъединяването на Алекс Раева към групата й даде допълнителен творчески тласък и вдъхновение за качествен Chill out и New Jazz, произведен в България. ", "date": "2019.06.18", "title": "Мария Игнатова се изповядва в нов клип"}
{"url": "https://standartnews.com/sport/levski-podpisa-i-s-vratarya-miyatovich-395079.html", "text": "ПФК „Левски“ подписа договор с черногорския вратар Милан Миятович. Срокът на контракта е за 1+1 години. Стражът има 6 мача за националния отбор на Черна гора. Милан Миятович е роден на 26 юли 1987 година. Започва кариерата си в родния „Рудар“ (Плевля), с който става шампион и носител на Купата на Черна гора през 2010 година. След това преминава през иранските „Мес Керман“ и „Зоб Ахан“. През юли 2014 година се завръща в родината си и носи екипите на „ФК Бокел“ и „ФК Дечич“. В средата на 2017 година облича екипа на „Будучност“ (Подгорица), с който печели купата на страната.", "date": "2019.06.18", "title": "Левски подписа и с вратаря Миятович"}
{"url": "https://standartnews.com/sport/blgarki-s-bronz-ot-balkaniadata-po-tenis-na-masa-395080.html", "text": "Цветелина Георгиева и Сиделя Мутлу - талантливите състезателки на СКТМ „Юнак“–Ардино завоюваха бронзови медали в отборната надпревара от Балканиадата по тенис на маса. Възпитаничките на ардинския треньор Бейхан Емин, част от националния отбор на България, надиграха връстничките си от Словения с 3:0 срещи. Това стана в отборната надпревара на Балканското първенство, което се проведе в столицата на Македония – Скопие. \r\n    \r\n„Много съм доволен от играта, която показаха всички момичета в националния отбор. В груповата фаза надиграхме категорично силния състав на Италия с 3:0 срещи, както и тима на Косово. В спор за първото място в групата загубихме драматично от отбора на Турция. На четвъртфинала победихме след инфарктен мач отбора на Босна и Херцеговина, а на полуфинала отстъпихме на европейските шампионки Румъния“, сподели след завръщането си треньорът Бейхан Емин. \r\n      \r\nВ Балканиадата участваха състезатели от 12 държави – Албания, Босна и Херцеговина, Гърция, Италия, Косово, Черна гора, Северна Македония, Румъния, Словения, Сърбия, Турция и България.  ", "date": "2019.06.18", "title": "Българки с бронз от Балканиадата по тенис на маса"}
{"url": "https://www.standartnews.com/sport/blgarki-s-bronz-ot-balkaniadata-po-tenis-na-masa-395080.html", "text": "Цветелина Георгиева и Сиделя Мутлу - талантливите състезателки на СКТМ „Юнак“–Ардино завоюваха бронзови медали в отборната надпревара от Балканиадата по тенис на маса. Възпитаничките на ардинския треньор Бейхан Емин, част от националния отбор на България, надиграха връстничките си от Словения с 3:0 срещи. Това стана в отборната надпревара на Балканското първенство, което се проведе в столицата на Македония – Скопие. \r\n    \r\n„Много съм доволен от играта, която показаха всички момичета в националния отбор. В груповата фаза надиграхме категорично силния състав на Италия с 3:0 срещи, както и тима на Косово. В спор за първото място в групата загубихме драматично от отбора на Турция. На четвъртфинала победихме след инфарктен мач отбора на Босна и Херцеговина, а на полуфинала отстъпихме на европейските шампионки Румъния“, сподели след завръщането си треньорът Бейхан Емин. \r\n      \r\nВ Балканиадата участваха състезатели от 12 държави – Албания, Босна и Херцеговина, Гърция, Италия, Косово, Черна гора, Северна Македония, Румъния, Словения, Сърбия, Турция и България.  ", "date": "2019.06.18", "title": "Българки с бронз от Балканиадата по тенис на маса"}
{"url": "https://standartnews.com/svyat/elizabet-ii-ss-spetsialna-pokana-za-megan-395074.html", "text": "Вярно е, че все още има няколко месеца, докато настъпи 38-ят рожден ден на Меган Маркъл, който е през август, но очевидно вече има план за празненството му. Според \"Mirror\" кралицата е поканила херцогинята на Съсекс, както и принц Хари, а също и сина им Арчи, да се присъединият към нея в замъка Балморал, разположен в Шотландия. Това ще бъде първият път, когато Меган ще посети имота на Елизабет II. , казва източник на изданието. Празникът ще включва следобеден чай и специална торта, която персоналът на кралицата ще приготви за личния празник на Меган. За допълнително уединение по време на престоя им с Хари и малкия Арчи, Елизабет II ще подари на Маркъл собствено крило в сградата. , допълва източникът. На 37-ия си рожден ден Меган присъства на сватбата Чарли ван Щраубензе, който е приятел на съпруга ѝ. Тогава Щраубензе се ожени за Дейзи Дженкс във Френшам, Англия.", "date": "2019.06.18", "title": "Елизабет II със специална покана за Меган"}
{"url": "https://standartnews.com/sport/startira-onlayn-obuchenieto-po-proekta-na-bok-smart-sport-395106.html", "text": "Тази сутрин в сградата на Националната спортна академия „Васил Левски“ \r\nбе даде старт на онлайн обученията по проекта на БОК -SMART SPORT, \r\nфинансиран по програма ЕРАЗЪМ+ Спорт на Европейската комисия. \r\nЦел на обучението е чрез преминаване през разработените четири \r\nобразователни модула, да се повишат технологичните умения на елитните \r\nспортисти и треньори, за да се улесни професионалния им път след \r\nприключване на активната спортна кариера. \r\nВ рамките на събитието, бе представена и създадената онлайн платформа, \r\nкоято представя и предоставя за ползване алгоритмите на всички най-добри \r\nпрактики и политики за дуални кариери на елитни спортисти. \r\nСеминарът бе открит от Белчо Горанов, генерален секретар на БОК, който \r\nизтъкна ползата от подобни проекти за следсъстезателната социална \r\nадаптация на спортните хора в обществото. Водещ на презентацията днес бе \r\nинж. Евгени Нончев - създател на платформата, координатор е Теодора \r\nЖилкова, а сред лекторите бе проф. Лозан Митев от НСА. \r\nВ обучението се включиха 20 студенти, преподаватели и спортисти, сред \r\nкоито прекратилите тази година активните си спортни кариери изтъкнати \r\nскиори Мария Киркова и Веселин Цинзов. \r\nРъководител на проекта е Българският олимпийски комитет, а партньори са \r\nИнститутът за спортни науки към Университета на Виена, Университетът \r\nОтто фон Гюрике в Магдебург, Македонският олимпийски комитет и \r\nЕвропейската асоциация за университетски спорт, базирана в Словения. \r\nSMART SPORT подкрепя прилагането на Насоките на Европейския Съюз за \r\nдуални кариери на спортисти чрез създаване на международна мрежа от \r\nзаинтересовани лица, които ще разработят и тестват чрез приложение \r\nиновативна програма за дуални кариери на активни спортисти и треньори.", "date": "2019.06.18", "title": "Стартира онлайн обучението по проекта SMART SPORT"}
{"url": "https://www.standartnews.com/sport/s-lift-do-cherni-vrkh-prez-lyatoto-395099.html", "text": "От 15 юни любителите на планинските приключения вече имат възможност да стигнат с лифт почти до най-високата точка на Витоша - Черни връх (2290 м.н.в). В събота ще бъдат пуснати лифтовете \"Витошко лале 1\" и \"Витошко лале 2\". Те са на разположение на всички, които обичат разходките из Витоша и искат да се насладят на спокойствието и прохладата, които носи планината през лятото. До \"Алеко\" може да стигнат с кабинковия лифт \"Симеоново - Алеко\", който също работи от 15 юни. Цените на билетите за него са 12 лева за еднократен билет и 17 лева за отиване и връщане. Има и комбинирани билети, които са доста изгодни. 25 лева ще струва ползването на кабинковия и седалковите лифтове в рамките на един ден. Използването само на седалков лифт в посока е 7 лева, а за двата лифта - \"Витошко лале 1\" и \"Витошко лале 2\" - 12 лева. В двете посоки цената е 17 лева. Картата за седалковите лифтове за колоездачи струва 30 лева.", "date": "2019.06.18", "title": "С лифт до Черни връх през лятото"}
{"url": "https://www.standartnews.com/sport/dzhetove-ot-pet-strani-v-nadprevara-za-balkanskata-kupa-395098.html", "text": "За втора поредна година джет ски шампионата на България ще стартира в Кърджали на Водното огледало и язовир „Студен Кладенец“. Градът отново спечели домакинство на Балканската Джет ски купа. На старта ще застанат над 50 състезатели от България, Гърция, Румъния, Сърбия и Унгария в спор за титлата. \r\nСред имената прави впечатление шампиона на Гърция Никос Флорос, европейския шампион по свободен стил, Дени Делиман от Румъния и българските шампиони Александър Петров – с осма позиция на Световното първенство, Валери Михалев и Христо Щърбанов. Атракция ще бъдат и шестте дами в женския клас -пет от България и една от Сърбия. В класа на най-малките са записани осем участници от България и Румъния. Местният клуб „Кинекс Рейсинг“ отново ще участва с трима състезатели – Стоян Топалов и Николай Николов при експерт класовете и Даяна Топалова при жените. Домакин на надпреварата отново е Община Кърджали. В лицето на кмета Хасан Азис, Водомоторната федерация на България има силна подкрепа и отличен съорганизатор. Градоначалникът също ще се впусне в надпреварата с най-мощния джет на Кристиян Киров, най-добрият български пилот с Балканска и вицешампионска титла от европейските шампионати. Стартовете започват от 10 часа на 21 юни до село Широко Поле, на 22 юни след 10 часа са финалните серии, а вечерта на водното огледало срещу КАТ ще бъде официалното откриване с концерт и пиротехническо шоу звук и светлина.    ", "date": "2019.06.18", "title": "Джетове от пет страни в надпревара за Балканската купа"}
{"url": "https://standartnews.com/sport/levski-ss-seriozen-spernik-v-liga-evropa-395118.html", "text": "Отборът на Левски ще срещне Ружомберок от Словакия в първия си европейски сблъсък за това лято. Днес в Нион бе изтеглен жребият за първия квалификационен кръг на Лига Европа. “Сините” бяха сред поставените отбори в група 5 и шансът определи да срещнат най-трудния съоерник сред възможните. Първият мач ще бъде в София на 11 юли, а реваншът седмица по-късно в Словакия.", "date": "2019.06.18", "title": "Левски със сериозен съперник в Лига Европа"}
{"url": "https://www.standartnews.com/sport/arestuvakha-v-parizh-mishel-platini-395082.html", "text": "Бившият президент на УЕФА Мишел Платини бе арестуван в Париж тази сутрин по подозрения в корупция във връзка с присъждането на домакинството на Световното първенство през 2022-ра година на Катар, съобщава \"Льо Монд\". 63-годишният Платини е бил задържан по време на акция, която е част от разследване на процеса на избор на домакин за Мондиал 2022. Катар получи правото да приеме Световното първенство след гласуване на Изпълнителния комитет на ФИФА в края на 2010-та година, като победи кандидатурите на САЩ, Южна Корея, Япония и Австралия. Изборът на ФИФА предизвика доста критики от медии и експерти и бе определен като \"високорисков\", като още в дните след решението на ФИФА имаше обвинения в получаване на подкупи от страна на членовете на Изпълкома. Заради високите температури в Катар се взе и безпрецедентното решение Световното първенство да се проведе през декември, което означава, че всички първенства в Европа ще бъдат прекъснати за повече от месец в края на 2022-ра година. Катар също така е и най-малката по територия държава, която ще бъде домакин на Мондиал, като е три пъти по-малка от Швейцария, която прие първенството през 1954-та година. Това не са първите проблеми на трикратния носител на Златната топка със закона, като в момента той изтърпява четиригодишна забрана за участие и посещение на всякакви футболни дейности, след като бе обявен за виновен за получаването на нерегламентиран хонорар на стойност 2 милиона швейцарски франка от страна на бившия президент на ФИФА Сеп Блатер", "date": "2019.06.18", "title": "Арестуваха Мишел Платини в Париж"}
{"url": "https://standartnews.com/sport/zelenite-orli-vs-orlite-ot-razgrad-395114.html", "text": "Най-титулуваният унгарски отбор Ференцварош е съперникът на Лудогорец в първия квалификационен кръг на Шампионския лига. Ференцварош е 30-кратен шампион на своята страна. Отборът играе домакинските си мачове на „Групама Арена“ в Будапеща, който е с капацитет от 22 хиляди места. Старши треньор на тима е Серхий Ребров. Президент е Габор Кубатов. Любопитна подробност е, че Ференцварош също играе в „зелено-бяло“. Клубът е създаден на 3 май 1899 година. Прякорът им е „зелените орли“. Сред големите постижения на Ференцварош е спечелената Купа на Панаирните градове през сезон 1964/65. Лудогорец за втора поредна година ще се изправи срещу унгарски съперник в квалификациите на Шампионска лига. През миналия сезон съперник на разградчани бе МОЛ Види, от който българският шампион отпадна. Любопитна подробност е, че в състава на Ференцварош играе бившият футболист на Берое Стефан Спировски. В състава на унгарския отбор личи името и на сина на белгийската легенда Марк Вилмотс – Мартен. Водещ нападател на Ференцварош е унгарският национал Тамаш Пришкин. Кариерата му преминава през отборите на Уотфорд, Престън, Ипсуич, КПР, Суонси, Дарби Каунти.", "date": "2019.06.18", "title": "\"Зелените орли\" vs \"орлите\" от Разград"}
{"url": "https://www.standartnews.com/sport/startira-onlayn-obuchenieto-po-proekta-na-bok-smart-sport-395106.html", "text": "Тази сутрин в сградата на Националната спортна академия „Васил Левски“ \r\nбе даде старт на онлайн обученията по проекта на БОК -SMART SPORT, \r\nфинансиран по програма ЕРАЗЪМ+ Спорт на Европейската комисия. \r\nЦел на обучението е чрез преминаване през разработените четири \r\nобразователни модула, да се повишат технологичните умения на елитните \r\nспортисти и треньори, за да се улесни професионалния им път след \r\nприключване на активната спортна кариера. \r\nВ рамките на събитието, бе представена и създадената онлайн платформа, \r\nкоято представя и предоставя за ползване алгоритмите на всички най-добри \r\nпрактики и политики за дуални кариери на елитни спортисти. \r\nСеминарът бе открит от Белчо Горанов, генерален секретар на БОК, който \r\nизтъкна ползата от подобни проекти за следсъстезателната социална \r\nадаптация на спортните хора в обществото. Водещ на презентацията днес бе \r\nинж. Евгени Нончев - създател на платформата, координатор е Теодора \r\nЖилкова, а сред лекторите бе проф. Лозан Митев от НСА. \r\nВ обучението се включиха 20 студенти, преподаватели и спортисти, сред \r\nкоито прекратилите тази година активните си спортни кариери изтъкнати \r\nскиори Мария Киркова и Веселин Цинзов. \r\nРъководител на проекта е Българският олимпийски комитет, а партньори са \r\nИнститутът за спортни науки към Университета на Виена, Университетът \r\nОтто фон Гюрике в Магдебург, Македонският олимпийски комитет и \r\nЕвропейската асоциация за университетски спорт, базирана в Словения. \r\nSMART SPORT подкрепя прилагането на Насоките на Европейския Съюз за \r\nдуални кариери на спортисти чрез създаване на международна мрежа от \r\nзаинтересовани лица, които ще разработят и тестват чрез приложение \r\nиновативна програма за дуални кариери на активни спортисти и треньори.", "date": "2019.06.18", "title": "Стартира онлайн обучението по проекта SMART SPORT"}
{"url": "https://www.standartnews.com/sport/ferari-obzhalva-sanktsiyata-na-fetel-395102.html", "text": "Ръководството на Ферари е отправил официално искане към Международната автомобилна федерация (ФИА) за преразглеждане на наказанието на Себастиан Фетел от Гран при на Канада. Германският пилот беше лишен от победата в последния старт от сезона във Формула 1, след като получи санкция от 5 секунди и първото място беше присъдено на Люис Хамилтън с Мерцедес. „Черните кончета“ имаха срок до 13 юни да обжалва санкцията пред Апелативната комисия към ФИА, но се отказа, след като по правилник наказанията с наложено време като наказание не могат да се обжалват. В официално писмо до ФИА от понеделник Ферари се позовава на член 14 от Международния спортен код. Той гласи, че \"при откриване на нов елемент или доказателство, което не е било налично за стюардите при взимане на решението, може да се организира ново разглеждане на решението\". Италианският отбор ще представи пред ФИА телеметричнни данни от болида на Фетел, GPS информация, а също така и показания от свидетел, в случая германския пилот. Стюардите в Канада взеха решение, без да изслушат четирикратния световен шампион за инцидента, когато обявиха, че Фетел се е върнал опасно на пистата.", "date": "2019.06.18", "title": "Ферари обжалва санкцията на Фетел"}
{"url": "https://www.standartnews.com/sport/voleybolistkite-bikha-svetovnite-shampionki-395100.html", "text": "Националките по волейбол постигна втора поредна победа в турнира Лигата на нациите. В среща от 13-ия кръг, играна в китайския град Нинбо, българките надиграха световния шампион Сърбия с 3:1 (21:25, 25:21, 25:17, 25:23). \r\nВ първия гейм двата тима показаха напълно равностоен волейбол, но в края му сръбкините бяха по-концентрирани и със серия от 5:1 точки успяха да го спечелят с 25:21. \r\nВтората част започна малко по-добре за западните ни съседи, които до средата на гейма имаха преднина от 2-3 точки. Състезателките на треньора Иван Петков попаднаха в трудна ситуация, изоставайки с 15:19, но тогава те намериха ритъма в играта си и преобърнаха хода на срещата. България спечели 10 от следващите 12 разигравания, за да изравни резултата в геймовете. \r\nТова даде сериозно самочувствие на българките и след 25:17 в третия гейм те поведоха с 2:1. \r\nЧетвъртият гейм започна фантастично за българския тим, който поведе с 8:0 точки. Сърбия намали изоставането си до 9:13, но с това три поредни точки България се оттегли на втората техническа пауза с преднина от 7 точки при 16:9. До края на двубоя българките нямаха трудности да запазят аванса си, въпреки финалния щурм на съперника, който отрази 4 последователни мачбола. По този начин националките се поздравиха с втория си успех в турнира. \r\nЗа Сърбия загубата е пета поредна. В класирането сръбкините заемат 10-о място с 15 точки. България е на предпоследното 15-о място със 7 точки, но два кръга преди края е без шансове да се спаси от изпадане. \r\nНася Димитрова и Мирослава Паскова завършиха с по 15 точки за България в мача, а Гергана Димитрова прибави 14. За Сърбия Катарина Лазович и Милица Кубура бяха най-добри с по 16 точки, докато Мая Савич и Сара Лозо прибавиха по 11. \r\nВ сряда предстои предпоследната среща за България в турнира, в която момичетата на Иван Петков срещат домакина Китай. Сърбия пък ще играе с Германия.", "date": "2019.06.18", "title": "Волейболистките биха Световните шампионки"}
{"url": "https://standartnews.com/sport/ludogorets-sreshchu-ferentsvarosh-395112.html", "text": "Футболният ни шампион Лудогорец ще се изправи срещу унгарския Ференцварош в първия квалификационен кръг а Шампионската лига. Това отреди изтегленият днес жребий. Лудогорец ще е домакин в първия мач и ще гостува в реванша. Мачовете от първия предварителен кръг ще се играят на 9/10 юли, а реваншите са седмица по-късно - 16/17 юли. Разградчани бяха поставени, като възможностите са съперник бяха измежду Судува (Литва), Клуж (Румъния), Ференцварош (Унгария), Ньоме Калиу (Естония) и Аарарат-Армения (Армения). В първия предварителен кръг на най-комерсиалния клубен турнир участват 32 тима. Жребият за втория квалификационен кръг ще бъде изтеглен в сряда, 19-и юни от 13 часа.", "date": "2019.06.18", "title": "Жребият реши: Лудогорец срещу Ференцварош"}
{"url": "https://www.standartnews.com/sport/ludogorets-privleche-zhorzhino-395091.html", "text": "Българският Лудогорец и френския Сент Етиен постигнаха договорка за откупуване на трансферните права на халфа Жоржиньо, съобщиха официално от лагера на разградчани. Така националът на Гвинея-Бисау ще стане футболист на шампиона считано от 1 юли 2019 година.  Селекционният съвет на Лудогорец наблюдава внимателно изявите на Жоржиньо в българското първенство с екипа на ЦСКА и след одобрението на треньора Стойчо Стоев бяха стартирани преговорите по неговото привличане. В момента Жорже Фернандо Барбоса Интима, както е пълното име на Жоржиньо, е част от националния отбор на Гвинея-Бисау, който ще участва в турнира за Купата на африканските нации. Тимът на дясното крило е в група с Бенин, Гана и Камерун. Жоржиньо е четвъртото ново попълнение на Лудогорец преди старта на новия сезон след Мавис Чибота (Бней Йехуда), Дан Битон (Ашдот) и Джордан Икоко (Гингам).", "date": "2019.06.18", "title": "Лудогорец привлече Жоржиньо"}
{"url": "https://standartnews.com/svyat/prva-diskoteka-v-sauditska-arabiya-395077.html", "text": "В саудитския град Джида се открива  \"халал\", която е и първата в цялото саудитско кралство. В нея няма да се сервира алкохол, но жените ще имат достъп. Мнозина са възмутени, други пък се радват. \r\nПървата по рода си  тези дни отваря врати в Саудитска Арабия. Намира се в пристанищния град Джида, близо до Мека, край брега на Червено море. Клубът задължително трябва да отговаря на религиозните изисквания на исляма. \r\nВ последно време страната преживя не една и две промени. През лятото на 2018 отпадна  на жени - първите саудитски гражданки вече се сдобиха с шофьорски книжки. Година по-рано жените за първи път получиха разрешение да посещават   зали. А от 2012 г. насам страната официално има и спортистки, които взеха участие на Олимпийските игри. ThinkStock/Getty Images Тези стъпки към либерализация се свързват преди всичко с името на престолонаследника Мохамед бин Салман - новата силна личност в Саудитска Арабия. Той воюва сурово срещу политическата опозиция в страната, но допуска известна  . \r\nСега явно иде ред и на развлекателния сектор. Арабската верига от нощни клубове \"White\", която вече има заведения в Бейрут и Дубай, открива новата дискотека в Джида. Тя се придържа към изискването на саудитските власти да не се предлага алкохол - в кралството е наложена строга забрана за консумация. Жените обаче ще бъдат допускани до дискотеката. iStock/Getty Images Новината за това предизвика много разнородни реакции в социалните медии. Един потребител в Туитър с псевдонима “Just Sayin”, например, се обявява срещу откриването на нощния клуб, защото не харесва сегашната културна промяна в страната. Други се опасяват, че клубът ще доведе до упадък на религията – а това щяло да  опустоши душите на много вярващи. \r\nСаудитският активист по правата на човека Хоулуд Барауида също е скептичен, но по различни причини. Той  поздравява факта, че страната постепенно се отваря към новото. Но това измества вниманието от други, много по-важни проблеми – например от закона за настойничеството, който прави жените зависими от техните мъже и братя. \"Жените в Саудитска Арабия все още да страдат. Те страдат, когато са на работа, в затвора, сред семействата си\", казва Барауида в интервю за ДВ. \r\nДруги - като саудитската журналистка Хани Накшбанди, която в момента живее в Дубай - приветстват откриването на дискотеката, виждайки в това знак за отваряне на страната към модернизма. Тя се надява, че това ще доведе до по-нататъшна либерализация. \"Преди пет години беше немислимо откриването на нощен клуб в Саудитска Арабия, особено в Джида, в относителна близост до двете светини“ (Мека и Медина, бел. ред.). Повечето от гражданите на страната са консервативни, обяснява Накшбанди. Ето защо развитието е бавно. \"Не казвам, че този нощен клуб е голям напредък, но той може да помогне за разпространението на нови идеи и нова култура\", казва журналистката.", "date": "2019.06.18", "title": "Първа дискотека в Саудитска Арабия"}
{"url": "https://www.standartnews.com/sport/ludogorets-sreshchu-ferentsvarosh-395112.html", "text": "Футболният ни шампион Лудогорец ще се изправи срещу унгарския Ференцварош в първия квалификационен кръг а Шампионската лига. Това отреди изтегленият днес жребий. Лудогорец ще е домакин в първия мач и ще гостува в реванша. Мачовете от първия предварителен кръг ще се играят на 9/10 юли, а реваншите са седмица по-късно - 16/17 юли. Разградчани бяха поставени, като възможностите са съперник бяха измежду Судува (Литва), Клуж (Румъния), Ференцварош (Унгария), Ньоме Калиу (Естония) и Аарарат-Армения (Армения). В първия предварителен кръг на най-комерсиалния клубен турнир участват 32 тима. Жребият за втория квалификационен кръг ще бъде изтеглен в сряда, 19-и юни от 13 часа.", "date": "2019.06.18", "title": "Жребият реши: Лудогорец срещу Ференцварош"}
{"url": "https://standartnews.com/svyat/whats-app-se-srina-v-evropa-395076.html", "text": "Whats App се срина в някои страни в Европа и в Латинска Америка. Според Downdetector, който следи прекъсванията на популярни интернет ресурси, сривовете са започнали към 2:02 московско време, съобщават РИА Новости и БГНЕС. Пикът от потребителски оплаквания за неизправности в Whats App е 581 жалби. След срива Whats App възстанови работата си и в момента Downdetector не регистрира никакви оплаквания. По-рано се съобщава, че 79% от потребителите на Whats App са се оплакали от проблеми с доставката и получаването на съобщения, 18% - от проблеми при установяваване на връзката. Проблемите в работата на Whats App са докладвани най-масово от потребители в Испания, Великобритания, Германия и Италия, както и в Латинска Америка – в Бразилия, Перу, Колумбия и Мексико.", "date": "2019.06.18", "title": "Whats App се срина в Европа"}
{"url": "https://standartnews.com/svyat/prodavat-revolvera-s-koyto-se-e-samoubil-van-gog-395086.html", "text": "На търг в Париж ще бъде изложен револверът, за който се смята, че с него се е самоубил Винсент ван Гог. Очаква се наричаният „най-известното оръжие в историята на изкуството“ револвер „Лефуше“ да бъде продаден за около 60 000 евро, съобщава БГНЕС. Експертите по Ван Гог смятат, че той се е застрелял с револвера близо до селището Овер-сюр-Оаз на север от Париж, където е прекарал последните няколко месеца от живота си през 1890 година. Открит от земеделски производител през 1965 г. в същата област, където се смята, че холандският художник си е нанесъл фаталните рани, пистолетът вече е бил изложен в музея на Ван Гог в Амстердам. Докато аукционната къща Art Auction, която продава оръжието, казва, че няма начин да бъде абсолютно сигурна, че това е фаталното оръжие, тестовете показаха, че то е било в земята 75 години, което увеличава вероятността. Холандският художник е взел пистолета от собственика на хана в селото, където е живеел. Той умира 36 часа по-късно. Това не е бил първият му драматичен акт на самонараняване. Две години по-рано през 1888 г. той отрязал ухото си, преди да го предложи на жена в публичен дом в Арл в южна Франция. Докато повече историци на изкуството са съгласни, че Ван Гог се е самоубил, това предположение е поставено под въпрос през последните години, като някои изследователи твърдят, че фаталният изстрел може да е бил произведен случайно от две местни момчета, които си играели с оръжието в полето. Тази теория спечели нова подкрепа в биографичен филм за художника с участието на Уилям Дефо \"Врата на вечността\". Неговият режисьор, известният американски художник Джулиан Шнабел, каза пред AФП, че Ван Гог е нарисувал 75 платна през 80-те си дни в Овер-сюр-Оаз и едва ли ще да е бил настроен да се самоубива. От Art Auction казват, че фермерът, който намира револвера през 1965 г., го е дал на собствениците на хана в Овер-сюр-Оаз, чието семейство сега го продава. \"Техническите тестове на оръжието показаха, че то е било използвано и показват, че е останало в земята за период, който ще съвпадне с 1890 година. Всички тези улики дават основание на теорията, че това е оръжието, използвано при самоубийството\".", "date": "2019.06.18", "title": "Продават револвера, с който се е самоубил Ван Гог"}
{"url": "https://standartnews.com/balgariya-obshtestvo/nova-kampaniya-na-grtskite-medii-sreshchu-blgari-395078.html", "text": "Гръцките медии отново подеха кампания срещу българи, които отдават под наем своите жилища на Халкиди, без да плащат данъци. Очаква се икономическа полиция да прати полицаи под прикритие за разбиване на схемата, предава БНР.  \r\n\"Българи и сърби отново отдават апартаменти под наем на Халкидики, без да плащат данъци\", информира днес в обширен материал вестник \"Етнос\".  \r\nСхемата е позната от години, но вече обхваща всички райони на Халкидики, заяви пред медията Димитрис Хадалис - председател на обединението на собствениците на стаи под наем и малки хотели.  \r\nГърците настояват за масови проверки на чужденците. От икономическа полиция обещават да пуснат полицаи под прикритие, за да прекъснат нелегалните действия на българите.  \r\nСистемата е добре организирана, оплакват се гърците. Сърби и българи закупиха съвсем законно малки апартаменти на Халкидики, които отдават на туристи за 30 евро на вечер на стая, като при гърците - собственици цената е много по-висока, защото плащат данъци.  \r\nИма и посредници, които намират клиенти от реклама в местни вестници до всички входни места към Халкидики. Дори и на плажа предлагат стаи под наем.  \r\nГърците споделят, че се страхуват да информират официално полицията, защото вече има няколко случая на запалени хотели на информатори.  \r\nСлучаят се коментира както в печатните медии, така и в телевизии.", "date": "2019.06.18", "title": "Нова кампания на гръцките медии срещу българи"}
{"url": "https://www.standartnews.com/sport/levski-ss-seriozen-spernik-v-liga-evropa-395118.html", "text": "Отборът на Левски ще срещне Ружомберок от Словакия в първия си европейски сблъсък за това лято. Днес в Нион бе изтеглен жребият за първия квалификационен кръг на Лига Европа. “Сините” бяха сред поставените отбори в група 5 и шансът определи да срещнат най-трудния съоерник сред възможните. Първият мач ще бъде в София на 11 юли, а реваншът седмица по-късно в Словакия.", "date": "2019.06.18", "title": "Левски със сериозен съперник в Лига Европа"}
{"url": "https://standartnews.com/svyat/rusnatsi-katsat-na-lunata-prez-2030-godina-395113.html", "text": "Главният научен институт на Роскосмос представи на Международния аерокосмически салон \"Бурже-2019\" концепцията на руската лунна изследователска програма, предаде ТАСС. Първото кацане на естествения спътник на Земята е предвидено за 2030 г. Космонавтите ще проведат експерименти на повърхността, както и приложни научни изследвания. В този период на Луната ще работят също така автоматични космически кораби. След това се планират редовни мисии и разгръщането на постоянна лунна база. Основният етап е набелязан в периода 2032-2035 г. Постоянната база трябва да бъде изградена именно до 2035 г. По време на редовните лунни мисии ще бъдат разположени ретранслатори, енергийни модули и роботизирани системи. На този етап космонавтите ще провеждат редовни експерименти на повърхността на Луната.", "date": "2019.06.18", "title": "Руснаци кацат на Луната през 2030 година"}
{"url": "https://www.standartnews.com/sport/zelenite-orli-vs-orlite-ot-razgrad-395114.html", "text": "Най-титулуваният унгарски отбор Ференцварош е съперникът на Лудогорец в първия квалификационен кръг на Шампионския лига. Ференцварош е 30-кратен шампион на своята страна. Отборът играе домакинските си мачове на „Групама Арена“ в Будапеща, който е с капацитет от 22 хиляди места. Старши треньор на тима е Серхий Ребров. Президент е Габор Кубатов. Любопитна подробност е, че Ференцварош също играе в „зелено-бяло“. Клубът е създаден на 3 май 1899 година. Прякорът им е „зелените орли“. Сред големите постижения на Ференцварош е спечелената Купа на Панаирните градове през сезон 1964/65. Лудогорец за втора поредна година ще се изправи срещу унгарски съперник в квалификациите на Шампионска лига. През миналия сезон съперник на разградчани бе МОЛ Види, от който българският шампион отпадна. Любопитна подробност е, че в състава на Ференцварош играе бившият футболист на Берое Стефан Спировски. В състава на унгарския отбор личи името и на сина на белгийската легенда Марк Вилмотс – Мартен. Водещ нападател на Ференцварош е унгарският национал Тамаш Пришкин. Кариерата му преминава през отборите на Уотфорд, Престън, Ипсуич, КПР, Суонси, Дарби Каунти.", "date": "2019.06.18", "title": "\"Зелените орли\" vs \"орлите\" от Разград"}
{"url": "https://standartnews.com/svyat/sd-germaniya-nyama-da-vzima-130-evro-za-vinetka-395088.html", "text": "Предизвикалите спорове германски тол такси нарушават законодателството на Европейския съюз, постанови днес Европейският съд, предаде АФП. Решението на съда е в полза на Австрия, която се противопостави на идеята за винетка на стойност 130 евро годишно за частни автомобили, които искат да се движат по магистралите в Германия. Според схемата обаче германците ще получават обратно тази сума при плащане на годишния данък за МПС. Мерките бяха обект на ожесточен спор от години, като планът бе тол таксата да бъде въведена за автомобили от октомври 2020 г. „Таксата дискриминира, тъй като икономическото бреме пада изцяло върху собственици и шофьори на коли, регистрирани в други страни членки“, се казва в мотивите на съда. Плановете на Берлин разгневиха и други страни, сред които Белгия и Холандия. Такси за използване на магистрали въз основа на време или разстояние има в много европейски страни включително в Австрия.", "date": "2019.06.18", "title": "Съд: Германия няма да взима 130 евро за винетка"}
{"url": "https://standartnews.com/svyat/amerikantsite-drzhat-klyuch-za-ruskata-energetika-395108.html", "text": "„Възможно“ е електрическата мрежа на Русия да е подложена на кибератака от САЩ, предаде БиБиСи. Говорителят на Кремъл Дмитрий Песков заяви, че съобщенията, че американски кибервойници са заложили вируси в електрическата мрежа са „хипотетично възможни“. Коментарите му бяха направени в отговор на статия в „Ню Йорк таймс“, която твърди, че военни хакери на САЩ са взели на мушка руски ТЕЦ-ове. Информацията предизвика скептицизъм от страна на експерти и бе отхвърлена от президента Тръмп. В статията си вестникът пише, че американски „код“ е заложен в много елементи от руската електрическа мрежа и че това е ескалация на друга дейност за борба с руската дезинформация и хакерски кампании. Песков заяви, че президентът Тръмп е опровергал тези твърдения и ги е нарекъл „фалшиви новини“. Говорителят на Кремъл допълни: „Ако някой смята, че правителствени агенции правят това без да информират държавния глава, тогава, разбира се, това може да сочи, че кибервойна срещу Русия може да е хипотетична възможност. Той допълни, че жизненоважни сфери от руската икономика са били подложени на непрекъснати атаки, но страната е успяла да им се противопостави и щети не са били нанесени. Според „Ню Йорк таймс“ САЩ проучват руските енергийни системи от 2012 г., но сега са по-заинтересовани от откриването на слабости и внедряване на вируси. Днес Песков заяви, че Москва е била жертва на американски кибератаки от години. „Ние – говоря за няколко от нашите финансови и медийни организации, държавни институции и ключова инфраструктура – сме под атака от няколко години“, каза той. Кибератаките идвали от няколко западни страни, включително САЩ, допълни говорителят на Кремъл.", "date": "2019.06.18", "title": "Американците държат „ключ“ за руската енергетика"}
{"url": "https://standartnews.com/svyat/ispaniya-razbi-ukrainska-mrezha-za-prostitutsiya-395116.html", "text": "Испанската полиция съобщи днес, че е освободила 11 жени, повечето украинки, дошли в Испания с мисълта, че ще работят като камериерки, но се оказали принуждавани да работят като проститутки, предаде Асошиейтед прес, цитирана от БТА. Посочва се, че от 2015 г. международната група е принудила по същия начин над 200 жени да проституират. Испанската полиция допълва, че жените са подмамвани с реклами в интернет, в които били предлагани заем за покриване на разноските по пътуването и добре платени работни места в град Бургос, Северна Испания. След като пристигнели, те били принуждавани под заплаха от насилие да работят като проститутки по 10 часа на ден, седем дни в седмицата. Заради налаганите им глоби заемите никога не се изплащали. Двама испанци и двама украинци са арестувани по подозрение в трафик на хора и участие в организирана престъпна група, наред с други престъпления.  ", "date": "2019.06.18", "title": "Испания разби украинска мрежа за проституция"}
{"url": "https://standartnews.com/svyat/otlagat-severna-makedoniya-i-albaniya-za-es-395122.html", "text": "Европейският съюз изглежда е готов да отложи началото на преговорите по присъединяване с Албания и Северна Македония, тъй като Германия обяви, че не може да даде зелена светлина сега, информира DPA,. Миналия месец Европейската комисия препоръча започване на преговори за членство с двете балкански кандидатки, като предупреди, че в противен случай ще бъде накърнено доверието към ЕС. Двете страни са изпълнили условията, които им бяха поставени миналата година, припомня агенцията. \r\nЕвропейският съюз трябва да има единодушие по въпроса за старт на преговорите. Министрите на външните работи от ЕС ще обсъдят този въпрос на срещата си в Люксембург днес, пише фокус.бг. В Германия обаче консерваторите на канцлера Ангела Меркел \"натискат спирачката\". Този въпрос трябва първо да бъде обсъден в парламента, който обяви, че не е имал достатъчно време, за да разгледа докладите за двете страни кандидатки. \"Ще трябва да дадем това време (на парламента)\", каза германският министър по европейските въпроси Михаел Рот, говорейки преди срещата. \"Но се надявам, че ще постигнем положителна оценка колкото се може по-скоро, най-късно през октомври\", добави Рот, който е от Германската социалдемократическа партия - коалиционен партньор на Меркел. По негово мнение Албания и Северна Македония \"са написали домашното си\", възложено им от Брюксел. Той добави, че Северна Македония заслужава да бъде наградена за това, че миналата година успя да разреши спора за името, който имаше с Гърция. Европейският съюз \"не трябва да загуби доверието\", докато преценява дали да започне преговори за членство с Албания и Северна Македония, предупреди още Рот. Словашкият външен министър Мирослав Лайчак заяви вчера, че преговорите по присъединяване с Тирана и Скопие трябва да започнат сега, \"ако искаме да запазим средство за упражняване на влияние, ако искаме да покажем, че ни е грижа, че сме глобален играч\". Европейски представители смятат, че Северна Македония и Албания трябва да бъдат възнаградени за осъществените стъпки, по-специално за уреждането на спора на Скопие с Атина и за цялостната реформа в съдебната система, извършена от Тирана. Критиците обаче сочат бавния напредък в борбата срещу корупцията и организираната престъпност в двете страни. Не само Германия се колебае, но резерви имат също Франция, Холандия и Дания.", "date": "2019.06.18", "title": "Отлагат Северна Македония и Албания за ЕС"}
