{"url": "https://standartnews.com/biznes/yugoiztochnata-chast-na-stolitsata-s-po-sigurno-elektrozakhranvane-401284.html", "text": "ЧЕЗ Разпределение България извърши модернизация на подстанция „Младост“ в столицата. В изпълнението на проекта компанията инвестира близо 800 000 лв. Мащабната реконструкция беше осъществена за 150 дни и с нейната реализация ще се подобри надеждността на електрозахранването в югоизточните столични райони. \r\n  Над 40 000 домакинства и фирми ще разчитат на по-сигурна услуга след изпълнението на проекта. От подстанция „Младост“ електрозахранване получават кварталите „Студентски град“, „Дианабад“, „Дървеница“, „Изток“, „Младост“ 1 и 2 и вилни зони Малинова долина и Американски колеж. В хода на модернизацията оборудването в подстанцията е подменено с ново поколение, част от елементите са заменени с цифрови, инсталирани са индикатори, съоръженията средно напрежение в подстанцията се управляват дистанционно, което води до по-бърза реакция при необходимост. В следващ етап на модернизацията компанията ще извърши дейности, които ще разширят капацитета на съоръжението и ще увеличат възможността за присъединяване на нови клиенти със сериозна мощност в посочените райони на София.", "date": "2019.09.08", "title": "Югоизточната част на столицата с по-сигурно електрозахранване"}
{"url": "https://standartnews.com/biznes/retsesiyata-idva-po-ryadko-no-stava-po-dlboka-401249.html", "text": "Светът почти никога не е бил толкова неподготвен за рецесия, колкото в момента, поради което е трудно да се предвиди каква ще бъде следващата глобална рецесия, която вероятно ще бъде болезнена и внезапна, по-скоро като поява на неочаквано огнище на ново заболяване, отколкото ежегоден заразителен грип, пише в анализ infostok. Това лято, на фона на инверсията на крива на доходността на облигациите в САЩ, мнозина започнаха да говорят за приближаваща рецесия. В полза на негативния сценарий е спадналата активност и настроенията в индустриалния сектор. И тъй като в повечето развити страни лихвените проценти са близо до нулата, централните банки разполагат с малко инструменти за справяне с кризата. Всеки спад на икономическата активност винаги е плашеща перспектива, а в случая като сегашния още повече. Възможно е тези признаци на забавяне на активността да се превърнат в рецесия в САЩ и в глобалната икономика като цяло. В същото време настоящата ситуация противоречи на модела на рецесиите, който икономиката преживява през последните десетилетия. Те са се променили както в предположенията, така и в честотата. Станали са по-рядко срещани, но често са съпътствани от срив на финансовите пазари, а не от спад на бизнес активността или заради прегряване на икономиката. Прогнозите за рецесиите винаги са били тревожни, но в миналото е трябвало да чакат няколко години, за да се реализират прогнозите. Сега това може да отнеме десетилетия. Икономическият растеж на САЩ продължава 122 месеца и това е най-дългата серия на нарастване на брутния вътрешен продукт (БВП) в историята, откакто се правят проучвания и прогнози за рецесиите. Бившият председател на Федералния резерв на САЩ (Фед) Джанет Йелън смята, че митовете за прогнозиране на периодите на икономическа експанзия са остарели. Според нея, по-дългите периоди на растеж означават, че е по-малко вероятно да настъпят рецесии. През 35-те години след Втората световна война САЩ преживява 8 рецесии, а през следващите 35 години - само четири. Подобна тенденция се наблюдава и в други развити страни. През 90-те години на миналия век и първото десетилетие на 21 век икономистите говорят за „голямо забавяне\", което предполага значително намаляване на колебанието на темповете на растеж спрямо началото на 80-те години. След финансовата криза от 2008 г. стана ясно, че това явление е реално. В днешно време силната волатилност на тримесечните показатели за БВП е най-ниската в историята на САЩ. За това има няколко обяснения. Първо, това е намаляване на циклите на запасите в промишлеността: използването на по-модерни технологии намали нуждата от корекции на запасите. Второ, това е структурният преход на икономиката към услугите. По-доброто обяснение може да бъде успехът на централните банки в стабилизирането на инфлацията и предотвратяването на цикъла на бум и спад. Повечето рецесии в САЩ през годините след Втората световна войната започнаха, когато икономиката беше прегрята, инфлацията беше висока и Фед повишава лихвените проценти, за да задуши търсенето. Това не се наблюдава от няколко десетилетия, но наскоро Федералният резерв повиши лихвите и световните централни банки го последваха като се опитваха с паричната си политика на подпомагане да ускорят инфлацията. Когато регулаторите не се страхуват от инфлацията, те могат да въведат стимули за поддържане на икономиката. Но рисковият фактор е, че те нямат достатъчно боеприпаси, за да се справят с шокове като Brexit или вносните тарифи на Тръмп за китайски стоки. Централните банки, разбира се, се опитват. Федералният резерв премина към понижаване на лихвите и едва през август към него се присъединиха Индия, Тайланд, Филипините и Нова Зеландия. Стимули се въвеждат и в Южна Корея и Великобритания. Китай е готов да предприеме допълнителни мерки в тази посока. Всичко това затруднява прогнозирането на рецесиите. Когато заплахата е очевидна, властите са активни. Да се заложи, че настоящото забавяне ще се трансформира в глобална рецесия, е като да се обявят като неуспешни настоящите стимулиращи мерки. И тук може да се формира още една лъжливо предположение: Централните банки ще предприемат мерки за предотвратяване на рецесията, така че няма сериозна заплаха. През 2008 г. рецесията започна с финансовия сектор и ипотечната криза, а през 2001 г. - с колапса на балона на dot-com индустрията. Ако колебанията в темповете на нарастване и спад на реалната икономика са трудни за прогнозиране, тогава определянето на времето на настъпване на финансовата криза е почти невъзможно. Анализаторите може да сочат като причина дисбалансите на пазара, но те могат само да гадаят как и кога са започнали. Има няколко признака, че сме в късните етапи на настоящия икономически цикъл. По исторически стандарти цените на активите са високи. Частният дълг нарасна значително в Китай и няколко периферни страни. Администрацията на Тръмп облекчава финансовата регулация. Всичко това увеличава рисковете. Но признаците на стрес, които често предхождат криза, далеч не винаги са очевидни. Всичко това не означава, че рецесията няма да дойде, но съдейки по примера на последните спадове, няма признаци, че тя вече е започнала. С увереност може да се каже: ще бъде много трудно да се справим с икономическите спадове в сегашната среда и бъдещите рецесии може да станат още по-болезнени.", "date": "2019.09.08", "title": "Рецесията идва по-рядко, но става по-дълбока"}
{"url": "https://standartnews.com/biznes/pogvat-onlayn-prodazhbite-na-posobiya-za-uchenitsi-401233.html", "text": "Модата да се пазарува през интернет, включително пособия и други стоки за учениците става основна цел на проверките на комисарите по защита на потребителите в идните дни и седмици. Това съолщи пред ТВ Европа шефът на КЗП Димитър Маргаритов. „Нашият фокус ще бъде и върху онлайн пространството, тъй като в последните години, включително и по жалбите в предишни периоди, виждаме как родителите предпочитат да пазаруват и в интернет, където също се предлагат от електронните магазини доста каталози, комбиниращи необходимите стоки за старта на годината“, отбеляза председателят на КЗП.  „Във форумите, които сме проследявали, хората коментират, че след първоначалната еуфория около подготовката на учениците и закупуването на тези стоки, впоследствие са ги видели на други места на по-ниски цени. Притиснати от времето, обикновено се доверяваме на някой друг вместо нас да реши проблема с целия този списък от необходими неща. Но има достатъчно време и все още да бъде направен внимателен преглед и да бъдат сравнени оферти, за да не се получава впоследствие разочарование. А ние, от своя страна, ще следим за коректността при обявяването на тези промоции и намаления“, каза още той. При подготовката на новата учебна година родителите да внимават за обявяването на цените и то най-вече в случаите, когато избират различни комплекти – комбинация от пособия, стоки, раници, дрехи и пр., призова Димитър Маргаритов.   „Понякога търговците с цел наистина да улеснят родителите предлагат такъв тип оферти, но невинаги това е най-изгодната цена. Затова един от акцентите при нашите проверки е коректното обявяване на тези цени. А когато говорим за различен тип промоции, акции, намаления – проследяваме дали съответства на действителността този анонс“, посочи Маргаритов. Той добави, че при проверките се обръща внимание още на безопасността на стоките и верността на информацията за техните характеристики, които често биват описвани доста примамливо да родителите.", "date": "2019.09.08", "title": "Погват онлайн продажбите на пособия за ученици"}
{"url": "https://www.standartnews.com/sport/lokler-trgva-prvi-na-montsa-dnes-401198.html", "text": "Пилотът на Ферари във Формула 1 Шарл Льоклер ще стартира днес в Гран При на Италия от първа позиция след квалификацията в Монца. Стартът е от 16,10 ч. След него със само 39 хилядни от секундата се нареди Люис Хамилтън (Мерцедес), следван от съотборника му Валтери Ботас.  Преди това Себастиан Фетел с Ферари бе най-бърз в третата свободна тренировка, втори бе Макс Верстапен с Ред Бул, а третото място разделиха Валтери Ботас и Шарл Льоклер.", "date": "2019.09.08", "title": "Льоклер тръгва първи на Монца днес"}
{"url": "https://standartnews.com/regionalni/vlado-trichkov-na-voden-protest-401253.html", "text": "Жители на софийското село Владо Тричков отново излязоха на протест. Причината - водният режим. Според протестиращите в част от махалите в района чешмите били сухи повече от три месеца, а водоноската била крайно недостатъчна. Протестиращите блокираха пътя за Своге през селото и се заканиха, че няма да спрат с протестите си докато проблемът не бъде решен. Властите обясняват, че основната причина за липсата на вода са трайното засушаване в последните месеци както и нарасналият брой жители. „Тези млади семейства, тези съвременни екстри - басейни, райграсчета, градинки и прочее, какво да ви кажа - и малкото вода, която имаме, не я използваме рационално”, каза Иван Николов, кмет на селото. „Нищо не поемат, никаква отговорност, само вземат проекто пари, слагат си ги в джобовете и си правят техните вили и къщи”, коментира една от протестиращите.", "date": "2019.09.08", "title": "Владо Тричков на воден протест"}
{"url": "https://www.standartnews.com/sport/lokler-specheli-gran-pri-na-italiya-401250.html", "text": "Шарл Льоклер с Ферари Гран При на Италия от календара на Формула 1. Успехът е първи за Ферари на Монца от 2010-а година насам. Тогава победи Фернандо Алонсо. Днес младият монегаск водеше от началото до края, като удържа натиска от Мерцедес в лицето на Люис Хамилтън и Валтери Ботас. Шампионът Хамилтън завърши трети, а съотборника му е втори. Себастан Фетел тотално се провали, като рано допусна грешка и се завъртя, беше и наказан и в крайна сметка остана едва 14-и, с което бъдещето му в отбора изглежда все по-мрачно. Дани Рикардо и Нико Хюлкенберг донесоха 4-о и 5-о място на Рено, а десетката допълниха Алекс Албон, Серхио Перес, Макс Верстапен, Антонио Джовинаци и Ландо Норис. Хамилтън загуби само 2 точки от аванса си в класирането, като има 284 точки, докато Ботас е с 221. Макс Верстапен остава трети със 185, докато вече плътно зад него е Льоклер със 182. \r\n ", "date": "2019.09.08", "title": "Льоклер спечели Гран при на Италия"}
{"url": "https://www.standartnews.com/sport/nyakoy-v-sofiya-udari-227-mln-ot-tototo-401251.html", "text": "Джакпотът в 72-и тираж на играта „Тото 2 - 6 от 49“ в размер на 2 270 566 лева беше спечелен тази вечер. Фишът е пуснат в град София. Джакпотът в играта стартира от нови 2 000 000 лева и се очаква за следващия тираж да достигне 2 150 000 лева.  За четвъртък печалбите ще достигнат общо 6 095 000 лева. Джакпотът в играта 6/42 ще бъде 660 000 лева. В играта 5/50 сумата е до 3 000 000 лева, а в Тото Джокер – 30 000 лева. Днес бяха изтеглени и 35-те късметлии, които ще спечелиха невероятни бонус печалби по 1 000 лева от втората промоционална кампания в програмата за лоялност на тотализатора – „ТОТО КЛУБ“. Номерата на печелившите карти можете да намерите онлайн на сайта – www.toto.bg. Тя приключи на 05.09.2019 г. От 06.09.2019 г. от СПОРТ ТОТО дадоха старт на две нови кампании, които дават шанс на участниците да грабнат феноменални бонус печалби. Печелившите комбинации в игрите, които бяха изтеглени на живо в предаването на СПОРТ ТОТО в ефирите на БТВ и БНТ, са:               Печелившите числа в игрите Втори тото шанс на „Тото 2 - 5 от 35” и Втори тото шанс на „Тото 2 – 6 от 49“, които бяха изтеглени в петък, 06 септември, за 71-ия тираж, са:                 В тях участваха всички играни комбинации за играта „Тото 2 - 5 от 35” и „Тото 2 – 6 от 49“ за предходния 71-и тираж без допълнителен залог. Утре, 09 септември, ще бъдат изтеглени печелившите комбинации за 72-ия тираж. Във Втори тото шанс на играта „Тото 2 – 6 от 49“ печалбата ще достигне до 100 000 лева плюс страхотен градски автомобил, а в „Тото 2 – 5 от 35“ – до 200 000 лева, отново без допълнителен залог. Единственото условие е да запазите фиша си до тегленето на двете игри на следващия ден. В играта с допълнителни печалби за почитателите на моментните лотарийни игри „ПЕЧАЛБИ ПЛЮС – СУМИ ЗА ДУМИ”, победител стана Габриела Рашиди, която спечели 1 000 лева, защото беше по-бърза и съобразителна от своя съперник Николай Славчев, който си тръгна с награда от 100 лева. В „ПЕЧАЛБИ ПЛЮС – СУМИ ЗА ДУМИ” могат да участват всички, които имат непечеливши талони от моментните лотарийни игри на Български спортен тотализатор. Необходимо е да регистрират кодовете за печалба от всеки талон в своя профил на   и да проследят дали някой от тях няма да бъде определен чрез жребий за участие на живо в предаванията по БНТ - четвъртък или неделя. Печалбата е до 1 000 лева.           Залози за игрите на Български спортен тотализатор се приемат във всички тото пунктове и в партньорски обекти, обозначени със стикер СПОРТ ТОТО, както и онлайн на интернет страницата  .    ", "date": "2019.09.08", "title": "Някой в София удари 2,27 млн. от тотото"}
{"url": "https://standartnews.com/regionalni/izgoryakha-70-dekara-tsarevitsa-vv-vrachansko-401220.html", "text": "70 декара царевични насаждения във Врачанско бяха унищожени от пожар, съобщават от полицията. Около 17 часа на 7 септември в РУ в Роман е получен сигнал, че в землището на село Камено поле гори блок, засаден с царевица. На място е установено, че са изгорели около 70 декара от земеделски блок, пише Булнюз. По данни на собственика и пристигналия на мястото екип на Районна служба Пожарна безопасност и защита на населението Мездра, огънят, обвханал царевичните насаждения, е дошъл от запалени стърнища, намиращи се в землището на село Бресте. По случая е образувано досъдебно производство.  ", "date": "2019.09.08", "title": "Изгоряха 70 декара царевица във Врачанско"}
{"url": "https://standartnews.com/regionalni/s-evrgriyni-ot-bg-filmi-otkrivat-esenniya-panair-v-razgrad-401237.html", "text": "С култови  музикални парчета от старите Бг филми  откриват Есенния  панаир в Разград.  На 10 септември вечерта  на сцената на Ронда в градския парк ще излезе Хилда Казасян, която ще изнесе своя музикален спектакъл „Да послушаме кино“.Заедно с нея като гост изпълнители  публиката ще чуе  майстора на кавала Теодосий Спасов и българския Синатра Васил Петров. 27-то издание на традиционния есенен панаир  в Разград  ще бде открито от кмета  доктор Валентин Василев. Тази година в  търговското изложение ще се включат 30 фирми  производители от цялата страна, а атракционите за деца ще бъдат 26.  12 скари ще примамват публиката да замези на панаира, а още 20 търговци ще открият щандове за храни и напитки  в парка. Културният афиш на  празника включва петдневна концертна програма. Освен Хилда  на сцената  в градския парк в Разград ще  пеят фолкдивата Кали и любимата на тинейджърите DARA.  На 12 септември четвърътък на площад „Момина чешма“  ще  се състои концертът „Музика под звездите“ . На него  диригентът Максим Ешкенази ще представи програма от най-големия фестивал за класическа и фолклорна  музика на открита сцена у нас „Фортисимо фест – Разград 2019“.", "date": "2019.09.08", "title": "С евъргрийни от Бг филми откриват Есенния панаир в Разград"}
{"url": "https://standartnews.com/regionalni/v-shumen-raznasyat-knigi-po-domovete-401222.html", "text": "Библиотека „Стилиян Чилингиров” в Шумен инициира услугата разнасяне на книги по домовете. Тази услуга на библиотеката е насочена към техни читатели, които са с трайна или временно ограничена подвижност. Предвидено е улеснение и за тези, които все още нямат читателска карта. Те могат да се регистрират дистанционно. Заявката за доставка на книги по домовете може да включва най-много три книги със срок на връщане 30 дни и право до три презаписвания. Заявки за услугата, както и справки за търсени заглавия и автори, ще се приемат в отдел „Заемна за възрастни” на тел. 0879060070 и 054/877-332, вътр. 103. Услугата за доставка на книги по домовете ще стартира на 25 септември и ще се осъществява всяка сряда, уточняват от библиотеката.", "date": "2019.09.08", "title": "В Шумен разнасят книги по домовете"}
{"url": "https://standartnews.com/regionalni/bivsh-gubernantor-izdigna-za-kmet-vv-vratsa-bsp-401229.html", "text": "\r\n    Бившият зам.-кмет на Враца и бивш областен управител Момчил Младенов е кандидатът за кмет и водач на листата на БСП на предстоящите местни избори през октомври. Това реши провелата се днес конференция на общинската организация на червените в областния град. В листата от гражданската квота влизат още директорът на средното училище \"Христо Ботев\" Виктор Кръстев, о.р. подп. Стефчо Велин, бившият общински съветник Владимир Ценов, бившия шеф на строителния отдел на общината Гриша Иванов и др.. \r\nИзненадващо врачанските социалисти са отхвърлиха номинацията на областния лидер Иво Лилов за листата за общински съветници. \r\n ", "date": "2019.09.08", "title": "БСП вдига бивш губернантор за кмет на Враца"}
{"url": "https://www.standartnews.com/sport/lyuta-bitka-v-kralskiya-klas-na-evropeyskata-dzhet-kupa-401252.html", "text": "През втория ден на Европейската джет купа София 2019 във водите на \r\nязовир „Искър“ се състояхаа най-горещите надпревари между основните \r\nпретенденти за титлите при децата, жените и мъжете. \r\n \r\nПри децата в клас Джуниър най-високо на почетната стълбица застана Антон \r\nГорещилов. В категория Експерт при дамите шампион стана Теа Щърбанова. В \r\nКралския клас, където се пришпорват най-силните машини, до последните \r\nметри с пълна газ се преследваха Никос Флоросот Гърция и нашият \r\nсъстезател Марио Михалев. Българинът водеше в две-трети от обиколките, \r\nно във финалните метри отстъпи на гръцкия състезател. Публиката през \r\nцялото време подкрепяше нашето момче, но опитът на съперника му в крайна \r\nсметка го лиши от първото място.  С тактическо каране заради победите в \r\nсъботния ден, Янис Лемпесис отново от Гърция си осигури титлата в \r\nнай-тежкия клас, като събра 163 т. пред съотборника си Никос Флорос – \r\n161 т. Марио с актив от 149 т остана трети. \r\n \r\nВ свободния стил маншовете спечели Дени Денилам, който и през двата дни \r\nводеше в класирането, а зрителите ще го запомнят със салтата, които \r\nправеше за атракцион на публиката. След края на надпреварата се състоя \r\nтържественото закриване, като купите на шампионите и техните подгласници \r\nвръчиха лично кметът на община Самоков Владимир Георгиев. \r\n \r\nЕвропейската джет ски купа ще остане в историята с отличната организация \r\nот страна на домакините - Българската водомоторна федерация и фондация  \r\n„София - Европейска столица на спорта“, както и с уникалното нощно шоу \r\nвъв водите на язовир Искър с джетове и флайтборд спектакъл.", "date": "2019.09.08", "title": "Люта битка в Кралския клас на Европейската джет купа"}
{"url": "https://standartnews.com/kultura/zueka-e-vtoriyat-vodeshch-na-maskiraniyat-pevets-401216.html", "text": "Най-добрата двойка водещи на България - Димитър Рачков и Васил Василев – Зуека - се впускат в предизвикателството, наречено „Маскираният певец“. Неповторимите и любими на зрителите актьори за първи път в професионалната си кариера ще се изправят пред ситуацията да не знаят с кого делят сцената. Шестнадесет родни звезди ще имат трудната задача да скрият самоличността си за цели три месеца не само от водещите, но и от цяла България, включително от най-близките си хора. Те ще се борят за любовта на зрителите, разчитайки само на гласа и изпълнението си, скрити под уникалните костюми на митични същества и животни. Стартът на хитовия световен формат е на 14 септември от 20:00 само по NOVA. В продължение на два часа шоуто ще държи зрителите на нокти и ще ги провокира да започнат свое разследване, за да разкрият всички неизвестни.  ", "date": "2019.09.08", "title": "Зуека е вторият водещ на „Маскираният певец“"}
{"url": "https://www.standartnews.com/sport/shikov-i-glushkova-sa-1-v-detskiya-mastrs-401221.html", "text": "Калоян Шиков (ТК \"Ямбол 2005\", гр.Ямбол) и Андрея Глушкова (ТК \"ДЕМА\", гр.София) спечелиха първите места на Мастърс турнир за момчета и момичета до 10 годишна възраст. Надпреварата от календара на БФТенис се проведе на кортовете на СК \"ДЕМА\" в София с подкрепата на турнира \"Лидерите\" на \"Стандарт\". В турнира участваха 16 момчета и 16 момичета. Първоначално те бяха разпределени в групи от по 4 състезатели и играха по системата \"всеки срещу всеки\". Първият и вторият в класирането на групите образуваха първа осмица, в която се игра по усъвършенствана схема до пълно разпределение на местата. По същия начин третият и четвъртият в класирането на групите играха за местата от 9-о до 16-о. Изключително оспорвани и драматични бяха финалите и при момчетата и при момичета. При момчетата Калоян Шиков (ТК \"Ямбол 2005\", гр.Ямбол) направи обрат и победи с 1-4, 4-1, 12-10 Владимир Цонков (ТК \"1882\", гр.София). В спор за третото място Борис Бонев (ТК \"Малееви\", гр.София) се наложи с 6-4 над Виктор Атанасов (ТК \"Осогово Елит\", гр.Кюстендил). При момичетата Андрея Глушкова (ТК \"Дема\", гр.София) победи във финала с 4-0, 1-4, 12-10 Рая Стайкова (ТК \"Свиленград\", гр.Свиленград). В мач за третото място Александра Антонова (ТК \"Русе\", гр.Русе) се наложи с 6-1 над Михаела Бобева (ТК \"Черноморец\", гр.Бургас).", "date": "2019.09.08", "title": "Шиков и Глушкова са №1 в детския \"Мастърс\""}
{"url": "https://standartnews.com/svyat/khrvatiya-poema-razshiryavaneto-na-es-401232.html", "text": "Хърватия поема разширяването на Европейския съюз. Тя ще продължи започнатото от България . През последните две години нашата страна положи много усилия за връщането на темата за Балканите в дневния ред на ЕС. По всяка вероятност хърватският евродепутат Дубравка Шуица от ЕНП ще бъде номинирана за еврокомисар по  то в ръководената от Урсула фон дер Лайен Европейска комисия, съобщиха дипломатически източници от Брюксел. Дубравка Шуица беше предложена за един от 27 еврокомисари през август, а Фон дер Лайен се очаква да обяви имената на номинираните във вторник. Ако бъдат одобрени от Европейския парламент, новите комисари ще започнат мандата си на 1 ноември. Шуица е   на Хърватския демократичен съюз (ХДС) от 1990 г., а от 2001 до 2009 г. е кмет на Дубровник. Тя е   на Европейския парламент от 2013 г., а през 2019 г. е избрана за вицепрезидент на Европейската народна партия. Дубравка Шуица се обяви в подкрепа на  ството на Западните   в ЕС и в частност подкрепя Босна и Херцеговина. Все пак евродепутатът многократно е посочвала, че е нереалистично да очакваме Сърбия да стане   на ЕС до 2025 г. През лятото европейски медии съобщиха, че и Словения, и Унгария се интересуват от портфолиото на политиките за   и съседство, което в момента е ресор на Йоханес Хан. Голяма роля за съживяването на процеса на   на Европейския съюз по посока на Западните   изигра България и нейното председателство в Съвета на ЕС през първата половина на 2018 г. Това се признава от всички отговорни европейски фактори, включително многократно се е заявявало от водещата страна Германия и нейния канцлер Ангела Меркел. По време на българското председателство през май 2018 г. беше организирана първата от много години среща на върха ЕС-Западни  . София винаги е била ревностен защитник на страните от региона, особено на Македония, на която помага много активно през последните две години за нейната интеграция в НАТО и ЕС.", "date": "2019.09.08", "title": "Хърватия поема разширяването на ЕС"}
{"url": "https://www.standartnews.com/sport/bashchata-na-grisho-razkri-kolko-tezhka-e-bila-kontuziyata-mu-401234.html", "text": "Димитър Димитров, баща на тенисист №1 на България Григор Димитров, беше удостоен със званието \"Почетен гражданин\" на Хасково. Отличието бе връчено на треньора на тържествена сесия на Общинския съвет на днешния празник на града. Така той стана втория член от фамилията, който е носител на званието след след сина си, първата ни ракета Григор Димитров, който също е почетен гражданин на южния областен център от 31 януари 2014 г. \r\n \r\nГорд и щастлив съм с признанието, каза Господинов от сцената на драматичния театър \"Иван Димов\", където се състоя церемонията. Това е признание за целия спорт в града. Доста хора преди мен са положили основите на тениса и аз съм щастлив, че успявам да допринеса за неговото развитие, посочи Господинов пред препълнената зала. \r\n \r\nНадявам се на подкрепа и от вас, медиите, добави по-късно пред репортери треньорът. Той увери, че се гордее с Григор. Най-важното и радостното е, че последният ядрено-магнитен резонанс мина преди US-open. Григор имаше 40 процента разкъсване на мускула в раменната става. В момента обаче няма абсолютно нищо и затова може би това е една от причините да бъде освободен и да играе с по-голямо желание, отбеляза Димитров. \r\n \r\nВинаги, когато той се чувства добре на корта и когато представя най-доброто, винаги съм бил удовлетворен. Григор не е спирал да мисли за Хасково и при всеки един удобен момент си идва в града. По всяка вероятно следващата му среща с вас, медиите, ще бъде през месец ноември, съобщи още Господинов в отговор на журналистически въпрос. \r\n \r\nПредложението за удостояването на Господинов бе внесено и прието в органа на местното самоуправление през месец юли. Негов автор бе Инициативен комитет. Още 15 тенисисти и спортни деятели в тениса бяха номинирани с отличието \"Почетен знак на Хасково\". \"Почетен знак на Хасково\" беше присъден и на 7 бивши състезатели и треньори по тенис на маса, също един от спортовете с голяма популярност в Хасково. Тези награди ще бъдат връчени по-късно днес на тенис-кортовете. \r\n \r\nДимитър Господинов Димитров е роден през 1967 година в Хасково. От 1991 година досега е треньор по тенис в родния си град с лиценз \"АА\". Под негово ръководство възпитаниците му са постигнали множество национални и международни успехи. Докато той бе наставник на Григор, възпитаникът му стана европейски шампион по тенис до 14 г., спечели титли за състезатели до 16-години на турнирите в САЩ \"Еди Хер Интернешънъл\" и \"Ориндж Боул\" през 2006 година, вдигна купата на европейски шампион до 16 години в Москва през 2007 година, завоюва шампионски титли за юноши на \"Уимбълдън\" и \"US - open\" през 2008 година и зае позицията номер 1 в Световната ранглиста за юноши. Димитър Господинов бе и капитан на българския национален отбор за Купа \"Дейвис\" през 2013 и 2014 година.", "date": "2019.09.08", "title": "Бащата на Гришо разкри колко тежка е била контузията му"}
{"url": "https://standartnews.com/svyat/1500-stanakha-zhertva-na-zhegite-vv-frantsiya-401236.html", "text": "Силните жеги, обхванали Франция през юли тази година, доведоха до смъртта на 1500 души, съобщи здравният министър Анес Бюзен по радио „France Inter”, предаде БГНЕС. Тя уточни, че в сравнение с рекордните жеги от 2003 г., броят на починалите това лято е 10 пъти по-малко. \r\n„Жегите през 2003 г. продължиха 20 дни. Тази година имахме 18 дни на две вълни, но много горещи с изключително високи температури“, припомни Бюзен. \r\nЗдравният министър съобщи, че половината от починалите тази година са на възраст над 75 години. „Въпреки тези трудни условия, ние успяхме, благодарение на превенцията и правилното информиране на населението, да свалим смъртността с 10 пъти в сравнение с 2003 г.“, подчерта Бюзен и благодари на професионалната мобилизация на служителите от здравния сектор. \r\nПрез юни тази година Франция преживя температурен рекорд от 46 градуса по Целзий.", "date": "2019.09.08", "title": "1500 станаха жертва на жегите във Франция"}
{"url": "https://www.standartnews.com/sport/nadal-i-medvedev-opredelyat-dnes-koy-e-1-na-us-open-401226.html", "text": "Рафа Надал и Даниил Медвед ще определят довечера, кой ще спечели титлата при мъжете в тазгодишното издание на US Open. Финалът на централния корт \"Артър Еш\"  е от 23,00 ч (б.в.) и ще бъде излъчен пряко по Евроспорт 1. Победителят ще си тръгне с чек за 3,85 млн. долара, а за финалиста ще останат 1,9 млн. долара. Очаквано фаворит за победата според букмейкърите е Надал. До момента Рафа и Медведев са се срещнали веднъж в тура и това стана на финала в Монреал през тази година. Тогава Матадора стигна до лесна победа в два сета и завоюва отличието от надпреварата, но днес руснакът ще се опита да си вземе сладък реванш. Рафа има страхотна статистика във финали на турнири от това ниво срещу играчи, които не са в голямата четворка на световната ранглиста. В търсенето на своя 19-и трофей от \"Шлема\" Матадора се изправя срещу Медведев със статистика от 8-1 победи срещу тенисисти извън топ 4 във финали от това ниво. Статистика, която говори, че Матадора е повече от фаворит днес. Не може обаче да не се отбележи, че пътят на Рафа до финала бе повече от лесен. В спор за място във финала той се справи с италианеца Матео Беретини, който е 25-и в световната ранглиста. До момента в своята кариера Рафа има на сметката си общо 83 титли. Освен това той е спечелил и 3 трофея през този сезон - в Рим, Монреал и \"Ролан Гарос\", докато неговият противник има на сметката си общо 5 титли през кариерата си и две през тази година - в София и Синсинати.", "date": "2019.09.08", "title": "Надал и Медведев определят днес кой е №1 на US Open"}
{"url": "https://standartnews.com/svyat/sled-razmyanata-na-plennitsi-kholandiya-poiska-tsemakh-401242.html", "text": "Холандия се е обърнала към Русия с искане за екстрадиция на жителя на самопровъзгласилата се Донецка народна република Владимир Цемах, освободен от Киев от задържане под стража съгласно условията на размяна с Москва. Това съобщи вчера холандският вестник \"Фолкскрант\", цитиран от Монитор. Преди това холандското правителство изрази съжаление, че Цемах, който представлява интерес в качеството на свидетел за Съвместната следствена група, разследваща катастрофата със самолета \"Боинг\" в Украйна през юли 2014 г., беше включен в списъка на разменените вчера задържани лица между Русия и Украйна. Русия и Украйна си размениха по 35-има пленници в събота. Според наличната информация холандските власти са призовали Киев да се откаже от включването в списъка на разпитания преди това Цемах, но Украйна е могла само да отсрочи за известно време размяната, което позволило на прокуратурата да разговаря още веднъж с него. \r\nПо данни на \"Фолкскрант\" холандската прокуратура е информирала роднините на загиналите при катастрофата с боинга, че Холандия е изпратила на Русия искане за екстрадиция. През юли Службата за сигурност на Украйна съобщи, че е задържан шофьорът на камиона, който е превозвал зенитно-ракетния комплекс „Бук“, от който, според международната следствена група, е свалил малазийский „Боинг” край Донецк преди 5 години. В превоза на ракетата „Бук“ е заподозрян боец от Донбас, съобщи по време на брифинг зам.-шефът на следственото управление на Службата за сигурност на Украйна Виталий Маяков. Сайтът Bellingcat публикува истинските имена на няколко бойци, които са замесени според украинските служби. Там е името на Владимир Борисович Цемах (роден на 4.07.1961 г.). Цемах командва подразделение за противовъздушна отбрана в град Снежний. Той се намира близо до мястото, откъдето е изстреляна ракетата „Бук”, която е свалила MH17, като се предполага, че той е управлявал „Бук“-а. Според Bellingcat, Цемах е арестуван на 27 юни 2019 г. След два дена е бил изправен пред киевски съд. В обвинителния акт се казва, че го подозират в престъпление по чл. 258-3 ч. 1 от Наказателния кодекс на Украйна за създаване на терористична организация. Според украинските служби, на записите, направени с телефон, се вижда как камион превозва ЗРК „Бук”. Заподозреният е заловен с надписа на камиона. Според изявление на украинските служби, заподозреният излежава наказание в Украйна. Той е задържан три години след свалянето на самолета. Според Украинската служба за сигурност, повече от 150 човека са уличени в транспортирането на системата „Бук” от Русия към Украйна и обратно, според разследването на международната група. През юни съвместен екип от експерти, ръководен от Холандия, който разследва катастрофата със самолета на Malaysia Airlines през 2014 г. в Донбас, обвини трима руснаци и един украинец от Руското военно разузнаване (ГРУ). Според разследващите, четиримата - Игор Гиркин-Стрелков, Сергей Дубински, Олег Пулатов и Леонид Харченко, са участвали в ракетната атака срещу полет МН17. Единият от обвинените агенти на ГРУ – ръководителят на руските сепаратисти в Украйна Игор Стрелков-Гиркин, е считан за човек на руския олигарх Константин Малофеев и е изключително близък с неговото подставено лице – белгиеца с руски паспорт Пиер Луврие. Имената и на тримата нашумяха у нас преди няколко години, след като именно през Луврие подсъдимият за източването на КТБ банкер-беглец Цветан Василев се опита да измъкне под носа на държавата 6 от „златните авоари“, финансирани от трезора. Сред тях бе и военният завод „Дунарит“, за който в последствие Василев и Малофеев направиха втори опит да заграбят – през друго подставено лице на руския олигарх – Дмитрий Косарев. Съвместният разследващ екип планира да съди заподозрените в наказателен съд в Хага. Самолетът Boeing 777 изпълняваше полет от Амстердам за Куала Лумпур, като падна с 298 души на борда. Нямаше оцелели. Най-много от загиналите пътници бяха граждани на Холандия. Според официалната информация на самолета е имало 193 холандци, 43 граждани на Малайзия, 38 австралийци, 12 индонезийци, 10 британци и един гражданин на Нова Зеландия.  ", "date": "2019.09.08", "title": "След размяната на пленници: Холандия поиска Цемах"}
{"url": "https://standartnews.com/svyat/grtsiya-s-ostr-komentar-km-erdogan-401243.html", "text": "След по-рано през деня даде зелена светлина на приватизацията в Гърция и обяви намаление на данъците, премиерът на Гърция Кириакос Мицотакис направи и остър коментар за Турция. Тя не трябва да се опитва да притиска Атина или Европа в опит да получи подкрепа за план за разселване на бежанци в Северна Сирия, информира \"Ройтерс\". Турция планира да разсели 1 милион бежанци в Северна Сирия и може да пусне мигрантите към Европа, ако не получи необходимата международна подкрепа за плана, предупреди турският президент Реджеп Ердоган в четвъртък. Ердоган трябва да разбере, че не може да заплашва Гърция и Европа с цел да си осигури повече ресурси за справяне с бежанския въпрос, каза Мицотакис на пресконференция в Солун.  ", "date": "2019.09.08", "title": "Гърция с остър коментар към Ердоган"}
{"url": "https://standartnews.com/sport/lokler-trgva-prvi-na-montsa-dnes-401198.html", "text": "Пилотът на Ферари във Формула 1 Шарл Льоклер ще стартира днес в Гран При на Италия от първа позиция след квалификацията в Монца. Стартът е от 16,10 ч. След него със само 39 хилядни от секундата се нареди Люис Хамилтън (Мерцедес), следван от съотборника му Валтери Ботас.  Преди това Себастиан Фетел с Ферари бе най-бърз в третата свободна тренировка, втори бе Макс Верстапен с Ред Бул, а третото място разделиха Валтери Ботас и Шарл Льоклер.", "date": "2019.09.08", "title": "Льоклер тръгва първи на Монца днес"}
{"url": "https://standartnews.com/svyat/56-mln-glasuvat-v-rusiya-401244.html", "text": "Във всичките 85 региона на Русия за днес са насрочени избори на различни равнища. Над 56 милиона граждани могат да упражнят правото си на глас, предаде БНР. В днешния т.нар. единен ден на гласуване паралелно протичат 58 големи избирателни кампании. В различните региони се гласува за губернатори, регионални законодателни събрания, градски парламенти и кметове на населени места. В четири избирателни окръга изборите са за депутати в Държавната дума. В Москва предстои обновяване на състава на 45-местната градска Дума. Предизборната кампания в столицата беше белязана от протести, сблъсъци с полицията и масови арести. Няколко участници в демонстрациите вече получиха ефективни присъди. Протестите започнаха, след като градската избирателна комисия отказа да регистрира за участие във вота почти всички независими кандидати с изключение на един. Аргументът на комисията беше, че в подписките в тяхна подкрепа има неверни данни. По традиция, в изборите ще бъде включена системата за видеонаблюдение. Както по-рано съобщи държавният секретар - заместник-министър на цифровото развитие, телекомуникациите и средствата за масова информация Олег Пак - предвижда се да се осигури излъчване в повече от 9000 избирателни секции. \r\nВ днешния изборен ден ръководителят на Комисията по федерация Андрей Климов заяви, че има много случаи на намеса в предизборната кампания в Русия. Той посочи, че в това число се включват и призиви да не се гласува. Климов отбеляза, че руснаците „не се нуждаят от указания от Вашингтон, Брюксел, Лондон или отвсякъде другаде“.", "date": "2019.09.08", "title": "56 млн. гласуват в Русия"}
{"url": "https://standartnews.com/svyat/ogromni-pozhari-v-avstraliya-401257.html", "text": "Огромен брой огнища на пожари продължават да бушуват в източните австралийски щати Куинсланд и Нов Южен Уелс. Вилно селище, включено в списъка за културно наследство на Австралия, е почти изпепелено от продължаващите неконтролируеми пожари в източната част на страната, съобщава Ройтерс, цитирана от БГНЕС. Хижите в построената през 1933 година „Бина Бура Лодж“, която е разположена в Националния парк Ламингтън, са силно увредени от пожара и са необитаеми. Заместник-комисарят на пожарната служба в щата Куинсланд Кевин Уолш заяви, че местността е труднодостъпна и огнеборците не са могли да достигнат до горящите постройки. Използваните хеликоптери за борба с пожарите пък не са могли да потушат огромните пламъци навреме. Към момента няма съобщения за жертви при огнената стихия. 66-годишен пожарникар-доброволец обаче беше ранен и остава в критично състояние в болница.", "date": "2019.09.08", "title": "Огромни пожари в Австралия"}
{"url": "https://standartnews.com/svyat/zvezdi-kritikuvat-polititsi-za-klimata-401246.html", "text": "Легендарният вокалист на „Ролинг стоунс“ Мик Джагър разкритикува американския президент Доналд Тръмп за липсата на усилия в борбата с климатичните промени, предаде АФП. Това стана по време на 76-ия международен кинофестивал във Венеция, който се превърна в сцена за политически коментари и за други звезди от шоубизнеса. Сред известните личности, отправили критики във Венеция, беше и британският музикант, автор на текстове и музика на групата „Пинк Флойд“ Роджър Уотърс, който определи като „безсърдечни социопати“ доскорошния италиански вицепремиер, британския премиер и американския президент: „Или изпитваш любов към някого, или не. Но хора като Салвини, като Борис Джонсън и като Доналд Тръмп - те нямат любов в сърцето си! Те са безсърдечни социопати, които обикновените хора не трябва да вземат на сериозно“, каза Роджър Уотърс, който от дълги години е поддръжник на левите във Великобритания. Неговият сънародник - певецът и актьор Мик Джагър, също отправи критики и към управляващите в Лондон и по света. И по-специално към Доналд Тръмп, който отмени законодателството за защита на околната среда. „Съединените щати трябваше да поведат световната битка срещу промените в климата, но те решиха да тръгнат в обратната посока. Но аз се радвам, че има хора, които протестират - независимо дали на червения килим или на друго място. Радвам се, че правят това, защото те са тези, които ще наследят планетата!“, каза Мик Джагър, чието одобрение спечелиха стотиците екоактивисти, които излязоха на протест в деня на церемонията по раздаването на наградите във Венеция. Облечени в бели гащеризони, вчера около 300 души със знамена и плакати превзеха пространството, където филмовите звезди обикновено позират пред фотографите. Освен Джагър и актьорът ветеран Доналд Съдърланд изказа подкрепа за акцията на природозащитниците: „Когато си на 85 години с деца и внуци - тогава осъзнаваш, че няма да им оставиш нищо, ако гласуваш за тези хора - и в Бразилия, и в Лондон, и във Вашингтон. Те съсипват света, а като ги подкрепяме, ние, хората, допринасяме за упадъка на света“. В демонстрацията срещу климатичните промени се включи и венецианската група „НЕ на големите кораби“, която се противопоставя на влизането на круизни кораби в лагуната на града: „Само като видя тези огромни круизни кораби да минават покрай мен и да хвърлят сянка в дома ми - чувствам се обречена“, каза една от протестиращите преди кинофестивала във Венеция, на който филмът „Жокера“ на режисьора Тод Филипс, посветен на един от най-големите врагове на Батман във вселената на Ди Си Комикс, взе голямата награда „Златен лъв“.", "date": "2019.09.08", "title": "Звезди критикуват политици за климата"}
{"url": "https://www.standartnews.com/sport/levski-razgromi-emireyts-v-kontrola-401254.html", "text": "Левски победи с 4:0 ФК Емирейтс в контролна среща от подготвителния си лагер в Добринище. „Сините“ бяха по-добри от съперника си през всичките 90 минути. Два гола вкара Дени Алар, а по един добавиха Мартин Петков и Насиру Мохамед. Старши треньорът на Левски Петър Хубчев пусна като титуляри три момчета от Академията на клуба, като всичките действаха в отбрана. 19-годишният Кирил Киров заигра отдясно, неговият съотборник Костадин Илиев си партнираше с Холмар Ейолфсон в центъра, а 17-годишният Александър Георгиев зае позицията на ляв краен бранител. Левски откри резултата при първата си възможност. Мохамед Насиру и Франко Мазурек комбинираха много добре в половината на ФК Емирейтс, като последния изведе отдясно Кирил Киров. Младокът центрира около точката на дузпата, където Марин Петков стреля с глава и изпрати топката във вратата на гостите от ОАЕ – 1:0. Няколко минути по-късно последваха две нови възможности за „сините“. В 15-та минута Насиру Мохамед бе изведен отляво в наказателното поле, шутира по земя, но топката премина на сантиметри от левия стълб на вратата на ФК Емирейтс. Минута след това Франко Мазурек центрира отляво, мартин Райнов стреля с глава от точката на дузпата, но топката отново премина много близо до лявата сглобка на вратата на гостите. В 20-та минута футболистите на Петър Хубчев удвоиха резултата – Мартин Петков проби отляво, влезе в наказателното поле на ФК Емирейтс и бе фаулиран. Дени Алар изпълни много силно дузпаата и макар и вратарят на гостите да докосна топката тя влезе в мрежата – 2:0. Точно след 30 минути игра резултатът стана класически – Мартин Петков изведе по прекрасен начин Насиру Мохамед, който шутира от границата на наказателното поле и изпрати топката в долния десен ъгъл на вратата на ФК Емирейтс – 3:0. Гостите получиха своята първа възможност за гол в 44-та минута – централният нападател на ФК Емирейтс Томи се измъкна в наказателното поле на „сините“, шутира, но топката прелетя над вратата на Николай Михайлов. В началните минути на втората част играта бе равностойна, а в 58 минута неофициален дебют за Левски направи 15-годишният Николай Архангелов, който замени Мартин Райнов. Минута по-късно Насиру Мохамед бе изведен от Франко Мазурек добре отдясно в наказателното поле на гостите, но ударът му бе блокиран. Действието се повтори 60 секунди по-късно, като този път Насиру опитаа подаване към Дени Алар, но то бе пресечено. Минута по-късно отново Насиру имаше възможност за гол, като този път ударът му бе уловен от вратаря на ФК Емирейтс. В 65-та минута още един юноша на клуба влезе в игра – 17-годишният Марин Петков замести Франко Мазурек. В 70 минута капитанът Николай Михайлов показа класа, спасявайки мноого силен удар отблизо на Томи, а секунди след това изби силно шутирана от пряк свободен удар топка. Малко след това бе заменен от друг юноша на клуба – Петър Иванов. Той влезе по блестящ начин в срещата, като първото му докосване бе спасяване на дузпа. Централният нападател на ФК Емирейтс Томи шутира силно от бялата точка, но Иванов усети ъгъла изби, а след това улови топката. Пет минути преди края на мача още един от юношите на клуба, който бе взет на лагера в Добринище от Петър Хубчев се появи в игра – Богдан Костов. 19-годишният нападател замени Мартин Петков. В 89-та минута „сините“ организираха много добра контраатака – Дени Алар свали с глава топката на Марин Петков, той изведе отлично отдясно Насиру Мохамед, но ударът му бе спасен от вратаря на ФК Емирейтс. Малко след това Насиру бе заменен от 16-годишният Георги Атанасов. В самия край на срещата играчите на Левски вкараха четвърти гол – след изпълнение на пряк свободен удар пред вратата на ФК „Емирейтс“ Дени Алар се възползва от разбъркване в наказателното поле и изпрати топката в мрежата. Левски приключва лагера си в Добринище на 9 септември, понеделник и се прибира в София. Левски: 13. Николай Михайлов (73 – 12. Петър Иванов), 71. Кирил Киров, 5. Холмар Ейолфсон, 30. Костадин Илиев, 26. Александър Георгиев, 70. Мартин Райнов (58 – 25. Николай Архангелов), 21. Асен Чандъров, 10. Франко Мазурек (65 – 27. Марин Петков), 79. Мартин Петков (85 – 93. Богдан Костов), 18. Насиру Мохамед (89 – 24. Георги Атанасов), 9. Дени Алар 1:0 Мартин Петков (11) 2:0 Дени Алар (21-дузпа) 3:0 Насиру Мохамед (30) 4:0 Дени Алар (90)", "date": "2019.09.08", "title": "Левски разгроми Емирейтс в контрола"}
{"url": "https://standartnews.com/sport/nadal-i-medvedev-opredelyat-dnes-koy-e-1-na-us-open-401226.html", "text": "Рафа Надал и Даниил Медвед ще определят довечера, кой ще спечели титлата при мъжете в тазгодишното издание на US Open. Финалът на централния корт \"Артър Еш\"  е от 23,00 ч (б.в.) и ще бъде излъчен пряко по Евроспорт 1. Победителят ще си тръгне с чек за 3,85 млн. долара, а за финалиста ще останат 1,9 млн. долара. Очаквано фаворит за победата според букмейкърите е Надал. До момента Рафа и Медведев са се срещнали веднъж в тура и това стана на финала в Монреал през тази година. Тогава Матадора стигна до лесна победа в два сета и завоюва отличието от надпреварата, но днес руснакът ще се опита да си вземе сладък реванш. Рафа има страхотна статистика във финали на турнири от това ниво срещу играчи, които не са в голямата четворка на световната ранглиста. В търсенето на своя 19-и трофей от \"Шлема\" Матадора се изправя срещу Медведев със статистика от 8-1 победи срещу тенисисти извън топ 4 във финали от това ниво. Статистика, която говори, че Матадора е повече от фаворит днес. Не може обаче да не се отбележи, че пътят на Рафа до финала бе повече от лесен. В спор за място във финала той се справи с италианеца Матео Беретини, който е 25-и в световната ранглиста. До момента в своята кариера Рафа има на сметката си общо 83 титли. Освен това той е спечелил и 3 трофея през този сезон - в Рим, Монреал и \"Ролан Гарос\", докато неговият противник има на сметката си общо 5 титли през кариерата си и две през тази година - в София и Синсинати.", "date": "2019.09.08", "title": "Надал и Медведев определят днес кой е №1 на US Open"}
{"url": "https://standartnews.com/sport/bashchata-na-grisho-razkri-kolko-tezhka-e-bila-kontuziyata-mu-401234.html", "text": "Димитър Димитров, баща на тенисист №1 на България Григор Димитров, беше удостоен със званието \"Почетен гражданин\" на Хасково. Отличието бе връчено на треньора на тържествена сесия на Общинския съвет на днешния празник на града. Така той стана втория член от фамилията, който е носител на званието след след сина си, първата ни ракета Григор Димитров, който също е почетен гражданин на южния областен център от 31 януари 2014 г. \r\n \r\nГорд и щастлив съм с признанието, каза Господинов от сцената на драматичния театър \"Иван Димов\", където се състоя церемонията. Това е признание за целия спорт в града. Доста хора преди мен са положили основите на тениса и аз съм щастлив, че успявам да допринеса за неговото развитие, посочи Господинов пред препълнената зала. \r\n \r\nНадявам се на подкрепа и от вас, медиите, добави по-късно пред репортери треньорът. Той увери, че се гордее с Григор. Най-важното и радостното е, че последният ядрено-магнитен резонанс мина преди US-open. Григор имаше 40 процента разкъсване на мускула в раменната става. В момента обаче няма абсолютно нищо и затова може би това е една от причините да бъде освободен и да играе с по-голямо желание, отбеляза Димитров. \r\n \r\nВинаги, когато той се чувства добре на корта и когато представя най-доброто, винаги съм бил удовлетворен. Григор не е спирал да мисли за Хасково и при всеки един удобен момент си идва в града. По всяка вероятно следващата му среща с вас, медиите, ще бъде през месец ноември, съобщи още Господинов в отговор на журналистически въпрос. \r\n \r\nПредложението за удостояването на Господинов бе внесено и прието в органа на местното самоуправление през месец юли. Негов автор бе Инициативен комитет. Още 15 тенисисти и спортни деятели в тениса бяха номинирани с отличието \"Почетен знак на Хасково\". \"Почетен знак на Хасково\" беше присъден и на 7 бивши състезатели и треньори по тенис на маса, също един от спортовете с голяма популярност в Хасково. Тези награди ще бъдат връчени по-късно днес на тенис-кортовете. \r\n \r\nДимитър Господинов Димитров е роден през 1967 година в Хасково. От 1991 година досега е треньор по тенис в родния си град с лиценз \"АА\". Под негово ръководство възпитаниците му са постигнали множество национални и международни успехи. Докато той бе наставник на Григор, възпитаникът му стана европейски шампион по тенис до 14 г., спечели титли за състезатели до 16-години на турнирите в САЩ \"Еди Хер Интернешънъл\" и \"Ориндж Боул\" през 2006 година, вдигна купата на европейски шампион до 16 години в Москва през 2007 година, завоюва шампионски титли за юноши на \"Уимбълдън\" и \"US - open\" през 2008 година и зае позицията номер 1 в Световната ранглиста за юноши. Димитър Господинов бе и капитан на българския национален отбор за Купа \"Дейвис\" през 2013 и 2014 година.", "date": "2019.09.08", "title": "Бащата на Гришо разкри колко тежка е била контузията му"}
{"url": "https://standartnews.com/sport/lokler-specheli-gran-pri-na-italiya-401250.html", "text": "Шарл Льоклер с Ферари Гран При на Италия от календара на Формула 1. Успехът е първи за Ферари на Монца от 2010-а година насам. Тогава победи Фернандо Алонсо. Днес младият монегаск водеше от началото до края, като удържа натиска от Мерцедес в лицето на Люис Хамилтън и Валтери Ботас. Шампионът Хамилтън завърши трети, а съотборника му е втори. Себастан Фетел тотално се провали, като рано допусна грешка и се завъртя, беше и наказан и в крайна сметка остана едва 14-и, с което бъдещето му в отбора изглежда все по-мрачно. Дани Рикардо и Нико Хюлкенберг донесоха 4-о и 5-о място на Рено, а десетката допълниха Алекс Албон, Серхио Перес, Макс Верстапен, Антонио Джовинаци и Ландо Норис. Хамилтън загуби само 2 точки от аванса си в класирането, като има 284 точки, докато Ботас е с 221. Макс Верстапен остава трети със 185, докато вече плътно зад него е Льоклер със 182. \r\n ", "date": "2019.09.08", "title": "Льоклер спечели Гран при на Италия"}
{"url": "https://standartnews.com/sport/nyakoy-v-sofiya-udari-227-mln-ot-tototo-401251.html", "text": "Джакпотът в 72-и тираж на играта „Тото 2 - 6 от 49“ в размер на 2 270 566 лева беше спечелен тази вечер. Фишът е пуснат в град София. Джакпотът в играта стартира от нови 2 000 000 лева и се очаква за следващия тираж да достигне 2 150 000 лева.  За четвъртък печалбите ще достигнат общо 6 095 000 лева. Джакпотът в играта 6/42 ще бъде 660 000 лева. В играта 5/50 сумата е до 3 000 000 лева, а в Тото Джокер – 30 000 лева. Днес бяха изтеглени и 35-те късметлии, които ще спечелиха невероятни бонус печалби по 1 000 лева от втората промоционална кампания в програмата за лоялност на тотализатора – „ТОТО КЛУБ“. Номерата на печелившите карти можете да намерите онлайн на сайта – www.toto.bg. Тя приключи на 05.09.2019 г. От 06.09.2019 г. от СПОРТ ТОТО дадоха старт на две нови кампании, които дават шанс на участниците да грабнат феноменални бонус печалби. Печелившите комбинации в игрите, които бяха изтеглени на живо в предаването на СПОРТ ТОТО в ефирите на БТВ и БНТ, са:               Печелившите числа в игрите Втори тото шанс на „Тото 2 - 5 от 35” и Втори тото шанс на „Тото 2 – 6 от 49“, които бяха изтеглени в петък, 06 септември, за 71-ия тираж, са:                 В тях участваха всички играни комбинации за играта „Тото 2 - 5 от 35” и „Тото 2 – 6 от 49“ за предходния 71-и тираж без допълнителен залог. Утре, 09 септември, ще бъдат изтеглени печелившите комбинации за 72-ия тираж. Във Втори тото шанс на играта „Тото 2 – 6 от 49“ печалбата ще достигне до 100 000 лева плюс страхотен градски автомобил, а в „Тото 2 – 5 от 35“ – до 200 000 лева, отново без допълнителен залог. Единственото условие е да запазите фиша си до тегленето на двете игри на следващия ден. В играта с допълнителни печалби за почитателите на моментните лотарийни игри „ПЕЧАЛБИ ПЛЮС – СУМИ ЗА ДУМИ”, победител стана Габриела Рашиди, която спечели 1 000 лева, защото беше по-бърза и съобразителна от своя съперник Николай Славчев, който си тръгна с награда от 100 лева. В „ПЕЧАЛБИ ПЛЮС – СУМИ ЗА ДУМИ” могат да участват всички, които имат непечеливши талони от моментните лотарийни игри на Български спортен тотализатор. Необходимо е да регистрират кодовете за печалба от всеки талон в своя профил на   и да проследят дали някой от тях няма да бъде определен чрез жребий за участие на живо в предаванията по БНТ - четвъртък или неделя. Печалбата е до 1 000 лева.           Залози за игрите на Български спортен тотализатор се приемат във всички тото пунктове и в партньорски обекти, обозначени със стикер СПОРТ ТОТО, както и онлайн на интернет страницата  .    ", "date": "2019.09.08", "title": "Някой в София удари 2,27 млн. от тотото"}
{"url": "https://standartnews.com/sport/levski-razgromi-emireyts-v-kontrola-401254.html", "text": "Левски победи с 4:0 ФК Емирейтс в контролна среща от подготвителния си лагер в Добринище. „Сините“ бяха по-добри от съперника си през всичките 90 минути. Два гола вкара Дени Алар, а по един добавиха Мартин Петков и Насиру Мохамед. Старши треньорът на Левски Петър Хубчев пусна като титуляри три момчета от Академията на клуба, като всичките действаха в отбрана. 19-годишният Кирил Киров заигра отдясно, неговият съотборник Костадин Илиев си партнираше с Холмар Ейолфсон в центъра, а 17-годишният Александър Георгиев зае позицията на ляв краен бранител. Левски откри резултата при първата си възможност. Мохамед Насиру и Франко Мазурек комбинираха много добре в половината на ФК Емирейтс, като последния изведе отдясно Кирил Киров. Младокът центрира около точката на дузпата, където Марин Петков стреля с глава и изпрати топката във вратата на гостите от ОАЕ – 1:0. Няколко минути по-късно последваха две нови възможности за „сините“. В 15-та минута Насиру Мохамед бе изведен отляво в наказателното поле, шутира по земя, но топката премина на сантиметри от левия стълб на вратата на ФК Емирейтс. Минута след това Франко Мазурек центрира отляво, мартин Райнов стреля с глава от точката на дузпата, но топката отново премина много близо до лявата сглобка на вратата на гостите. В 20-та минута футболистите на Петър Хубчев удвоиха резултата – Мартин Петков проби отляво, влезе в наказателното поле на ФК Емирейтс и бе фаулиран. Дени Алар изпълни много силно дузпаата и макар и вратарят на гостите да докосна топката тя влезе в мрежата – 2:0. Точно след 30 минути игра резултатът стана класически – Мартин Петков изведе по прекрасен начин Насиру Мохамед, който шутира от границата на наказателното поле и изпрати топката в долния десен ъгъл на вратата на ФК Емирейтс – 3:0. Гостите получиха своята първа възможност за гол в 44-та минута – централният нападател на ФК Емирейтс Томи се измъкна в наказателното поле на „сините“, шутира, но топката прелетя над вратата на Николай Михайлов. В началните минути на втората част играта бе равностойна, а в 58 минута неофициален дебют за Левски направи 15-годишният Николай Архангелов, който замени Мартин Райнов. Минута по-късно Насиру Мохамед бе изведен от Франко Мазурек добре отдясно в наказателното поле на гостите, но ударът му бе блокиран. Действието се повтори 60 секунди по-късно, като този път Насиру опитаа подаване към Дени Алар, но то бе пресечено. Минута по-късно отново Насиру имаше възможност за гол, като този път ударът му бе уловен от вратаря на ФК Емирейтс. В 65-та минута още един юноша на клуба влезе в игра – 17-годишният Марин Петков замести Франко Мазурек. В 70 минута капитанът Николай Михайлов показа класа, спасявайки мноого силен удар отблизо на Томи, а секунди след това изби силно шутирана от пряк свободен удар топка. Малко след това бе заменен от друг юноша на клуба – Петър Иванов. Той влезе по блестящ начин в срещата, като първото му докосване бе спасяване на дузпа. Централният нападател на ФК Емирейтс Томи шутира силно от бялата точка, но Иванов усети ъгъла изби, а след това улови топката. Пет минути преди края на мача още един от юношите на клуба, който бе взет на лагера в Добринище от Петър Хубчев се появи в игра – Богдан Костов. 19-годишният нападател замени Мартин Петков. В 89-та минута „сините“ организираха много добра контраатака – Дени Алар свали с глава топката на Марин Петков, той изведе отлично отдясно Насиру Мохамед, но ударът му бе спасен от вратаря на ФК Емирейтс. Малко след това Насиру бе заменен от 16-годишният Георги Атанасов. В самия край на срещата играчите на Левски вкараха четвърти гол – след изпълнение на пряк свободен удар пред вратата на ФК „Емирейтс“ Дени Алар се възползва от разбъркване в наказателното поле и изпрати топката в мрежата. Левски приключва лагера си в Добринище на 9 септември, понеделник и се прибира в София. Левски: 13. Николай Михайлов (73 – 12. Петър Иванов), 71. Кирил Киров, 5. Холмар Ейолфсон, 30. Костадин Илиев, 26. Александър Георгиев, 70. Мартин Райнов (58 – 25. Николай Архангелов), 21. Асен Чандъров, 10. Франко Мазурек (65 – 27. Марин Петков), 79. Мартин Петков (85 – 93. Богдан Костов), 18. Насиру Мохамед (89 – 24. Георги Атанасов), 9. Дени Алар 1:0 Мартин Петков (11) 2:0 Дени Алар (21-дузпа) 3:0 Насиру Мохамед (30) 4:0 Дени Алар (90)", "date": "2019.09.08", "title": "Левски разгроми Емирейтс в контрола"}
{"url": "https://standartnews.com/sport/lyuta-bitka-v-kralskiya-klas-na-evropeyskata-dzhet-kupa-401252.html", "text": "През втория ден на Европейската джет купа София 2019 във водите на \r\nязовир „Искър“ се състояхаа най-горещите надпревари между основните \r\nпретенденти за титлите при децата, жените и мъжете. \r\n \r\nПри децата в клас Джуниър най-високо на почетната стълбица застана Антон \r\nГорещилов. В категория Експерт при дамите шампион стана Теа Щърбанова. В \r\nКралския клас, където се пришпорват най-силните машини, до последните \r\nметри с пълна газ се преследваха Никос Флоросот Гърция и нашият \r\nсъстезател Марио Михалев. Българинът водеше в две-трети от обиколките, \r\nно във финалните метри отстъпи на гръцкия състезател. Публиката през \r\nцялото време подкрепяше нашето момче, но опитът на съперника му в крайна \r\nсметка го лиши от първото място.  С тактическо каране заради победите в \r\nсъботния ден, Янис Лемпесис отново от Гърция си осигури титлата в \r\nнай-тежкия клас, като събра 163 т. пред съотборника си Никос Флорос – \r\n161 т. Марио с актив от 149 т остана трети. \r\n \r\nВ свободния стил маншовете спечели Дени Денилам, който и през двата дни \r\nводеше в класирането, а зрителите ще го запомнят със салтата, които \r\nправеше за атракцион на публиката. След края на надпреварата се състоя \r\nтържественото закриване, като купите на шампионите и техните подгласници \r\nвръчиха лично кметът на община Самоков Владимир Георгиев. \r\n \r\nЕвропейската джет ски купа ще остане в историята с отличната организация \r\nот страна на домакините - Българската водомоторна федерация и фондация  \r\n„София - Европейска столица на спорта“, както и с уникалното нощно шоу \r\nвъв водите на язовир Искър с джетове и флайтборд спектакъл.", "date": "2019.09.08", "title": "Люта битка в Кралския клас на Европейската джет купа"}
{"url": "https://standartnews.com/sport/shikov-i-glushkova-sa-1-v-detskiya-mastrs-401221.html", "text": "Калоян Шиков (ТК \"Ямбол 2005\", гр.Ямбол) и Андрея Глушкова (ТК \"ДЕМА\", гр.София) спечелиха първите места на Мастърс турнир за момчета и момичета до 10 годишна възраст. Надпреварата от календара на БФТенис се проведе на кортовете на СК \"ДЕМА\" в София с подкрепата на турнира \"Лидерите\" на \"Стандарт\". В турнира участваха 16 момчета и 16 момичета. Първоначално те бяха разпределени в групи от по 4 състезатели и играха по системата \"всеки срещу всеки\". Първият и вторият в класирането на групите образуваха първа осмица, в която се игра по усъвършенствана схема до пълно разпределение на местата. По същия начин третият и четвъртият в класирането на групите играха за местата от 9-о до 16-о. Изключително оспорвани и драматични бяха финалите и при момчетата и при момичета. При момчетата Калоян Шиков (ТК \"Ямбол 2005\", гр.Ямбол) направи обрат и победи с 1-4, 4-1, 12-10 Владимир Цонков (ТК \"1882\", гр.София). В спор за третото място Борис Бонев (ТК \"Малееви\", гр.София) се наложи с 6-4 над Виктор Атанасов (ТК \"Осогово Елит\", гр.Кюстендил). При момичетата Андрея Глушкова (ТК \"Дема\", гр.София) победи във финала с 4-0, 1-4, 12-10 Рая Стайкова (ТК \"Свиленград\", гр.Свиленград). В мач за третото място Александра Антонова (ТК \"Русе\", гр.Русе) се наложи с 6-1 над Михаела Бобева (ТК \"Черноморец\", гр.Бургас).", "date": "2019.09.08", "title": "Шиков и Глушкова са №1 в детския \"Мастърс\""}
