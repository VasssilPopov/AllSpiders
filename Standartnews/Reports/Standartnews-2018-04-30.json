{"url": "http://standartnews.com/lyubopitno/arheolozi_se_nataknaha_v_peru_na_naygolyamoto_drevno_zhertvoprinoshenie_na_detsa-370975.html", "text": "Археолози откриха в Перу „доказателства за най-голямото колективно жертвоприношение на деца в Америка, а може би и в световната история\", съобщи АФП, позовавайки се на National Geographic (\"Нешънъл джиографик\"). Откритието е направено близо до отвесни скали над Тихия океан, в региона Либертад, обитаван от доколумбовата цивилизация Чиму. В храм на 3500 години са намерени останки на 140 деца и 200 млади лами. Предметите са датирани към 1400 -1450 г. Ръководители на международния изследователски екип са перуанецът Габриел Прието от университета в Трухильо и Джон Верано от университета в Тулейн, САЩ. Принесените в жертва деца са на възраст от 5 до 14 години. В същия ритуал са убити и лами, не по стари от 18 месеца. Останките на децата и животните са с резки по гръдната кост и с разместени ребра. Това показва, че гръдният кош на жертвите е бил отварян, вероятно за да бъде извадено по-лесно сърцето\", пише в \"Нешънъл джиографик\". Децата са погребани с лице към водата, а животните - с глава на изток, където са Андите. \"Става дума за ритуално жертвоприношение, правено много систематично\" - подчерта Верано. Цивилизацията Чиму е живяла по перуанското крайбрежие. Тя е изчезнала през 1475 г., покорена от инките.", "date": "2018.04.29", "title": "Археолози се натъкнаха в Перу на най-голямото древно жертвоприношение на деца"}
{"url": "http://standartnews.com/kultura/dizaynerat_na_kameran_dias_i_bionse_gostuva_v_sofiya-370980.html", "text": "София е четвъртата европейска столица, която има своите Green fashion days и това я поставя върху картата на значимите събития за всички почитатели, блогъри и журналисти на зелената екологична мода. Във форума ще участват някои от най-добрите автори в жанра - от младата генерация и от доайените. Те ще покажат световните тенденции, коментира  организаторът за България Наталия Абилдина. В шоуто ще се включат първата дама на еко модата у нас Светла Димитрова, която е и творец на концептуалната колекция \"Ариес уникат\", Мариела Братова - вдъхновена за своите модели от лични преживявания, Габриела Колева, изгряващите  Калина Кузманова и Елена Алекси, които вече имат успехи на европейската тематична сцена, Наталия Иванова, която ще представи облекла за хлапета. С голям интерес се очакват дефилетата на Жумубуба Сариева, която работи върху интерпретацията на традиционните костюми от Киргизстан в ежедневието и висшата мода. Ще видим ярки цветове, естествени материи и много любопитни идеи. Топ дизайнерът от Великобритания Ромеро Брайън ще покаже колекция от естествени материали и нетрадиционни кройки, концептуални одежди от рециклирани материали. Той нашумя преди години, когато облече филмовата звезда Камерън Диас, Бионсе и дамите от \"Дестинис чайлд\" за своите клипове и изяви. Ромеро е от най-големите почитателки на \"зелената мода\". София ще стане модна сцена, на която ще се покажат дрехи за предстоящия сезон есен-зима 2018/2019. Това ще се случи на зелените модни дни в Новотел София на 13 и 14 май. Столичани ще могат безплатно да наблюдават дефилетата. Гримът на манекените е изцяло от био продукти, демонстрирани от Мирена Събева. Прическите са на Тодор Сивов.", "date": "2018.04.29", "title": "Дизайнерът на Камерън Диас и Бионсе гостува в София"}
{"url": "http://standartnews.com/biznes/obzor_chetvarti_mol_v_sofiya_prodaden_za_godina-371000.html", "text": "Четвърта продажба на мол в София в рамките на по-малко от година стана факт в края на миналата седмица. След като купувачи от ЮАР купиха \"Сердика\", The Mall и Paradise през 2017-а, в края на миналата седмица стана ясно, че полската група за недвижими имоти GTC (Globe Trade Center) е придобила Mall of Sofia за малко над 90 млн. евро. GTC купува 100% от \"Дорадо 1\" ЕООД - собственик на Mall of Sofia. Сделката е била сключена в четвъртък между люксембургското дружество EEE 5 S.à r.l. и GTC. 30 млн. са средствата на купувача, останалото е договорен \"атрактивен заем за финансиране\" от Банка ДСК и собственика й унгарската OTP, които и досега са финансирали българското дружество \"Дорадо 1\". Продавач е фондът Europa Capital – част от Rockefeller Group. Цената е по-ниска от предложената преди година сума от южноафриканския фонд Acsion, който даде оферта за 104 млн. евро, но до сделка не се стигна. \"През последната година осигурихме атрактивни парцели за изграждане на нови офис сгради клас А в различни европейски столици, сред които Будапеща, Букурещ, София и Загреб. Придобиването на Mall of Sofia беше отлична възможност за закупуване на стабилна сграда в сърцето на София, която генерира парични потоци\", коментира Томас Курзман, главен изпълнителен директор на GTC. По думите му, сделката е в изпълнение на средните и дългосрочните цели за растеж на компанията. От съобщението на купувача става ясно, че столичният обект има 7.55 млн. евро нетен оперативен доход, а GTC осигурява малко под 30 млн. евро собствени средства по сделката. \"GTC ще подобри рентабилността си чрез цялостно нарастване на EBIT (печалбата преди лихви и данъци), като същевременно ще разгърне съществуващия капацитет на местната платформа за управление\", обобщава Ерез Бониел, главен финансов директор на GTC. Търговският център предлага под наем 23 700 кв. метра търговски площи, 10 300 кв. метра офис площи и разполага с над 600 подземни паркоместа. 98% от търговски площи и 100% от офис частта са заети с наематели. Сред магазините са Billa, H&M, Benetton, Terranova, Technomarket, McDonald's, KFC и Cinema City, а сред наемателите на офиси са Deloitte и Quintiles. След като е консултирала английския инвестиционен Europa Capital по придобиването на Mall of Sofia през 2011 г., сега MBL отново е била негов консултант по сделката за продажбата. „За нас беше удоволствие да помогнем на Europa Capital за трети път в България, след като през 2011 г. ги консултирахме по придобиването на Mall of Sofia и Ритейл Парк Пловдив. Успешната продажба на първокласен актив, като Mall of Sofia, на GTC, потвърждава наличието на привлекателни за институционалните инвеститори активи в България и се очертава като най-голямата сделка в сектора за 2018 г.\", коментират от консултантската компания. Купувачът стъпи у нас с варненската \"Галерия\" Групата GTC, основана през 1994 г., оперира в шест страни в Централна и Източна Европа: България, Хърватия, Унгария, Полша, Румъния и Сърбия, като изгражда и управлява първокласни офис сгради и търговски центрове в целия регион на Централна и Източна Европа. От създаването си GTC e изградила 63 бизнес проекти с над 1,100,000 кв. м. отдаваема площ и 9 жилищни сгради с приблизително 400 000 кв. м. застроена площ. Днес GTC управлява портфолио от 38 бизнес проекта с приблизително 685 000 кв. м. търговски и офис площи. Акциите й са листнати на Варшавската фондова борса и е член на престижния WIG20 индекс, както и на редица други международни индекси. GTC стъпи у нас с инвестиция в изграждането на варненския мол \"Галерия\". Сградата бе замислена като търговски център и още през 2010 г. бе завършена 95%, но откриването й се забави заради кризата. През август 2015 г. проектът бе придобит от Ангел Ангелов от групата \"Градус\" и \"Сити клиник\", Петър Дудоленски, който също е сред основателите на болничната верига, и Александър Минов от \"Бисер олива\" чрез дружеството \"АП инвестмънтс\". През 2017 г. българските собственици продадоха 50% от мола (който вече се казва \"Делта планет Варна\") на сръбския милионер Мирослав Мишкович. Стойността на сделката не бе обявена, но целият проект заедно с предстоящите довършителни дейности е оценен на 120 млн. евро. До миналата година полската група бе собственик и на моловете \"Галерия\" в Бургас и Стара Загора. На 19 април 2017 г. южноафриканският фонд MAS Real Estate обявяви, че купува двата мола в пакетна сделка за 62 млн. евро. След продажбата GTC остана с един проект у нас – Advance Business Center, който се изгражда в София. Предвидено е строителството на две административни сгради, в които ще бъдат инвестирани 54 млн. евро. Отделно компанията е платила близо 13 млн. евро за двата терена. Advance Business Center I е с площ 15 600 кв. м. и се намира в столичния ж.к. \"Младост\", в близост до Бизнес парка. В момента той е в процес на строителство. Втората сграда - Advance Business Center II, все още е на етап планиране. Тя ще има площ от 17 500 кв. м. През 2017 година групата отчита печалба преди данъци от 189 милиона евро (51% ръст спрямо предходната година) и обща стойност на активите от 1,073 милиарда евро. В началото на месеца стана ясно, че Lone Star - най-големият акционер в групата, обмисля продажбата на своя дял от 61,13 процента.", "date": "2018.04.29", "title": "ОБЗОР: Четвърти мол в София продаден за година"}
{"url": "http://standartnews.com/svyat/otstrelvane_na_oligarsi_v_rusiya-370994.html", "text": "На 6 април САЩ въведоха санкции срещу 24 руснаци, сред които и мнозина олигарси. Засегнати от антируските мерки се оказаха общо 38 юридически и физически лица. Веднага след въвеждането на санкциите акциите на редица руски компании започнаха стремително да се обезценяват. Още в деня на обявяването на мерките, руският Олигарх Олег Дерипаска, който бе един от най-засегнатите, загуби 957 милиона долара. Контролираните от него компании \"Русал\" и En+ поевтиняха с 20 процента на Московската борса. На 9 април \"Русал\" предупреди, че В съобщението на компанията се казваше, че санкциите ще окажат силно негативно въздействие на бизнеса и перспективите за развитие на \"Русал\". Веднага след това акциите на компанията на борсата в Хонконг се сринаха с 41 процента. Последваха сривове и на другите световни борси. Така до 19 април, т.е. за 13 дни, ценните книжа на компанията поевтиняха три пъти. Остро актуален стана въпросът какво ще предприеме руското правителство, за да помогне на \"Русал\" и на другите пострадали от американските санции руски компании. Какво би могло да последва в тази посока подсказа шефът на Федералната антимонополна служба на Русия /ФАС/ Игор Артемьов. Той заяви, че не изключва въможността пакетът от акции на Олег Дерипаска в \"Русал\" да бъде национализиран с цел да се защити компанията от санкциите. Възможно е също пакетът с ценни книжа да бъде продаден на други акционери в алуминиевата компания или на чуждестранни инвеститори. Ако ценните книжа на Дерипаска бъдат изкупени от държавата, то формално санкциите, които носят загуба на експорта на алуминий, би трябвало да бъдат отменени. Разбираемо е обаче, че държавата може да владее акции на компанията за кратък период, затова там след време ще се появят други хора, обясни Артемьов. Същевременно той добави, че ако се извърши национализация, Дерипаска ще получи справедлива цена за неговия пакет от акции. Ако се състои някакъв вид национализация, то тя ще бъде условна, а схемата може да бъде различна, обясни шефът на ФАС. Може държавата да не вземе контролния пакет, а да предложи  част от него на други акционери, държащи акции на \"Русал\", отбеляза Артемьов. Американските власти показаха ясен, но труден път на руския алуминиев гигант \"Русал\" за измъкване от списъка със санкциите: прекъсване на връзките с най-големия му акционер - Олег Дерипаска, съобщава Monеy.BG. \"Русал\" усети тежестта на санкциите на САЩ, защото се е забъркал с Олег Дерипаска, но САЩ не се целят в трудолюбивите хора, които зависят от \"Русал\" и неговите дъщерни дружества\", изтъкна американският министър на финансите Стивън Мнучин. Вашингтон удължи с 5 месеца срока, в който американските и чуждестранните граждани и фирми да приключат бизнес отношенията си с компанията. Крайната дата е 23 октомври т.г. Пазарите реагираха веднага и акциите на руския гигант скочиха с над 43% след новината за възможно облекчаване на санкциите. Компанията възстанови 2 млрд. долара от пазарната си стойност. Новините обаче повлияха негативно на цената на алуминия, която спадна с повече от 13%, сривайки се до 8-годишно дъно. САЩ обещаха да облекчат ограниченията, ако Дерипаска се откаже от контрола върху \"Русал\". Руският олигарх контролира 48% от индустриалния гигант, а продажбата няма да е никак лесна, тъй като самият той е санкциониран. Но дори Дерипаска да продаде дела си, все още остава несигурност за бъдещето на компанията. \"Рисковете при справянето с руския алуминий са толкова големи, че хората ще ги държат на разстояние, докато нямат достатъчно яснота\", смята Джон Мадърсол, анализатор на търговията с метали в IHS във Вашингтон. Ръководствата на компании от всички индустрии по цял свят подхождат предпазливо, тъй като не искат да си навличат главоболия, посочи експертът. Изявлението на Мнучин показва, че истинската цел на тежките санкции са Олег Дерипаска и съюзниците на президента Владимир Путин, но те не целят да причинят по-големи икономически щети. Целта на политиката за санкции е да се премахне, доколкото е възможно, санкционираното лице от финансовия сектор. Според твърдения в медиите, въпреки, че Дерипаска и други руски олигарси са загубили, на руски компании. Посочва се огромната сума от поне 100 милиарда долара. Западни медии съобщиха, че докато олигарси като Дерипаска са банкрутирали, руската държава е изкупувала евтино сринатите акции. В \"Русал\" има и западно участие, придобито по време на реформите на Борис Елцин в Русия през 90-те години на миналия век. С различни политики президентът Владимир Путин е успял да върне на Русия голяма част от акциите на чуждестранните инвеститори. Но все още под формата на \"акционерен капитал\", западни компании имат собственост в руски компании, напомнят експерти.", "date": "2018.04.29", "title": "Отстрелване на олигарси в Русия"}
{"url": "http://standartnews.com/mneniya/natsionalistite_kato_tran_v_petata-371005.html", "text": "Каква ще е съдбата на малкия коалиционен партньор в българското правителство. Това е въпросът, който отново надвисна със страшна сила след старта на кампанията на европейските либерали. Форумът, който ДПС като част от политическото семейство на АЛДЕ, организира в София в края на миналата седмица, постави много въпроси за бъдещето на Европа. Част от тези въпроси са определящи - като общата европейска отбрана, бъдещето на кохезионната политика, Европа на една скорост. Основният акцент на форума обаче беше и бъдещето на Балканите и каква ще е ролята им в обединена Европа. Отговорът даде председателят на ДПС Мустафа Карадайъ – Балканите трябва да са зона без популизъм, национализъм и радикализъм. Позицията на европейските либерали не се отличава съществено от тази на европейската десница. При откриването на тяхната кампания в началото на март, което знаково отново бе в София, един от ключовите въпроси, който се постави бе заплахата от националистически партии и други извънсистемни играчи в предстоящите избори за нов Европейски парламент. Позицията на ДПС е доста по-категорична по този въпрос. Ако цяла година те притискат Борисов да се освободи от Обединените патриоти, сега вече въпросът се пренася на европейско ниво. Европейските либерали заявиха, че ще питат ЕНП дали одобрява настоящата управляваща коалиция на България. Въпросът на евролибералите идва в момент, когато Европа е изключително чувствителна на тема национализъм и популизъм. Нейните сетива са изострени заради случващото се в страни като Унгария и Полша, които все повече се отклоняват от общоевропейските ценности, настоявайки да следват в по-голяма степен собствените си национални интереси. защо патриотите са още във властта, то тогава сигурно сме на прага на преформатиране на управляващата коалиция. Добрата новина е, че Борисов има още два месеца спокойствие да премисли решението си, тъй като промяна в правителството няма как да има преди края на европредседателството. В момента трън в петата на Борисов са именно последните „изяви\" на ВМРО и Атака. Премиерът полага всички усилия за интеграцията на Западните Балкани, а партньорите му размиват пейзажа и му връзват ръцете. Докато Борисов в Скопие, а Доналд Туск в Косово се опитваха да помирят Белград и Прищина, ВМРО се върна на историческите си позиции за сръбския шовинизъм. Красимир Каракачанов заяви, че Сърбия няма място в ЕС и така минира усилията на премиера. Волен Сидеров пък е в другата националистическа крайност. В момента, в който България умело зае балансирана позиция по отношение на случая „Скрипал\" и заяви желание да бъде мост между Русия и ЕС, лидерът на Атака направи опасен ход. Той посипа със сол най-откритата рана в отношенията между Москва и Европа, а именно – Крим. Представител на управляващата коалиция от една държава-членка на ЕС в анексирания полуостров постави под съмнение съществуването на обща европейска позиция по казуса. Случаят можеше и да бъде обяснен с прекалената емоционалност и обвързаност с Москва на Сидеров, ако той не беше придружаван в тази визита от зам.председателя на НС Явор Нотев. Наложи се вицепремиерът Валери Симеонов да спасява положението, срещайки се с високопоставена украинска делегация в България. но е факт, че откакто се върна, Сидеров не смекчи, а втвърди позицията си. Той стигна още по-далеч, заявявайки, че не вижда бъдеше за обединена Европа и Евразийският съюз е този, към който трябва да гледаме. Друг е въпросът дали поведението на Волен, смятан за „руския\" човек в българското правителство, е официалната позиция по отношение на разпадането на Европа. И ако това не е така, Сидеров е на път да ни забърка в нов скандал, който идва броени дни преди визитата на президента Румен Радев в Кремъл. Преди тази визита обаче предстои най-знаковото събитие от българското председателство на ЕС – срещата на върха в София за Западните Балкани. Не му стигат тревогите на Борисов дали ще убеди Косово и Сърбия да седнат на една маса, ами трябва и да се притеснява дали няма да получи удар с нож в гърба от коалиционния си партньор. Изход от тази напечена ситуация може да дойде от най-големия политически противник на Борисов - Корнелия Нинова. Ако наистина е искрена в желанието си да подкрепи евроатлантическия път на България и за нея срещата на 17 май е общ приоритет на страната ни, трябва бързо да промени внесения си законопроект. А именно – да не иска намаляване на ваканцията на депутатите, а нейното увеличаване и по-специално в дните между Гергьовден и 24 май. Така ще си спестим неочаквани изказвания от всички полюси на политическия спектър, които могат да объркат фатално както балканската среща в София, така и тази в Кремъл.", "date": "2018.04.29", "title": "Националистите като трън в петата"}
{"url": "http://standartnews.com/sport/evropeyska_titla_za_balgariya_v_badmintona-370989.html", "text": "Стефани Стоева и Габриела Стоева постигнаха огромен успех, спечелвайки титлата на двойки жени на европейското първенство по бадминтон в Уелва (Испания). Вторите поставени в схемата българки победиха на финала номер 6 Емили Лефел и Ане Тран (Франция) с 21:12, 21:10 за 43 минути. Стефани Стоева и Габриела Стоева нямаха никакви проблеми в двубоя. В първия гейм те поведоха с 10:5 и 19:11, а във втория взеха аванс от 10:3 и доминираха до края. Това е пореден голям успех в кариерата на Стефани Стоева и Габриела Стоева. Те спечелиха сребърните медали на европейския шампионат през 2017 година, а освен това имат златно отличие от Европейските игри през 2015 година. Българките заемат 12-а позиция в световната ранглиста в момента.", "date": "2018.04.29", "title": "Европейска титла за България в бадминтона"}
{"url": "http://standartnews.com/regionalni/otkriha_antichna_grobnitsa_v_tsentara_na_stara_zagora-371001.html", "text": "Зидaна гpoбница cъc cтeнoпиcи oтĸpиха археолозите пpи cпacитeлни paзĸoпĸи в подземието нa централния плoщaд пpeд cгpaдaтa нa общинa Cтapa Зaгopa. Както е известно, в сегашния градски център се намира Югозападния некропол  на Августа Траяна, един от най-добре проучените терени на древния римски град. При сегашните разкопки до момента археолозите са открили общо 27 гроба, зидани с тухли и каменни плочи, но само в един от тях са били открити следи от стенописи, съобщи директорът нa рeгиoнaлния иcтopичecĸи мyзeй  Πeтъp Kaлчeв.  B гробницата ca били нaмepeни и ĸocти от масово погребение, зa ĸoитo ce пpeдпoлaгa, чe ca нa двaмa мъжe и пoгpeбaнa cлeд тяx жeнa. Пoдpoбнocтитe зa самия некропол и за погребаните щeли да cтaнaт яcни cлeд пpoyчвaниятa нa aнтpoпoлoзите. \"За съжаление, от cтeнoпиcитe са останали само cлeди oт cвeщници, гиpлянди и флopaлни мoтиви в cиньo и чepвeнo\". Това каза ръководителят на археологическия екип  acиcтeнт Mapия Kaмишeвa oт Рeгиoнaлния иcтopичecĸи мyзeй в Cтapa Зaгopa. Според нея гpoбните cъopъжeния нo вce oщe било paнo дa ce oпpeдeли c тoчнocт датирането. Дo мoмeнтa нa тepитopиятa нa aнтичния гpaд Aвгycтa Tpaянa ca били oтĸpити общо oĸoлo 1000 гpoбни cъopъжeния. \"Стенописите сa в мнoгo лoшo cъcтoяниe, по-голямата част са паднали на пода и ни предстои много сериозно paбoта пo възcтaнoвявaнeтo им\", заяви д-p Ивaн Baнeв oт Инcтитyтa зa изcлeдвaнe нa изĸycтвaтa пpи Бългapcĸa aĸaдeмия нa нayĸитe. Според него останките от гирлянди по стените наподобявали коледна украса. От запазените цветове особено интересно било синьото, но какъв е неговият произход щяло да се изясни про по-нататъшните проучвания. Д-р Ванев припомни, че на подобни гробници със стенописи са били  откривани още в края на 19 в. на територията на днешна София. \"Haшeтo жeлaниe, a и нa ръководството на Старозагорската общинa, която финансира спасителните разкопки, e зиданата гpoбница със стенописите, както и останалите некропололи, след които има също зидани с тухли и каменни плочи,  дa бъдат pecтaвpиpaни и eĸcпoниpaни нa мяcтo като комплекс\", обяви шефът на мyзeя Πeтъp Kaлчeв. Експонирането и преместването им щяло да струва много скъпо, а освен това Окончателното рeшeниe обаче щяло да бъдe взeтo cлeд зaдълбoчeна дискусия на специалистите и общинарите. На този етап Калчев нe може да каже дали арехологическите пpoyчвaния в центъра на Стара Загора щe зaбaвят цялостния peмoнт нa плoщaдa, ĸoйтo чacтичнo бe cпpян, зapaди спасителните paзĸoпĸи.", "date": "2018.04.29", "title": "Откриха антична гробница в центъра на Стара Загора"}
{"url": "http://standartnews.com/kultura/bienale_na_bg_humora_sabira__nashentsi_v_hamburg-370977.html", "text": "В българския ресторант „Тангра\" на Хамбург днес се събират нашенци, за да отпуснат душите си, да се повеселят и наддумат, да си  разкажат вицове, забавни  шеги  и опашати  лъжи. Заедно - за да бъдат здрави и  усмихнати през цялата година. За  11-ти пореден път Клубът на българските жени и на българските семейства в Хамбург  е организатор и домакин на Биеналето на българския хумор. То се провежда всяка година под наслов \"Българинът е оцелял, защото се е смял\". В центъра на този пролетен празник стои името на една жена с възрожденски плам и мисия – д-р Емилия Иванова Юкер, в чийто вени тече кръвта на  две поколения възрожденски учители. Наричат  я  бялата лястовица и тя с  гордост и радост приема това обръщение като отношение на обич и на доверие. Пролетното  събитие, организирано от секциите „Хумор\" и „Литература\" към Клуба,  подкрепя и дава възможност на българското  и немското общество да се забавлява и посмее с образците на българския  хумор, като се започне с героите на Хитър Петър, габровските шеги, класиците Михалаки Георгиев, Алеко Константинов,  Чудомир и се стигне до съвременния хумор нa Радой Ралин и  Доньо Донев. Биеналето включва прословутото наддумване с вицове и анекдоти, включени са и немски, преведени  за българите. Интерес буди викторината,  в която присъстващите трябва да проявят своето будно чувство за хумористично творчество. На почит са остроумните, досетливите и веселите. Участниците-смехотворци, които са се проявили най-добре, получават  по една символична корона като крале на хумора. Най-добрите вицове и анекдоти,  забавни шеги и фейлетони  се изпращат във Веселата къща в Габрово, за да участват в техни публикации. Новото  в тазгодишния сценарий е а българската хумористична песен. Нейната красота и  въздеѝстваща сила ще ни покаже фолклорна формация „Българи\". Клубът много се гордее с  полезното си сътрудничество с  Музея „Дом на хумора и сатирата\" в Габрово. През  април на 2008-а колекция на Веселата къща в Габрово, наречена „ЕвроСапиенс„ гостува на  българите  в Хамбург и изпълни с  радост и гордост сърцата им. „Ами, щом Вуте е оцелял и аз ще оцелея, па какво от това!\", припомнят и нашенците в Хамбург.", "date": "2018.04.29", "title": "Биенале на бг хумора събира  нашенци в Хамбург"}
{"url": "http://standartnews.com/biznes/biser_petkov_pensiite_ot_chastnite_fondove_shte_se_nasledyavat-371003.html", "text": "Основна цел на министерството на труда и социалната политика е намаляването на трудовите злополуки и особено тези с фатален край, обяви министър Бисер Петков пред Канал 3. „Най-тягостните моменти от моята работа са когато се получи съобщение от Главна инспекция по труда за трудова злополука, завършила със смърт. За съжаление имаме увеличение на тези злополуки. Ако не се лъжа, са 79 през миналата година. Това е наистина много тягостно и обединяваме усилия, за да можем да намалим техния брой. Когато интерпретираме данните обаче трябва да имаме предвид, че икономиката се развива, повече са заетите и в резултат и абсолютният брой на злополуките нараства. Като процент, спрямо осигурените лица обаче в действително броят намалява. Традиционно най-засегнатият отрасъл е добивната промишленост. Предприемат се мерки и първата цел е да намалим трудовите злополуки, включително, завършващи със смърт. Тъй като това е и загуба за България, и загуба на работна сила\", обяви министърът. Той бе категоричен, че към момента не са спрели помощите за майките студентки. „Помощта за отглеждане на дете от майки студентки не е спряна. Направени са промени и се завишиха изискванията към нейното получаване, защото се наблюдаваха значителни злоупотреби. Като например записване на формално висше образование, с цел да се получат тези помощи. Помощта продължава да се отпуска и през миналата година са малко над 900. Разбира се това са по-малко отпреди промените през 2014 г. и това показва, че тази помощ отива при тези, които трябва, а именно майките студентки. Нейният размер е 2880 лева. Тя се изплаща на два пъти, като единият път е след завършване на семестър\", допълни Петков. Социалният министър обяви и че пенсиите от т.нар. частни фондове ще могат да се наследяват. „Това засяга всички българи, родени след 1959 г. И тъй като първите пенсионери се очакват през 2021 г., министерството започна изработване на концепция за начина на изплащане на пенсиите от втория стълб. Тази концепция съответно предлага различни варианти, които лицата да избират. Предвижда се да се избира и продукт, при който техните наследници да продължат да получават при негова смърт. Т.е., се фиксира един конкретен период. Така се тушира и проблемът с чистата пожизнена пенсия, чието изплащане спира при смърт. Ще се предлага и т.нар. комбинирано изплащане. Т.е. ще се плаща по един програмиран начин, който е по-гъвкав и ще бъде унаследяван\", допълни Бисер Петков.", "date": "2018.04.29", "title": "Бисер Петков: Пенсиите от частните фондове ще се наследяват"}
{"url": "http://standartnews.com/svyat/es_podgotvya_troyna_zashtita_sreshtu_mitata_na_sasht-370979.html", "text": "Европейският съюз очаква от САЩ изключения по въпроса за митата върху стоманата и алуминия. В случай на отрицателен резултат Евросъюзът обещава да отговори със свои мита и защита на европейските производители. Европейската комисия подготвя ответни мерки по отношение на САЩ на фона на отсъствието на „сигнали за сближаване\" в рамките на търговския спор. На 1 май се очаква Вашингтон да въведе мита върху европейските изделия от стомана и алуминий. „Точно сега нашият приоритет е диалог на най-високо ниво\", заяви еврокомисарят по търговията Сесилия Малстрьом, цитирана от „Франкфуртер Алгемайне Цайтунг\". Ако САЩ не направят за европейската стомана и алуминий „продължително и безусловно\" изключение, ЕС ще предприеме ответните мерки. „Подготвяме тройна реакция, която ще бъде съвместима с нормите на СТО\", разкри Малстрьом. Тя се състои в подаването на жалба в СТО, защитни мерки за европейската икономика и въвеждането на наказателни мита върху редица американски стоки. Сред тях – изделия от стомана, американските мотоциклети Харли Дейвидсън, бърбън, джинси, портокалов сок. До края на април ЕС е освободен от американските мита. Президентът Доналд Тръмп до момента не е дал съгласието си за удължаването на режима на изключение, въпреки неотдавнашните си срещи с германския канцлер Ангела Меркел и френския президент Еманюел Макрон.", "date": "2018.04.29", "title": "ЕС подготвя тройна защита срещу митата на САЩ"}
{"url": "http://standartnews.com/svyat/merkel_mey_i_makron_za_sporazumenieto_s_iran_tramp_se_darpa-371004.html", "text": "Лидерите на Великобритания, Франция и Германия са единодушни, че споразумението за иранската ядрена програма е най-добрият начин да бъде спрян Техеран да се сдобие с ядрено оръжия. Това съобщи днес Даунинг стрийт, цитиран от Ройтерс. Британският премиер Тереза Мей е разговаряла по телефона с френския президент Еманюел Макрон и с германския канцлер Ангела Меркел. Тримата са постигнали единодушие, че може да се наложи разширяване на сделката, за да бъдат включени в обхвата й и други области като балистичните ракети, какво ще се случи след изтичането й, както и дестабилизиращата дейност на Иран в региона, се отбелязва в изявлението. Лидерите се ангажираха да продължат да работят в тясно сътрудничество и със САЩ в търсене на решение как да се справят с многобройните предизвикателства, поставяни от Иран, включително проблеми, които могат да бъдат обхванати от ново споразумение, допълва Даунинг стрийт. Президентът Доналд Тръмп обаче още не е взел решение за съдбата на ядреното споразумение с Иран, заяви неговият съветник по националната сигурност Джон Болтън, цитиран от Франс прес. \"Още няма решение по този въпрос\", каза Болтън в интервю за телевизия Фокс нюз. Тръмп трябва да обяви на 12 май дали ще \"скъса\" споразумението, подписано през юли 2015 г. след продължителни и трудни преговори. Президентът проучва предложението на френския му колега Еманюел Макрон за започване на преговори за ново споразумение с по-голям обхват, добави Болтън.", "date": "2018.04.29", "title": "Меркел, Мей и Макрон \"за\" споразумението с Иран, Тръмп се дърпа"}
{"url": "http://standartnews.com/mneniya/sled_10_g_britantsite_shte_chukat_na_vratata_na_es-370999.html", "text": "- Първото ми посещение в България беше в края на 90-те години. Имаше много промени, либералните идеи започваха да търсят своя път и бях очарован да открия държава като моята Шотландия, която има много култура, тук толкова далече в Югоизточна Европа, от човек, като мен, който идва от далечния северозапад. - За мен тази идея дойде по-късно, след като Симеон Сакскобургготски се завърна и основа политическо движение и стана премиер – това беше точното време България да се присъедини към ЕС. Доволен съм и успях да убедя моите колеги от либералната група в Европейския парламент да подкрепят това членство на 100 %. - Да, имаше критика. Имаше критики и когато това се случи със Словакия, отново казваха, че е не е готова. Моят отговор на това е: Ако една държава е решила приеме европейските стандарти и да стане член, тогава трябва да бъде приета. Няма причина да се държи извън съюза. - България води едно успешно председателството. Мисля, че правителството може още по-активно да популяризира това председателство. Убеден съм, че останалите държави разбират, че България е доста готова да играе своята част в конструирането на Европа. - България може да играе важна роля за включването на държавите от Западните Балкани в ЕС. Може да играе важна роля и като регионален хъб, като център на много различни проекти. Аз много се срамувам, че моята собствена страна гласува да напусне ЕС. Все още се боря, за да спра това. - Да, възможно е. Не съм голям оптимист, но ще продължа да се боря, за да задържа британците в ЕС. Ако напуснем, сигурен съм, че след 10 години, ще чукаме на вратата и ще молим да се върнем обратно. - Смятам, че следващият европейски парламент ще е много по-различен. В него ще доминират две по-големи политически групи – на Европейската народна партия и на социалистите с много силно представителство и на либералите в центъра. Но ако погледнем какво се случва из държавите в Европа – виждаме, че се избират все повече националисти, все повече популисти и отслабват позициите на основните партии. Надявам се да успеем да задържим ЕС развиващ се, такъв какъвто трябва да бъде. -Да, страхувам се. - Мисля, че има опасност за самия ЕС. Опасност, че може да се разпадне. Не съм убеден, че тази опасност е твърде голяма, но се движим в грешна посока. Време е европейските граждани, които може би не мислят много за политика, да се обединят и да покажат, че можем да имаме функциониращ европейски парламент. -От Западна Европа също така. „Националният фронт\" във Франция на Льо Пен се представя  доста добре, „Северната лига\" в Италия изглежда също печели гласове, има крайно дясно крило и в Германия, както  Швеция и на други места. Очаквам те ще засилят позициите си и по време на Европейските избори през май догодина - Вярвам, че ще успеем да постигнем силен либерален дял в Европейския парламент. Не се съмнявам в либералната идея: да се работи заедно с хората, независимо от тяхната националност, език, религия или избор за начина на живот. Това е единственият начин да накараме Европа да работи. Това е единственият начин, по който Европа може да се справи с световните предизвикателства. -Това беше много сложен казус, защото Либия арестува и измъчва в затвора тези медицински сестри въз основа на някакви скалъпени обвинения. Тогава другите европейски държави не показваха голяма солидарност с България. Аз им се противопоставих с аргумента, че България като държава-кандидат, а и като бъдещ член на ЕС, заслужава пълна дипломатическа подкрепа от всяка европейска държави, за да бъдат освободени сестрите и доктора. И бях много, много доволен, след като след дълга кампания успяхме и върнахме тези хора у дома. -Беше много добър пример за това какво Европа може да постигне ако всички работят заедно. Можем да видим това и в други примери. - Това е причината да съжалявам, че Великобритания напуска ЕС.  Европа притежава 20% от световната икономика, но само 7%  от световното население. И трябва да сме заедно. Ако ние успеем да създадем европейско демократично общество, върховенство на закона, борба с корупцията, добро управление и равенство за всички европейци, тогава ще бъдем водещ световен пример. Това са ценности, които липсват в Китай, Русия, Турция и много други части на света. Европа трябва да бъде образец за честност и за свободно общество, в което всеки да развива своя талант.", "date": "2018.04.29", "title": "След 10 г. британците ще чукат на вратата на ЕС"}
{"url": "http://standartnews.com/biznes/zemedelskata_zemya_poskapna_s_5-370993.html", "text": "Минималният ръст на цените на земеделска земя през изминалата година е 5 %, според данни на Българската асоциация на собствениците на земеделски земи /БАСЗЗ/. Това съобщи председателят на асоциацията Стайко Стайков по време на семинар във Велинград, който се проведе през уикенда. Според него след динамичното развитие в периода 2007-2015 г. (с изключение на 2009-та) сега  сме свидетели на трайно отрезвяване и стабилизиране на пазара. Основното търсене е за качествена земеделска земя, като част от факторите, определящи нейната стойност, са релеф, размер на парцела, качеството на почвата, възможностите за напояване, субсидии и др. Статистиката на БАСЗЗ за миналата година, представена на база реално сключени сделки, сочи, че Добрич /1800лв. за дка/ и Силистра /1400 лв. за дка/ са с най-високи цени на продажба. След тях се нареждат с по 1200 лв. за декар региони като Плевен, Разград, Русе и Шумен. Най-ниските цени в страната през изминалата година са били платени за земя в Габрово /400 лв. за дка/ и Кърджали /300 лв. за дка/. Прогнозата за настоящата година е, че стабилността и предвидимостта на пазара ще се запази, каза Стайко Стойков. Очакванията му са, че големите сделки ще се реализират от инвеститори с цел осъществяване на конкретни проекти, а не с цел търсене на доходност от случайни купувачи. Заместник-председателят на БАСЗЗ Галина Пейчева-Митева заяви, че основните проблеми на  земеделието у нас са липсата на сигурност, квалифицирана работна ръка и обезлюдяването на селските райони. За това е необходимо е да се подобри значително инфраструктурата и социалните условия в селата, допълни тя. Според нея българските усилия в новата Обща селскостопанска политика /ОСП/ трябва да са насочени към намаляването на разликата в плащанията между различните държави - членки на ЕС. В противен случай българските фермери нямат да могат дългосрочно да останат конкурентоспособни, защото ще произвеждат продукт с по-висока себестойност от този на европейските си колеги.", "date": "2018.04.29", "title": "Земеделската земя поскъпна с 5%"}
{"url": "http://standartnews.com/svyat/severna_koreya_zakriva_yadreniya_poligon-370978.html", "text": "Властите в Северна Корея окончателно ще закрият ядрения полигон \"Пхунгери\" (\"Пунгери\") през май, съобщи президентството в Сеул, цитирано от световните агенции. Пхенян ще покани скоро експерти и журналисти от Южна Корея и САЩ, за да осъществи по прозрачен начин процеса по демонтирането на съоръженията, използвани за ядрени опити. Севернокорейският лидер Ким Чен-ун е дал това обещание на южнокорейския президент Мун Дже-ин по време на срещата им в петък, заяви говорителят на президентската канцелария Юн Йон-чан. Проучване на китайски сеизмолози, публикувано на 26 април, показа, че полигонът може да е станал неизползваем заради частично срутване на планината, под която се намира. Там бяха извършени всички шест севернокорейски ядрени опита от 2006 до 2017 година. Шестият и най-мощен опит на 3 септември, за който Пхенян каза, че е изпробвал водородна бомба, предизвика земетресение с магнитуд 6,3. Според учените именно той може да е извадил обекта от строя. Освен това Северна Корея планира да уеднакви часовата си зона с тази на Юга. Двете Кореи използваха една и съща часова зона в продължение на десетилетия. През 2015 г. Пхенян въведе своя собствена часова зона, като върна стрелките с 30 минути назад спрямо Сеул. Той оправда решението си с желанието да скъса с наследството на японското колониално управление. Южна Корея и Япония са в една и съща часова зона - 9 часа напред от времето по Гринуич. Тя е въведена през японското управление на Корейския полуостров (1910 - 1945 г.).", "date": "2018.04.29", "title": "Северна Корея закрива ядрения полигон"}
{"url": "http://standartnews.com/svyat/putin_otsviri_vuchich_sedyal_na_dva_stola-370983.html", "text": "Президентът на Сърбия Александър Вучич не е поканен на церемонията по встъпването в длъжност на държавния глава на Руската федерация Владимир Путин, която ще се състои на 7 май. Вместо към Москва, както се надяваше, Вучич ще отпътува за Анкара, където ще се срещне с Реджеп Тайип Ердоган, коментира хърватското електронно издание Jutarnji List. От редакцията не пропускат да отбележат, че за разлика от Вучич, президентът на Република Сръбска Милорад Додик е поканен на инаугурацията на руския президент. Традицията на Кремъл е на подобни събития да се канят само лидерите на най-близките постсъветски държави, затова присъствието на Додик не е изненадващо. Пренебрегването на Вучич обаче е. Сръбските медии имат теория: Москва не е изпратила покана на Вучич, за да не разваля добрите му отношения с германския канцлер Ангела Меркел, отбелязва загребският вестник. Според хърватското издание една от възможните причини за пренебрегването на Вучич на церемонията е нерешеният статут на руския хуманитарен център в Ниш, чието уреждане Белград отлага. Jutarnji List пише, че по този начин Кремъл изпраща послание към Белград, че трябва да направи избори между Запада и Русия и че е невъзможно да „седи на два стола\".", "date": "2018.04.29", "title": "Путин отсвири Вучич, седял \"на два стола\""}
{"url": "http://standartnews.com/biznes/dobrev_nuzhni_sa_kriterii_po_koito_kevr_da_se_proiznasya_za_sdelki-370991.html", "text": "Необходимо е да се изготвят критерии и принципи, по които КЕВР да се произнася за сделки. Това каза в интервю за БНР председателят на парламентарната комисия по енергетика Делян Добрев. Той коментира решението на депутатите от тази седмица КЕВР да може да контролира сделки за над 20% от електроразпределителни, топлофикационни и газови дружества и за това КЕВР да се произнесе по сделката за продажбата на активите на ЧЕЗ у нас. „Имаме притеснения в две посоки. Първата е дали държавата трябва да се намесва в този тип частни отношения, и ако приемем този текст за КЕВР, дали няма да продължим да приемаме подобни текстове, с които да се ограничава частната инициатива. Второто ми притеснение е по отношение на това, че текстът не е съвършен. Той казва, че регулаторът ще проверява този тип сделки, т.е. дава тези правомощия на КЕВР, без да поставя рамка кога може да одобрява и кога може да отхвърля тези сделки. Няма критерии и принципи. Притеснението е, че един регулатор може да злоупотребява с това право\", обясни Добрев. Следващите месеци могат да бъдат допълнени предлаганите текстове, добави Добрев и посочи: „ГЕРБ бяхме против този текст заради посочените вече съображения, но не виждаме и някаква съществена щета, която може да се случи с приемането на този текст. От друга страна, коалиционните ни партньори държаха особено много на този текст и затова взехме политическо решение да подкрепим предложението\". Добрев посочи, че в момента съществуват подзаконова нормативна уредба и вътрешни нормативни документи, с които може да се вземе решение от КЕВР за сделката с ЧЕЗ и да не се стигне до плащане на компенсации от страна на държавата, за каквито предупредиха от ДПС. „Аз съм сигурен, че въпреки че няма критерии и ясни правила, регулаторът може с вътрешнонормативни документи или с подзаконова нормативна уредба да създаде методика, по която по прозрачен начин да се вземат тези решения „за\" или „против\". Но все пак, ние като законодатели, за да не се предоверяваме на регулатора, е хубаво в бъдеще и в закона да бъдат записани критерии. Ако има критерии, тогава не би трябвало да имаме опасения, че някакво решение ще доведе до негативни последствия\", каза депутатът от ГЕРБ. Добрев уточни и по какъв начин КЕВР ще взима решение по сделки: „За вземането на едно решение да разреши или да не разреши регулаторът ще работи с компетентните органи в България. За произход на средствата с ДАНС, с финансовото разузнаване, с други институции, които имат отношение. Функциите на регулатора няма да заместят функции на други органи в страната. По-скоро като получи информация от тези органи, регулаторът ще решава дали да разрешава или не сделката\". Бившият енергиен министър определи като правилно решението държавата да не участва в сделката за активите на ЧЕЗ: „Решението е правилно, защото идеята да се участва в тази сделка не бе добра. Държавата има други механизми, по които да контролира случващото се в електроразпределителните дружества. В Закона за енергетиката има съществуващ текст, който казва, че ако частният собственик на ЕРП-то не управлява дружеството според изискванията на закона и претенцията на регулатора, то КЕРВ има право да отстрани мениджмънта и да назначи държавен мениджмънт, въпреки че собствеността е частна. Така че държавата има контрол по отношение на управление на ЕРП-тата\". Добрев коментира и искането на миньорите от „Мини Марица-изток\" за повишаване на цената на въглищата с 15%. Според него това решение би навредило на интересите на миньорите. „В ЕС всички въглищни централи имат изисквания да закупуват квоти за въглеродни емисии. Европа се опитва с икономически механизми да направи дейността по производството на електроенергия от въглища неефективна. Цените за тези квоти нараснаха от 3-4 евро до 14 евро (на тон). ЕК твърди, че до 2020 г., ще станат 20 евро, което представлява почти половината от крайната цена на произведената електроенергия. За да не фалират тези електроцентрали, което ще доведе и до фалит на мините, синдикатите трябва да се борят за съкращаване на разходите за производство и за намаляване на цената на въглищата, така че производството на енергия от тези въглищни централи да остане конкурентноспособно. Увеличаването на цената на въглищата обрича миньорите на безработица\", каза той.", "date": "2018.04.29", "title": "Добрев: Нужни са критерии, по които КЕВР да се произнася за сделки"}
{"url": "http://standartnews.com/balgariya/karayancheva_nikoga_ne_sam_si_predstavyala_che_shte_sam_predsedatel_na_parlamenta-371002.html", "text": "„ГЕРБ е група от съмишленици, които искат да направят нещо добро за България. Група хора, които работят за каузата на България. Трябва да продължим по този път и да предадем по-добра България на идните поколения. И честно казано това вече го виждам\". Това обяви председателят на Народното събрание Цвета Караянчева пред Канал 3. „В Талин например направих среща с представители на парламентите във Франция, Германия, Чехия и т.н. И това, което ми направи впечатление е, че България стои на много добро ниво в Европа. Направих и подобна среща в САЩ и тя бе историческа. Защото парламентите трябва да си говорим. И в случая успяхме да обсъдим визите. И там също получихме добри оценки, тъй като се оказа, че знаят много за България\", допълни Караянчева. Тя призна, че никога не е очаквала или пък се е надявала да стане председател на парламента. „Честно казано никога не съм си представяла, че ще застана на такава длъжност. Аз съм инженер по професия и фабриката, в която работих, още ми се пази мястото. Но както се казва, не се знае какво ще ти предложи животът. Номинацията ми дойде толкова неочаквано, че и нямаше как да откажа\", каза още Цвета Караянчева. „Винаги съм следвала протокола. И се надявам председателството на парламента да не ме промени. И като характер, и като човек. Понякога стъпките са малко сложни с опозицията, но се надявам да бъда председателят, който може да балансира. Председателят е пръв сред равни, а аз искам да съм повече равна, отколкото първа. И се надявам в мен да виждат такъв човек. Повече колега\". Относно засилените позиции на лидера на ГЕРБ Бойко Борисов на международната сцена тя коментира: „Може би затова се иска талант и усет. Но наистина това, което направи премиерът Борисов е значимо. Защото по темата Западни Балкани досега изобщо не се говореше. Примерно Кристалина Георгиева ми каза, че Зап. Балкани са тема №1 за Европейската банка. Може би сме напипали важната тема. Разговорите между ЕС и Турция... Възстанови се диалога и това трябва да се признае на Борисов. Никой не е очаквал чудеса от тази среща\". За президента Радев и неговият коментар, че Борисов ще бъде само разносвач на шербет. „Наистина беше обидна тази реплика. Но аз не искам да задълбочавам конфликта между институциите. Президентът прекрачи една червена линия – лични нападки. Визирам нападките срещу Цветан Цветанов. Когато си политик, критикувай политики. Ако имаш информации за нещо, дай сигнал до съответните институции. Може би съветниците му не са добри. Надявам се да се осъзнае. Защото, когато институциите се карат, и хората са притеснени. И се губи уважението към институциите\", допълни Цвета Караянчева. „Надявам се през следващите дни да чуем добри думи от президента за председателството. Защото имаме добри оценки за него. Да говорим за намаляването на външния дълг. Хубаво е понякога да похвалиш опонента. Защото така се печелят симпатии. Сигурно имаме трески за дялане, но със сигурност сме направили и добри неща. Преди време се казваше, че асфалт не се яде, но сега в Северозапдна България протестират за пътища\", каза още председателят на парламента. Тя бе призована да направи обръщение към лидера на БСП Корнелия Нинова и нейното изказване бе: „Бъдете реална, кажете истината. Лъжата винаги се разкрива. Бъдете честна\". Относно това за какво мечтае тя обяви: \"Мечтата ми като политик е наистина да имаме по-добър живот и това, което сме обещали, да го свършим\", завърши Цвета Караянчева.", "date": "2018.04.29", "title": "Караянчева: Никога не съм си представяла, че ще съм председател на парламента"}
{"url": "http://standartnews.com/mneniya/otstrelvane_na_oligarsi_v_rusiya-370994.html", "text": "На 6 април САЩ въведоха санкции срещу 24 руснаци, сред които и мнозина олигарси. Засегнати от антируските мерки се оказаха общо 38 юридически и физически лица. Веднага след въвеждането на санкциите акциите на редица руски компании започнаха стремително да се обезценяват. Още в деня на обявяването на мерките, руският Олигарх Олег Дерипаска, който бе един от най-засегнатите, загуби 957 милиона долара. Контролираните от него компании \"Русал\" и En+ поевтиняха с 20 процента на Московската борса. На 9 април \"Русал\" предупреди, че В съобщението на компанията се казваше, че санкциите ще окажат силно негативно въздействие на бизнеса и перспективите за развитие на \"Русал\". Веднага след това акциите на компанията на борсата в Хонконг се сринаха с 41 процента. Последваха сривове и на другите световни борси. Така до 19 април, т.е. за 13 дни, ценните книжа на компанията поевтиняха три пъти. Остро актуален стана въпросът какво ще предприеме руското правителство, за да помогне на \"Русал\" и на другите пострадали от американските санции руски компании. Какво би могло да последва в тази посока подсказа шефът на Федералната антимонополна служба на Русия /ФАС/ Игор Артемьов. Той заяви, че не изключва въможността пакетът от акции на Олег Дерипаска в \"Русал\" да бъде национализиран с цел да се защити компанията от санкциите. Възможно е също пакетът с ценни книжа да бъде продаден на други акционери в алуминиевата компания или на чуждестранни инвеститори. Ако ценните книжа на Дерипаска бъдат изкупени от държавата, то формално санкциите, които носят загуба на експорта на алуминий, би трябвало да бъдат отменени. Разбираемо е обаче, че държавата може да владее акции на компанията за кратък период, затова там след време ще се появят други хора, обясни Артемьов. Същевременно той добави, че ако се извърши национализация, Дерипаска ще получи справедлива цена за неговия пакет от акции. Ако се състои някакъв вид национализация, то тя ще бъде условна, а схемата може да бъде различна, обясни шефът на ФАС. Може държавата да не вземе контролния пакет, а да предложи  част от него на други акционери, държащи акции на \"Русал\", отбеляза Артемьов. Американските власти показаха ясен, но труден път на руския алуминиев гигант \"Русал\" за измъкване от списъка със санкциите: прекъсване на връзките с най-големия му акционер - Олег Дерипаска, съобщава Monеy.BG. \"Русал\" усети тежестта на санкциите на САЩ, защото се е забъркал с Олег Дерипаска, но САЩ не се целят в трудолюбивите хора, които зависят от \"Русал\" и неговите дъщерни дружества\", изтъкна американският министър на финансите Стивън Мнучин. Вашингтон удължи с 5 месеца срока, в който американските и чуждестранните граждани и фирми да приключат бизнес отношенията си с компанията. Крайната дата е 23 октомври т.г. Пазарите реагираха веднага и акциите на руския гигант скочиха с над 43% след новината за възможно облекчаване на санкциите. Компанията възстанови 2 млрд. долара от пазарната си стойност. Новините обаче повлияха негативно на цената на алуминия, която спадна с повече от 13%, сривайки се до 8-годишно дъно. САЩ обещаха да облекчат ограниченията, ако Дерипаска се откаже от контрола върху \"Русал\". Руският олигарх контролира 48% от индустриалния гигант, а продажбата няма да е никак лесна, тъй като самият той е санкциониран. Но дори Дерипаска да продаде дела си, все още остава несигурност за бъдещето на компанията. \"Рисковете при справянето с руския алуминий са толкова големи, че хората ще ги държат на разстояние, докато нямат достатъчно яснота\", смята Джон Мадърсол, анализатор на търговията с метали в IHS във Вашингтон. Ръководствата на компании от всички индустрии по цял свят подхождат предпазливо, тъй като не искат да си навличат главоболия, посочи експертът. Изявлението на Мнучин показва, че истинската цел на тежките санкции са Олег Дерипаска и съюзниците на президента Владимир Путин, но те не целят да причинят по-големи икономически щети. Целта на политиката за санкции е да се премахне, доколкото е възможно, санкционираното лице от финансовия сектор. Според твърдения в медиите, въпреки, че Дерипаска и други руски олигарси са загубили, на руски компании. Посочва се огромната сума от поне 100 милиарда долара. Западни медии съобщиха, че докато олигарси като Дерипаска са банкрутирали, руската държава е изкупувала евтино сринатите акции. В \"Русал\" има и западно участие, придобито по време на реформите на Борис Елцин в Русия през 90-те години на миналия век. С различни политики президентът Владимир Путин е успял да върне на Русия голяма част от акциите на чуждестранните инвеститори. Но все още под формата на \"акционерен капитал\", западни компании имат собственост в руски компании, напомнят експерти.", "date": "2018.04.29", "title": "Отстрелване на олигарси в Русия"}
{"url": "http://standartnews.com/mneniya/oshte_prez_lyatoto_shte_ima_poevtini_darva_za_ogrev-370997.html", "text": "-Предложението направих по време на дискусията в Благоевград, която се организира от в. „Стандарт\", Югозападното държавно предприятие и Министерството на земеделието, храните и горите. В тези Горски училища децата на България ще учат преди всичко как да опазват и съхраняват красивата ни природа. По специална програма те всеки месец ще се обучават в защита на горите. Добре е, че тази инициатива се подкрепя и от местната власт, и от бизнеса, и от неправителствените организации. Надявам се, че положително становище ще има и от Министерството на образованието и науката. Но е крайно време да се насочат активно погледите към децата на България, за да знаят те колко ценна е околната среда и как трябва да я опазват. Активно трябва да започнем работа с тях - Горски училища, програми всеки месец, за да ги ангажираме с тази важна мисия. Защото сега децата повечето време са с компютри и телефони, а така се отдалечават от действителността. Необходимо е да са запознати не само с красотите на България, но и с тяхното опазване, което е основен проблем. Това бе акцентът ни и в Седмицата на гората, която тази година бе не една, а две седмици. Обърнахме най-голямо внимание на децата и младежите към гората. Ангажирахме хиляди подрастващи с проблемите на гората, с възстановяването й. Във всяко едно наше поделение се проведе залесяване, в което участваха ученици и по-малки деца. За да им бъде по-интересно, имаше интерактивни игри. Човек, за да има отношение и за да влезе в проблематиката на гората, трябва от малък да знае за какво става дума. Ние понякога обаче ги изключваме тези важни неща. -Процесът е дълъг, ние вече започнахме. Посоката е в изготвянето на качествен анализ на естественото възобновяване в площите, които освобождаваме от съхнещата дървесина. За разлика от доста страни в Европа, в България от 15 години не се извършват т. нар. голи сечи, които да налагат последващо залесяване. Всички сечи, заложени в планове и проекти, целят приоритетно естествено възобновяване чрез постепенно изреждане на гората. Изключение от правилото са т. нар. принудителни сечи, санитарните сечи, както и сечите на тополи, които са промишлени култури. Вече е реализиран договор с Института за гората, чиято цел е изготвяне на методика за оценка темпа на естествено възобновяване на площите, освободени след санитарни сечи. Да не оставяме нещата на субективната преценка, а да се разработи една инструкция и по нея до средата на годината да уточним какви площи за последните 5-6 години са естествено възобновени стабилно и каква част от тях трябва да се залесят. За да може на втори етап да организираме семесъбиране, разсадниково производство и следващите 3-4 години да наваксаме и да залесим тези площи, които трябва. Паралелно с това работим и по площите в пожарищата. След големия пожар от август миналата година в Пирин планина над Кресна за изгорялата дървесина са проведени процедури, освобождават се терените, вече имаме около 400 декара пролетно залесяване. Чакаме да стартират горските мерки, за да кандидатстваме целево за 2000 декара. Идеята е есента да направим подготовка на почвата и следващата година да ги залесим. В рамките на 3-4 години да успеем да възстановим цялата площ, която изгоря от пожара. Там приоритетно са насочени силите ни. Работим и по един проект на европейската програма „Лайф\". Основната дейност е производството на контейнерни фиданки от 50 дървесни видове - космат дъб, дървовидна хвойна, черна елша, черен бор, клек, ясен и други. С тях ще бъде извършено залесяване в приоритетни горски местообитания в защитените зони Огражден–Малешево, Кресна-Илинденци, Скрино, Осоговска планина, Конявска планина и Витоша. За целта ще се съберат и обработят над 7 тона семена. За производството на контейнерни фиданки в горски разсадник „Локорско\", в района на ДГС-София, ще бъде доставена и монтирана автоматизирана поточна линия. Това ще ни даде възможност да отглеждаме до 2 милиона контейнерни фиданки. По този начин гарантираме намаляване на разхода при залесяването, облекчаване на труда и над 95% гаранция за прихващане. Проектът вече е в ход, минаха процедурите за доставка на машината. Сега започваме изграждането на площадки за оранжериите, предстоят още процедури за поливни системи. Разчетът ни е до средата на лятото да приключи етапът на монтаж на линията за производство на фиданки. Тази година са предвидени 2500 декара залесяване плюс 2000 декара попълване на такива култури, които миналата година заради големите засушавания изгоряха и изсъхнаха. -За сведение на всички противници и привърженици на електронните търгове – това е бъдещето. Не можем да си затваряме очите и да казваме, че това не е прозрачно и да ползваме и други разни квалификации. Електронният търг е политика на Европейския съюз и на МЗХГ. Той е изключително опростен като документация, не ангажира участниците с пътуване, престой и участие. Тотално изчистен от влияние и въздействие върху участниците, от опит да бъде манипулиран самият търг. Като всяка една дейност практиката показва, че има опции да се усъвършенстват някои неща. Благодаря на фирмите, които дойдоха. Видяхме къде има проблеми. Действително качеството, бързината на интернет е основателен фактор да има напрежение. Ще се постараем да изчистим това. Ще направим така, че веднага след приключване на търга, да излезе протоколът. Той се издава автоматично от компютъра. Няма никакво експертно участие. Експертът само слага своя електронен подпис. Класирането и всички стъпки в наддаването вървят автоматично. По отношение на бързината на интернет ще дадем време след всяка стъпка. Всичко това ще внесе успокоение. Сега при по-бавен интернет участникът губи, което не е нормално. Протоколът излиза по-късно, свети една цена, а се класира друг, това е следствие от бавния интернет. Като се справим с тези неща, всички ще се убедят, че няма манипулации, защото няма как да има. Даваме имената на всички участници в протокола, а след търга – на двете фирми, които са на първите места. За мен това е най-добрият начин за продажба на дървесина. Прекратяваме начините за въздействие върху комисията, хората да се подлагат на влияния и искания. Както всичко ново, това върви трудно, но пък върви добре. -На първо място – с красивата природа, която ние не оценяваме докрай. Второ - имаме достатъчно дивечово разнообразие с добър генофонд и трофейни качества. Трето - притежаваме добра хотелска и ловна база, както и сравнително добър и квалифициран персонал. Така че има всички фактори за сериозен ловен туризъм. Трябва да се работи непрекъснато за повишаване и на количеството, и на качеството на запасите. Но струва ми се, че имаме опция да увеличим определено приходите от тази дейност. Да засегнем не само ловния, но и другите видове алтернативни туристически дейности – екологичен туризъм, фотолов, риболовен туризъм. За всичко това има перфектни условия. Конкуренцията е голяма, защото за разлика от останалите държави в Източна Европа, които са ни конкуренти в ловно отношение, ние сме най-далече. Ловците трябва да летят със самолет, за да дойдат при нас, а това оскъпява престоя им тук. Това е основната разлика, защото в Унгария, Чехия, Словакия отиват с автомобила за час-два. Ценово ние сме в подходящ клас, съобразяваме се с цените, те са по-ниски в сравнение с основната конкуренция. Като прибавим качеството на услугата, нещата са позитивни у нас. Като на всеки един пазар, те не чакат на опашка да дойдат в България. Трябва да търсим контрагенти, да ги намираме, да ги каним, да ги убедим, че си струва да ловуват в България. Тази година за разлика от предишни години имаше доста по-голяма ангажираност от страна на Министерството на земеделието, храните и горите по време на двете ни изложения. Предложихме нова визия на нашия щанд. Надявам се, че самите заявки ще се реализират на практика. Сега предстои период на кореспонденция и договаряне, както във всеки друг бизнес. Има хора, които, веднъж дошли, после стават радетели на българския ловен туризъм. Основно очакваме германци и австрийци. В Залцбург, където представихме нашите условия за лов, идват ловци от Северна Италия, които са платежоспособни, от Швейцария и Франция. Така че тези две изложения ни помогнаха да се представим и пред холандци, и пред белгийци. Най-голям интерес има към благородния елен, тъй като той традиционно е най-качественият в Европа. Световният рекорд на трофей от такова животно от 30 години е български. Дивата свиня като цяло е най-атрактивният вид дивеч. Груповият лов, така наречената гонка, се радва на голям интерес. Просто трябва да се трудим в тази посока. Защото на практика имаме всичко, за да развиваме успешно ловен туризъм. Миналата година има известно увеличение на ловците в нашите ловни стопанства. Идваха испанци, шведи. Възстановихме традицията, тъй като 10-12 години шведи не бяха ловували у нас, за тази година пак са подновили заявките. Посрещнахме и белгийски ловци. Руснаци идват и на лов, и на фотолов. Труден бизнес е това, със сериозна конкуренция, защото всяка държава гони собствения си интерес. Сега трябва да финализираме договорките с ловците. Изложенията са само първата стъпка. Би било чудесно, ако на практика успеем да реализираме 30% от заявките. -Има динамика в движението на кадрите. Аз го приемам за абсолютно нормално. Ще дам пример с треньор на футболен отбор – когато има 1-2 неуспеха, треньорът си отива. Искам да подертая, че няма политика в подмяната на кадрите. Всичко е резултат от обективно установени пропуски и неизпълнения. Има едно-две стопанства, в които за втора поредна година не се изпълняват годишните финансови планове. Това не може да продължи. Държавна гора, държавно предприятие – никой няма да ни позволи да работим неефективно. Второ – всички средства, които инвестираме, идват от нашата стопанска дейност. Ако допуснем такова неизпълнение, и то не с 10-20%, а с 90%, означава, че ние не работим ефективно. Целите на предприятието са сериозни – пътища, залесяване, баражно строителство, материална база, горска техника, автомобили за хората. Не забравяме и стандарта – малко ръст на заплатите да осигурим. Всичко това идва от отговорно и добре свършена работа. Там, където не става, се взимат необходимите мерки. Хората още лежат на стара слава. Мислят, че някой дава пари за нищо. Никой не дава така пари. Помогни си сам, за да ти помогне и Господ. Всичко, което се инвестира и реинвестира, е от това, което сме планирали да свършим. Има и други рокади, които са заради неприемливи практики от наши служители – различни зависимости, корупция. Важна е моралната и човешката страна на нашата политика – не виждам основание 96-97% от колегията да се бори да спечели доверието  и уважението на хората и да работи сериозно, а двама-трима човека да хвърлят кал отгоре, няма смисъл. Цялата ни дейност е ясна, видима е. Нашето предприятие е на площ една шеста от територията на България. Където е имало сеч, извоз, каквото и да направим – добро или лошо, то се вижда. И в тази връзка благодаря на създаващото се гражданско общество да реагира оперативно на негативните практики и неща. С телефон 112, с мобилните звена, със сигналите, които се получават, може в рамките на половин-един час да установим дадено нарушение. Всичко това има лечебно действие. Колкото по-бързо отстраняваме допуснатите пропуски, толкова по-добре е за всички по веригата. -Подобрихме работата с кметовете, имаме добра стъпка напред по снабдяването на населението с дърва. Тази година ще се опитаме да постигнем още по-добър резултат. Все по-актуална става темата за замърсяването на въздуха с дърва. Затова, ако хората проумеят, а ние създадем организация веднага след пролетта да ги снабдим с дърва за огрев, то до есента те ще бъдат на 80% просушени, което сваля с 90% замърсяването. Да не говорим, че вдига качеството на дървата като КПД. Много важна задача е това за нас, поставили сме си я като цел. Много хора не могат да се откажат от това отопление, защото е най-евтино. Длъжни сме да свършим тази работа. Но потребителите най-често купуват през септември, октомври, ноември, когато става и по-трудно, и по-тежко, и се вдигат цените. Може да приложим и друга стратегия. Това, което през лятото се продава, да е на по-ниска цена, тъй като разходът е по-малък, а есента цената ще е по-висока, за да стимулираме хората да купуват през летните месеци. Те ще разберат ефекта. Всеки, който една зима гори сухи дърва, ще усети каква е разликата между това, което е стояло на естествено просушаване 6 месеца и това, което е от днес за утре. Производствената програма се изпълнява нормално. Разбира се, има и немалко пропуски, но когато има своевременен сигнал, се отстраняват. Трябва да се държи сметка за пулса на нещата. Същото стана и на срещата с фирмите – разбрахме се на всеки три месеца да се срещаме, а не след година да разберем, че някъде няма път. Можем да реагираме, притежаваме техническа обезпеченост – багери, булдозери, опитваме се да бъдем адекватни на изискванията. Трябват още много средства за инвестиции. Но едно по едно. На фона на факта, че 30 години нямаше горски пътища, сега вече имаме над 80 км стабилизирани, тази година ще направим още 40 км минимум. Проблемът с горските пътища, по които се обслужва и населението, си стои – необходимо е да сме по-гъвкави, да се следят потребностите на хората. -Те не са много – в Петрич падна малко напрежението. В Самоков се държи едно ниво – ту спадне, ту се вдигне. В Ихтиман е проблемно, както в Разлог и Дупница. Анализираме причините – първата е недостатъчна обезпеченост на тези населени места с дърва за огрев, което прави атрактивна търговията с незаконните дърва. Докато в Разлог пък е търговията със строителни секции по 1,10-1,20 метра дължина, които отиват в цеховете за детайли. За да има такива нарушения, има потребление. В Самоков, Ихтиман, Дупница, Петрич чувствително завишихме количествата дърва за огрев за местното население. В Самоков и Ихтиман има и общински гори. В Разлог лятото нямаше проблем, но есента и зимата тръгнаха проблемите. Работим с полицията. Трябва да се проверяват цеховете, които преработват дървесина. Не можем да спрем процеса. Но да го ограничим и сведем до минимум можем. Фрапантни случаи имаше в Самоков и в Разлог – нападения над наши служители, погроми над колите им. Горските имат нашата подкрепа, търсим съдействие, откриваме нарушителите. Издаваме наказателни постановления и актове, събираемостта е нулева. В крайна сметка това ние не можем да го регулираме. За да се подобрят нещата, необходимо е всички държавни институции да си свършат работата – НАП, полиция, Инспекция по труда, ние. Ако натискът над нарушителите е постоянен, без да очакваме някакви революционни действия, нещата ще се канализират. И това ще стане. Проблемът е, че бракониери с по 30 наказателни постановления са си все в горите. Играем си на апаши и стражари – ние ги гоним, те бягат. Но който го е страх от мечки, да не ходи в гората. Предприели сме всички възможни действия – с камери следим критичните точки, като цяло броят на нарушенията намалява, но има още какво да се желае.", "date": "2018.04.29", "title": "Още през лятото ще има по-евтини дърва за огрев"}
{"url": "http://standartnews.com/regionalni/graovsko_tresene_v_pernishkiya_teatar-370981.html", "text": "Граово е исторически, географски и  етнографски отделена област в Западна България. Териториално днес обхваща Безнишка община и по-голяма част от пернишките села. На запад е Трънско и там е Знеполе, а Радомирският край е Мрака. В област Перник са и общините Земен и Ковачевци, които попадат в Краището. Всички тези области са част от Шопската фолклорна област. Така са решили етнолозите някога, доста отдавна, но граовци са убедени, че това деление не е справедливо, защото те са и по песни и хора. Затова държат да ги наричат граовци, а не шопи. Това е много характерно за изпълнителите на фолклор, особено автентичен - и професионалните и любителите певци и танцьори държат да се казва, че песните и танците им са граовски. Тъкмо тези неповторими граовски ритми събраха многобройна публика в залата на театъра в Перник на небивал концерт. На една сцена се качиха четири от легендарните изпълнителки на граовски песни.  Граовският концерт под наслов „Фолклорът – настояще и бъдеще\" събра за първи път в обща изява в Перник популярните граовски певици Павлина Горчева, Радка Алексова, Лиляна Галевска и Сорина Богомилова. Събитието беше в едноименната рубрика на оркестър „Граовска младост\" към пернишкия Дворец на културата  с ръководител Венцислав Андонов, просъществувала повече от 20 години, но този път не в камерната зала, както обикновено, а в театралната. Изкусният майстор на гайдата Венцислав Андонов, ръководител и на оркестъра,  и на целия ансамбъл, беше изправен пред изпитанието да е сценарист и водещ, а в същото време и музикант. Във фолклорния концерт участваха и танцьорите от ансамбъл „Граовска младост\" с ръководител Тодор Тодоров и танцова формация „Асти денс\" с ръководител Ники Бояджиев. Сред публиката в препълнената зала бяха областният управител на Перник Ирена Соколова, кметът на общината Вяра Церовска, викарийният епископ на Софийска епархия Белоградчишки епископ Поликарп. Владиката, кметът и губернаторът заедно с всички в залата с много любов и бурно аплодираха всички участници в концерта. Аплодисментите се засилваха при характерното за граовските песни т. нар. тресене, което освен дарбата. Спонтанно публиката прекъсваше с ръкопляскане изпълненията на певиците и всеки път, когато в някоя от песните се споменеше нещо пернишко - моми, места, имена на местности и села. С тази изява бяха отбелязани 70-годишнината на Лиляна Галевска, чийто рожден ден беше през февруари  и 80-годишнината на Павлина Горчева, която има и 64 години кариера на изпълнителка  на професионалната сцена. Тя се оказа сред любимите певици на владиката, но на сцената с нея се изяви малко момиченце. Детето излезе от публиката водено за ръка от своя дядо, за да поднесе цветя на достолепната певица. Двете нещо си пошушукаха встрани от микрофона и се разбра, че именитата певица ще изпълни музикално желание на невръстната си почитателка. Каква беше изненадата за публиката, когато момиченцето зае доста професионална стойка до певицата и заедно с нея под акомпанимента на оркестъра двете запяха \"Църнилчице, девойкьо\". Аплодисментите бяха като гръм, а малката не се смути никак и довърши песента и после получи от Павлина Горчева цветята, които преди това й подари. Сред публиката имаше много просълзени любители на граовската песен. Концертът сам по себе си е сериозна надежда, че граовският фолклор има бъдеще, особено като има такива деца, достойни продължители на традицията.  Предният ден в Обединения детски комплекс в града имаше честване на 30-годишнината дейност като диригент на детски народен хор на Мариана Янкулова и в концерта певици, научили от нея майсторлъка на граовското пеене. Много от тях бяха на концерта като публика. За тях именитите певици, включени в концерта са пример, който могат да следват. И четирите  са били и все още са солисти на ансамбли и и певчески формации и са прославяли българската и граовската  фолклорна песен по целия свят. Те са в основата на \"Мистериите на българските гласове\" и на \"Космическите гласове на България\". Песните им са уникални и след тях са ги запели и други певци и учениците от музикалните училища.  Да ги послушат бяха дошли както ветерани като Стойчо Стоилов и Мишо Михайлов, така и по млади граовски певци като Ева Валентинова, Димитър Лукарски, Антонио Симеонов. Приемствеността и популяризирането на граовския фолклор беше и една от целите на организаторите на концерта. Той се осъществи със съдействието на общината и Двореца на културата по идея на Сорина Богомилова и с подкрепата на местния бизнесмен Марио Агонцев, радетел за прокарване на политики от местната власт за утвърждаване и популяризиране на граовския фолклор, традиции и духовност. Предприемачът  се ползва със съдействието на работодателското сдружение КРИБ- Перник и лично на неговия председател Георги Милев. В момента те на граовци, който ще се състои на поляните край Църногорския манастир над село Гигинци в средата на юли. Преди това още на 2 май там ще има изява на граовски изпълнители за традиционния народен събор при манастира. С благословението на Негово Светейшество Неофит, митрополит Софийски и патриарх Български епископ Поликарп поднесе цветя от името на Светейшия патриарх и поздрави изпълнителите, като им пожела здраве, благословение и достойно представяне на българската и световни сцени. Да разнасят фолклорното богатство на България по цял свят и да свидетелстват чистотата на православната си вяра.", "date": "2018.04.29", "title": "Граовско тресене в пернишкия театър"}
{"url": "http://standartnews.com/balgariya/sedmichen_horoskop_28_april__4_may-370938.html", "text": "Овен Дръжте изкъсо сyмaтoхaта Вие сте неуверени. Търсите причината. Шестото чувство ви кара да се въздържате от начинания. И с право. През седмицата ще става дума за пари и финанси. Мнозина установяват, че са надскочили лимита и сега стъпват несигурно, колебаят се дали да предприемат нещо или просто да изчакат. Разсъжденията им са повлияни от стационарния Меркурий в знака на Овен. При всички случаи, въздържайте се от импулсивни решения до 4 май. Имате още един проблем. Не се съсредоточавайте върху чуждите изказвания. Последствията може да са неприятни. Присъствието на аспект Луна/Венера в микса от звездни аспекти изисква да се доверите на дипломацията в общуването. Така ще ви е по-лесно да откриете вашия път към успеха: малко встрани от суматохата, но с отворени очи и уши за случващото се там. Телец Погрижете се за финансите Не предприемате нищо, ако не сте сигурни в резултата. Мъдро, така се прави. Всяка стъпка днес се отразява върху житие-битието утре. От една страна, вярвате в своята звезда. От друга, обсоятелствата позволяват да се случат онези важни неща, които така дълго очаквахте. На 2 и 3 май ще се разбере как сте се справили до тук от началото на тази година и как ще текат процесите занапред. При мнозина от вас аспектите фиксират вниманието върху фамилните взаимоотношения. Там също има много неща за довършване, които очакват бързата ви намеса. Остават броени дни до директната фаза на Меркурий. Използвайте дните от 2 до 4 май за проверка на финансите и на документите, свързани с плащания, с кредити. Нищо чудно да откриете заровен дълбоко проблем. Отстранете го. Близнаци Не взимайте прибързани решения Вие се чувствате силни и  искате всичко да става на мига. Отворени сте за новото и за промени. Най-важното: не се оплаквате от суматохата, а търсите развлечения, контакти. Всъщност това ви се отдава най-добре. Срещите или разговорите, които ще реализирате на 28, 29 и 30 април, ще ви поднесат нова информация. Тя ще ви помогне да вземате верните решения след 4 май. Сега е време да протегнете някому ръка. Отсрещната страна е склонна на компромиси. Ако искате да разкриете пред някого свои чувства, намеренията си или да ви разберат, установете контакт на 30 април и бъдете максимално откровени. Всяко притворство ще бъде разобличено. Ще завърша с препоръка: дори да ви се прииска да финализирате оригиналните си хрумвания, озарили ви през седмицата, присетете се, че тя не е подходяща за импулсивни решения. Рак Хващате здраво лостовете на живота Предстои ви интересна седмица. Неочаквано разбирате, че имате лостове да управлявате живота си. Интересно, не изпитвате страх, а сте въодушевени от срещата с нещо ново и неизвестно. Убедена съм, че срещата на Луната по време на пълнолунието с планетната Юпитер направлява процесите при вас. Също така  напълно е  възможно, благодарение на присъствието на аспект Луна/Венера,  да използвате предстоящите дни за пътувания. Така ще преоткривате и ще правите срещи, ще опознавате - с една дума, ще задоволявате вроденото си любопитсво. Към днешна дата това е вярната стратегия.  Не бих се учудила, ако тя породи желание за съществени промени в работата. Мнозина ще развиват своята професионалната дейност в нова посока. Лъв Смяна на платната Обстоятелствата се намесват в живота ви. Вие осъзнавате, че ви се предлагат все повече и повече добри възможности за проявление на способностите. Нищо чудно, че към 3 май някои от плановете ви ще претърпят промяна. Причината е в повишеното внимание към личността ви от страна на заобикалящите. Вие сте изумителни събеседници. Откликвате бързо на очакванията на околните. Явно и вие не оставате равнодушни към енергиите, идващи през аспектите на планетата Венера. Те вкарват в делника ви стремежа към самоусъвършенстване. Позволявам си да твърдя, че животът ви ще изглежда различно, благодарение на любовта, емоциите и чувствата. Заловете се с хармонизиране на отношенията - работните, партньорските. Подгответе приятна изненада за семейството през почивните дни. Направеното ще се помни дълго. Дева Осигурете си спокойствие Вие се раздавате. Околните са впечатлени. Чувствате, че сте в състояние да разширите правото си на последна дума. Някои неща правите само, защото искате да видите възхищение. Дали е разумно? Не е. Още повече, че в същото време не се пестите и не щадите физическите си сили -  подлагате тялото си на стрес. Дните 3 и 4 май е задължително да посветите на усамотени и спокойни занимания, за да издържите безпроблемно на очакваните натоварвания до края на месеца. Тогава заобикалящите ще очакват повече. Прекрачването на границите от отсрещната страна е редно да се парира с вашия категоричен отказ да се съобразявате с нечии прищевки. Ще ви е по-лесно да поставите чертата, ако още на 28 и 29 април представите своите виждания за разумно и неразумно. Намерете въздействащите думи и красноречивите  примери за целта. Везни Надскочете страховете Невъзможно е да не попаднете под въздействие от страна на енергиите, идващи през Луна/Венера още в началото на периода. Как ще ви се отразят ли? Когато тези две планети с техните женски енергии се съюзяват, вашият мъжки зодиакален знак изпада в съмнения. Колебанията променят плановете ви. Знайте още, че нищо не остава скрито-покрито, особено в любовта и сферата на контактите. Може да се окаже, че сте обект на нечии желания или сами да попаднете в плен на емоциите. През цялото време, но най-явно на 1 и 2 май, ще философствате по темата и няма да ви се вярва колко превратно сте били разбрани. Още повече, че не всеки желае да бъде следен и подлаган на обсъждане в момент, когато се опитва да надскочи страховете си в общуването. А сега с вас се случва точно това. Преценете до колко да се разкриете. Помнете, че не сте склонни да чувате критики. Скорпион Пак ви мъчи мерак да властвате Енергиите на периода фиксират вниманието ви върху взаимоотношенията с партньора и близките хора. Цялото ви същество се стреми към хармония, но и към доминация. Тези чувства ще са толкова силни, че дори са в състояние да изместят темата за пари и разходи на втори план. Тя ще възстанови мястото си в края на дните. Моля, възползвайте се от  благоразположението на Луна/Венера, за да изясните съществуващи недоразумения. Съсредоточете се върху необходимостта да организирате своето време така, че да ви остават сили за обгрижване. Към 4 май обстановката търпи промяна. Предстои важно пътуване/преместване/нововъведение. Съсредоточете се върху подготовката му. И най-вече, подгответе се да инвестирате допълнителни средства в професионални идеи. Стрелец Отдайте се на релакс Вие сте готови да сътрудничите. Предлагам ви преди това да обмислите стратегия, по която ще действате, за да не прахосвате силите си. За това едва ли ще имате сили след  4 май, когато мнозина ще се окажат в нова лична или професионална ситуация. Някои ще трябва да пътуват, за да използват предоставена възможност за популяризиране на идеите. Не мисля, че трябва да се колебаете дълго, но и не трябва да прибързвате. През дните 28 април -3 май не е препоръчително да изяснявате проблеми във взаимоотношенията. Дайте си малко отдих, излезте сред природата, разтоварвате се. Така ще успеете да анализирате. Какво по-добро занимание по време на стационарен Меркурий. Както знаете, неговата директна фаза се въстановява окончателно от 4 май. Козирог Не отричайте новото Същественото, с което ще започна, са намеренията ви за важни житейски решения. Те предхождат сериозните промени в живота ви, които ще текат в рамките на следващите години. Както разбирате, нямате бърза работа, но е важно от сега правилно да позиционирате гледната си точка. Тя трябва да звучи така: Приветствам, а не отричам новото. Ако сте готови за това, всичко е наред. Тази фаза стартира след 4 май. Преди нея ви предлагам да се съсредоточите върху делничните задачи и да си дадете сметка, че успехът е във вашите ръце. На 1 и 2 май мнозина ще се поздравят за чудесни идеи и нововъведения. В последствие ще нараснат и приходите ви. Остава в сила и общата препоръка: да не се насилват обстоятелствата и да се оставят възможности околните да проявят инициативност. Водолей Без инициативи Не можете да скриете познанията, опита си. Онези, които все още не са натрупали достатъчно житейски опит, ще покорят сърцата на заобикалящите с ентусиазма и откровеността си. Достойно поведение по време на аспект Луна/Венера. Предстоящото седемдневие ви е дадено за изява и вие не трябва да се притеснявате или отказвате от възможността. Още по-малко, ако вече сте взели решение да търсите нови полета за професионална дейност или за обучение. Мнозина ще попълват документи за работа извън страната или ще разгръщат страниците на интернета, за да се информират за възможностите да продължат обучението си, да се преквалифицират. До 3 май ще направите много в тази посока. Напомням ви, че до края на стационарния период на Меркурий /4 май/, е неподходящо да подписвате важни документи и договори за напълно нови инициативи. Риби Време е да започнете на чисто Напълно нови, дори неочаквани изисквания имат към вас следващите дни. Вие изпитвате потребност да се раздавате, да дарявате любов и щастие. Намирам този вътрешен подтик за обясним при наличие на аспекти Луна/Венера. Чудесни и предразполагащи обстоятелствата се появяват и помагат на онези, които искат да подобрят семейно-домашния климат. Сега бързо и безболезнено ще зачертаят и оставят в миналото неприятните моменти. Изглежда така, сякаш можете да поставите начало начисто. Не пропускайте възможността. Още повече - партньорът се нуждае от вашата морална подкрепа. Вероятно е предприел важна стъпка по отношение на своята професионална дейност. На 28 и 29 април намерете време да обсъдите ситуацията.", "date": "2018.04.29", "title": "СЕДМИЧЕН ХОРОСКОП /28 април - 4 май/"}
{"url": "http://standartnews.com/balgariya/graovsko_tresene_v_pernishkiya_teatar-370981.html", "text": "Граово е исторически, географски и  етнографски отделена област в Западна България. Териториално днес обхваща Безнишка община и по-голяма част от пернишките села. На запад е Трънско и там е Знеполе, а Радомирският край е Мрака. В област Перник са и общините Земен и Ковачевци, които попадат в Краището. Всички тези области са част от Шопската фолклорна област. Така са решили етнолозите някога, доста отдавна, но граовци са убедени, че това деление не е справедливо, защото те са и по песни и хора. Затова държат да ги наричат граовци, а не шопи. Това е много характерно за изпълнителите на фолклор, особено автентичен - и професионалните и любителите певци и танцьори държат да се казва, че песните и танците им са граовски. Тъкмо тези неповторими граовски ритми събраха многобройна публика в залата на театъра в Перник на небивал концерт. На една сцена се качиха четири от легендарните изпълнителки на граовски песни.  Граовският концерт под наслов „Фолклорът – настояще и бъдеще\" събра за първи път в обща изява в Перник популярните граовски певици Павлина Горчева, Радка Алексова, Лиляна Галевска и Сорина Богомилова. Събитието беше в едноименната рубрика на оркестър „Граовска младост\" към пернишкия Дворец на културата  с ръководител Венцислав Андонов, просъществувала повече от 20 години, но този път не в камерната зала, както обикновено, а в театралната. Изкусният майстор на гайдата Венцислав Андонов, ръководител и на оркестъра,  и на целия ансамбъл, беше изправен пред изпитанието да е сценарист и водещ, а в същото време и музикант. Във фолклорния концерт участваха и танцьорите от ансамбъл „Граовска младост\" с ръководител Тодор Тодоров и танцова формация „Асти денс\" с ръководител Ники Бояджиев. Сред публиката в препълнената зала бяха областният управител на Перник Ирена Соколова, кметът на общината Вяра Церовска, викарийният епископ на Софийска епархия Белоградчишки епископ Поликарп. Владиката, кметът и губернаторът заедно с всички в залата с много любов и бурно аплодираха всички участници в концерта. Аплодисментите се засилваха при характерното за граовските песни т. нар. тресене, което освен дарбата. Спонтанно публиката прекъсваше с ръкопляскане изпълненията на певиците и всеки път, когато в някоя от песните се споменеше нещо пернишко - моми, места, имена на местности и села. С тази изява бяха отбелязани 70-годишнината на Лиляна Галевска, чийто рожден ден беше през февруари  и 80-годишнината на Павлина Горчева, която има и 64 години кариера на изпълнителка  на професионалната сцена. Тя се оказа сред любимите певици на владиката, но на сцената с нея се изяви малко момиченце. Детето излезе от публиката водено за ръка от своя дядо, за да поднесе цветя на достолепната певица. Двете нещо си пошушукаха встрани от микрофона и се разбра, че именитата певица ще изпълни музикално желание на невръстната си почитателка. Каква беше изненадата за публиката, когато момиченцето зае доста професионална стойка до певицата и заедно с нея под акомпанимента на оркестъра двете запяха \"Църнилчице, девойкьо\". Аплодисментите бяха като гръм, а малката не се смути никак и довърши песента и после получи от Павлина Горчева цветята, които преди това й подари. Сред публиката имаше много просълзени любители на граовската песен. Концертът сам по себе си е сериозна надежда, че граовският фолклор има бъдеще, особено като има такива деца, достойни продължители на традицията.  Предният ден в Обединения детски комплекс в града имаше честване на 30-годишнината дейност като диригент на детски народен хор на Мариана Янкулова и в концерта певици, научили от нея майсторлъка на граовското пеене. Много от тях бяха на концерта като публика. За тях именитите певици, включени в концерта са пример, който могат да следват. И четирите  са били и все още са солисти на ансамбли и и певчески формации и са прославяли българската и граовската  фолклорна песен по целия свят. Те са в основата на \"Мистериите на българските гласове\" и на \"Космическите гласове на България\". Песните им са уникални и след тях са ги запели и други певци и учениците от музикалните училища.  Да ги послушат бяха дошли както ветерани като Стойчо Стоилов и Мишо Михайлов, така и по млади граовски певци като Ева Валентинова, Димитър Лукарски, Антонио Симеонов. Приемствеността и популяризирането на граовския фолклор беше и една от целите на организаторите на концерта. Той се осъществи със съдействието на общината и Двореца на културата по идея на Сорина Богомилова и с подкрепата на местния бизнесмен Марио Агонцев, радетел за прокарване на политики от местната власт за утвърждаване и популяризиране на граовския фолклор, традиции и духовност. Предприемачът  се ползва със съдействието на работодателското сдружение КРИБ- Перник и лично на неговия председател Георги Милев. В момента те на граовци, който ще се състои на поляните край Църногорския манастир над село Гигинци в средата на юли. Преди това още на 2 май там ще има изява на граовски изпълнители за традиционния народен събор при манастира. С благословението на Негово Светейшество Неофит, митрополит Софийски и патриарх Български епископ Поликарп поднесе цветя от името на Светейшия патриарх и поздрави изпълнителите, като им пожела здраве, благословение и достойно представяне на българската и световни сцени. Да разнасят фолклорното богатство на България по цял свят и да свидетелстват чистотата на православната си вяра.", "date": "2018.04.29", "title": "Граовско тресене в пернишкия театър"}
{"url": "http://standartnews.com/lyubopitno/razkriha_koi_sa_perfektnite_tsvetove_za_parva_sreshta-370976.html", "text": "Хората, търсещи нова любов, е препоръчително да носят черно на първа среща, пише в. \"Дейли експрес\", позовавайки се на резултатите от британско проучване. За целите на изследването психолози са анализирали избора на цвят на дрехи на 546 участници в риалити шоуто \"Първи срещи\". Специалистите са установили, че се увеличава броят на необвързаните индивиди, които залагат на черни дрехи за първата си среща с потенциален партньор. Тъмните тонове са предпочитани дори пред традиционно смятаното за цвят на любовта и чувствеността червено. Експертите са установили, че черният и червеният цвят са предпочитани както от хетеросексуални индивиди, така и от хора с хомосексуална ориентация. Червеното по традиция се смята за цвят на любовта, но скорошни проучвания установиха, че хората намират за също толкова привлекателно и черното.  По-неутрална роля при избора на дрехи за първа среща играе синият цвят. \"Червеното по традиция се смята за цвят на любовта, но скорошни проучвания установиха, че хората намират за също толкова привлекателно и черното\", обяснява психологът д-р Робин Крамър. „И двата цвята въздействат върху различни възприятия. Червеното влияе върху възприятието за привлекателност чрез еволюционни механизми, докато черното оказва по-скоро културно и социално въздействие. Оказва се, че в наши дни този ефект играе по-съществена роля върху човешките възприятия, отколкото еволюционният\", допълва психологът.", "date": "2018.04.29", "title": "Разкриха кои са перфектните цветове за първа среща"}
{"url": "http://standartnews.com/sport/zlato_za_gratsiite_v_baku-370988.html", "text": "Българският ансамбъл по художествена гимнастика спечели златен медал на Световната купа по художествена гимнастика в азербайджанската столица Баку. Отборът ни е в състав Симона Дянкова, Елена Билева, Лаута Траатс, Мадлен Радуканова и Стефани Кирякова. Грациите ни получиха оценка от 19.800 за съчетанието си с пет обръча. Втори с 18.000 е ансамбълът на Италия, а трети този на Азербайджан със 17.600. Катрин Тасева и Боряна Калейн вече имат по един сребърен медал от финалите на отделните уреди на Световната купа по художествена гимнастика в Баку (Азербайджан). След като вчера остана четвърта в многобоя, днес Катрин Тасева грабна среброто на лента, след като получи оценка от 16.400 точки. Златото тук заслужи рускинята Мария Сергеева, шампионка в мнвогобоя, която беше оценена с 16.800 за изпъленнието си на лента. Бронзът отиде в ръцете на украинката Влада Николченко с 16.050. Боряна Калейн стигна до сребро във финала на бухалки с оценка от 17.800 точки. Златото на бухалки заслужи ураинката Николченко с 18.100, Сергеева тук остана трета със 17.700 м.", "date": "2018.04.29", "title": "Злато за грациите в Баку"}
{"url": "http://standartnews.com/balgariya/mon_publikuva_novite_programi_za_11_i_12_glas-370982.html", "text": "Министерството на образованието публикува за обсъждане новите програми по литература за 11 и 12 клас, съобщава БНТ. Запазва се изучаването само на български автори. Телевизията отбелязва, че най-голямата промяна е свързана с това, че тези автори ще се изучават не хронологично както досега, а тематично чрез съдържание като любов, смърт и природа. От ведомството разясниха, че заради новия закон и новия втори гимназиален етап са решили да приложат нов подход при изучаването на литература в 11 и 12 клас - тематичен вместо досегашния хронологичен. За да се застраховат от реакции срещу изпадането на автори и произведения, от просветното министерство отбелязват, че учителите ще имат право сами да подбират допълнителни текстове.", "date": "2018.04.29", "title": "МОН публикува новите програми за 11 и 12 глас"}
{"url": "http://standartnews.com/balgariya/staki_otvya_patrulka_ima_raneni_politsai-370984.html", "text": "Двама полицаи  пострадаха, след като патрулната им кола е бил блъсната от лек автомобил на Симеоновско  шосе в София, съобщи БНР. Инцидентът е станал през  изминалата нощ. Двамата служители на МВР  са приети в болница. По-късно единият е освободен за домашно лечение, а другият  остава под лекарско наблюдение. При проверката на  водача, ударил патрулния автомобил на \"Пътна полиция\" с полицаите,  пробите за алкохол и наркотици са били отрицателни. Най-вероятната причина  за инцидента е невнимание от страна на шофьора, който по-късно беше идентифициран като известния състезател по смесени бойни изкуства Станислав Недков – Стъки.", "date": "2018.04.29", "title": "Стъки отвя патрулка, има ранени полицаи"}
{"url": "http://standartnews.com/balgariya/uchenitsi_vazrazhdat_simvol_na_plovdiv-370985.html", "text": "Един от изгубените, но незабравени символи на Пловдив - кулата на Сачмената фабрика в район „Южен\", възкръсна по нетрадиционен начин в зала на Математическата гимназия. Ученици на преподавателя по философия Михаил Казанджиев предлагат в Общинския съвет да бъде внесено предложение за възстановяването на този разрушен символ. За целта те поканиха на специална презентация заместник-областния управител на Пловдив Димитър Керин,  кмета на район „Южен\" Борислав Инчев и заместника му инж. Апостол Шопов. Според градските легенди кулата на Сачмената фабрика е причината за името „Кючук Париж\", с което всички назовават район „Южен\". „Македонските заселници, които са живеели тук, се будели сутрин, виждали кулата и си казвали: Все едно сме в Париж\", припомниха учениците. Оригиналната е била висока между 30 и 40 метра. Репликата, която трябва да напомня за този индустриален паметник на Кючука, да е поне 20 метра, искат учениците. Те предлагат да се отпуснат общински пари, както и да започне акция по набиране на средства. Първата стъпка е показването на техните рисунки и 3D реконструкции по темата, чиито оригинали се предлагат за продажба. Учениците показаха и макет, изработен с дървени летвички и клечки от учениците Иван Русков и Мирослава Николова, които на 24 май са абитуриенти. На една от рисунките бе изобразен френски офицер с униформа от края на 19 век, седнал на зелена поляна, а пред него стърчи кулата на Кючука. „Това е друга легенда - че названието на квартала идва от пленени френски офицери, които, като видели кулата, казали, че им напомня за Париж\", обясни Михаил Казанджиев. „Идеята е много оригинална\", каза кметът на „Южен\" Борислав Инчев.", "date": "2018.04.29", "title": "Ученици възраждат символ на Пловдив"}
{"url": "http://standartnews.com/balgariya/vnimanie_atakuvat_vi_s_falshivi_meyli_ot_imeto_na_chez-370986.html", "text": "Има опити за измама с  фалшиви имейли от името на ЧЕЗ, предупреждават от електроразпределителното  дружество. За тях са сигнализирали клиенти на ЧЕЗ, които са получавали на  пощите си писма за събиране на несъществуващи задължения. Измамници се представят  за служители на компанията и ги призовават да плащат сметки, които те реално не  дължат. В отговор от електроразпределителното  дружество уверяват, че констатираните опити за измами са извършени чрез  съмнителни електронни писма, изпратени от адреси, които нямат общо с  корпоративните имейли на ЧЕЗ в България, и касаят събиране на несъществуващи задължения. Дружеството предупреждава  своите клиенти, че не събира лични данни по телефон и че всички плащания за  услуги не включват имейл съобщения. Компанията призовава при всяко съмнение за  злоупотреби, корупционни практики и други нередности, потребителите да се  свързват с органите на МВР.", "date": "2018.04.29", "title": "ВНИМАНИЕ! Атакуват ви с фалшиви мейли от името на ЧЕЗ"}
{"url": "http://standartnews.com/balgariya/mariya_gabriel_obyavi_mobilizatsiya_za_poveche_zheni_v_it_sektora-370987.html", "text": "Мобилизация на всички нива е ключът за изпълнение на стратегията за повече жени в сектора на технологиите, е заявила еврокомисарят Мария Габриел. Тя е участвала в откриването на конференцията в София \"Овластяване на момичетата в дигиталната ера\", организирана от Международния съюз на телекомите с нейно съдействие. Това информират от представителството на ЕК у нас. Събитието е събрало близо 300 участници, сред които момичета и млади жени, политици, жени лидери в дигиталната сфера. Участието на жените и момичетата в сектора на информационните и комуникационни технологии е от решаващо значение, за да гарантираме, че изграждаме една приобщаваща цифрова Европа, е посочила Габриел. Само 13 на сто от завършилите природо-математически и инженерни специалности в ЕС са жени. Заедно можем да се ангажираме със създаване на условия, които да вдъхновят и мотивират момичетата за образование и кариера в СТЕМ науките и в информационните и комуникационните технологии, е посочила Габриел. Според изнесените от българския еврокомисар данни, жените представляват едва 21,5 на сто от всички, заемащи цифрови работни места.", "date": "2018.04.29", "title": "Мария Габриел обяви \"мобилизация\" за повече жени в IT сектора"}
{"url": "http://standartnews.com/balgariya/mvr_iska_pari_za_da_otchita_domashnoto_nasilie-370992.html", "text": "В Министерство на вътрешните работи няма изградена автоматизирана информационна система, в която да се регистрират сигналите за домашно насилие, тъй като този вид деяние не е престъпление по смисъла на Наказателния кодекс, заяви вътрешният министър Валентин Радев, цитиран от БГНЕС. Министерство на вътрешните работи, респективно Главна дирекция „Национална полиция\" е изготвила предложение за предефиниран проект на тема: „Подобряване ефикасността на полицейската дейност в областта на домашно насилие и насилие, основано на полов признак\" по Норвежкия финансов механизъм (НФМ) 2019-2021 г., програма „Вътрешни работи и сигурност\", на стойност 620 000 евро. В изпълнение на утвърдените Методически указания за действия на полицейските органи при случаи на домашно насилие, ежемесечно в Главна дирекция „Национална полиция\" се събира информация относно издадени заповеди за защита от районните съдилища в страната. За изминалата 2017 г., в структурите на Министерството на вътрешните работи от районните съдилища в страната са били изпратени 2432 заповеди за защита на пострадали лица от домашно насилие, от които: София – град - 351; София – област - 49; Пловдив – град - 205; Бургас - 163; Варна - 185; Плевен - 72; Стара Загора - 97. Проблемите при прилагането на Закона за защита от домашното насилие /ЗЗДН/ от страна на полицейските служители са свързани с липсата на: Национален съвет, който да координира разработването и актуализирането на проекти на стратегии, програми и планове в областта на превенцията и противодействието на домашното насилие и насилието, основано на пола и да следи и отчита изпълнението им; целево финансиране на дейности по превенция на домашното насилие; работещи неправителствени организации в малките градове на страната; кризисни центрове за настаняване на жени и деца - жертви на домашно насилие; програми за работа с насилниците; достатъчно обучени полицейски служители; специализирани служители за работа с жертви на домашно насилие; алгоритъм за изготвяне на оценка на риска; съдействие от страна на свидетели на актовете на насилие, а в някои случаи и на самата жертва. През 2016 - 2017 г. по проект „Подобряване на националната правна рамка в съответствие със стандартите на Съвета на Европа и укрепване на капацитета на компетентните институции, занимаващи се със случаи на домашно насилие и насилие, основано на полов признак\", финансиран по Програма БГ 12 „Домашно насилие и насилие, основано на полов признак\" на Норвежкия финансов механизъм 2009-2014, са организирани и проведени редица семинари. В резултат на работата по проекта, Главна дирекция „Национална полиция\" изготви 2 наръчника, проведени са две обучения за 56 обучители и три семинара за 180 полицейски служители от цялата страна.", "date": "2018.04.29", "title": "МВР иска пари, за да отчита домашното насилие"}
{"url": "http://standartnews.com/balgariya/mutra_nabi_britanets_zaradi_zabelezhka_obnovena-370996.html", "text": "Клип с поредния случай на нагла агресия на пътя се разпространи в социалните мрежи. Шофьор налетя на бой на възрастен британец с мотор, осмелил се да му направи забележка. Случката се разиграла около обяд в неделя във Велико Търново. \"Не успях да снимам целия бой, защото бях сама и ме беше страх... Но въпросният човек изложи всички движещи се по ул. \"Магистрална\" на опасност, движейки се с превишена скорост... Накрая човекът, който се осмели да му направи забележка, беше пребит от него. Регистрационният му номер беше СО 8947 ВР\", пише авторката на видеото. \"Този с джипа караше ужасно по \"Магистрална\", засече мен, една учебна кола и още много. Изпреварваше даже от вътрешната страна на платното и направи същото и с този човек с мотора (той се оказа англичанин), на светофара човекът от мотора слезе възмутен и започна да му вика... и тогава вече другия слезе от джипа и започна да го удря, най- гадното беше когато го свали на земята и го риташе\", обяснява младата жена, като този епизод не е на видеото. Тя споделя, че всички мъже от колите и служителите от близката бензиностанция са останали безучастни към грозната сцена. Няма подаден сигнал на телефон 112 от някой от очевидците. След качването на клипа в социалните мрежи на мястото са изпратени полицейски патрули, но не са установили участниците в инцидента, заяви пред БНР началникът на Пътната полиция във Велико Търново Атанас Атанасов и допълни, че битият моторист не е потърсил медицинска помощ в местната болница. Няколко часа по-късно полицията установи самоличността на бабаита и му е връчена призовка. В понеделник ще се яви в РУ - В. Търново, за да даде показания, съобщиха от пресцентъра на ОДМВР - Велико Търново.", "date": "2018.04.29", "title": "Мутра наби британец заради забележка /ОБНОВЕНА/"}
{"url": "http://standartnews.com/balgariya/hubavo_vreme_ni_ochakva_i_dnes-370974.html", "text": "Днес ще е предимно слънчево, още преди обяд в низините ниската облачност ще се разкъса. В следобедните часове над западните райони ще има временни увеличения на облачността, но валежи не се очакват. Ще духа слаб до умерен вятър от изток-югоизток. Максимални температури: между 24 и 29 градуса. Над Черноморието ще е предимно слънчево. В сутрешните часове - на места с ниска облачност или мъгла. Ще духа до умерен вятър от изток-югоизток. Максимални температури на въздуха: 17-19 градуса. Температурата на морската вода е 15-17 градуса. Вълнението на морето ще бъде 1-2 бала. Над планините ще бъде предимно слънчево, в следобедните часове над масивите в Западна България - с купеста облачност, но без валежи. Ще духа слаб до умерен вятър от юг-югоизток. През първите два дни от новата седмица ще се задържи предимно слънчево и в по-голямата част от страната - сухо. В следобедните часове ще се развива купеста облачност, значителна над планинските райони в Западна България. На отделни места там ще има и краткотрайни валежи с гръмотевици. В понеделник до вечерта вятърът от изток-югоизток ще отслабне и стихне. Температурите в източните райони ще се задържат по-ниски, но в останалата част от страната дневните ще достигат 25-30 градуса.", "date": "2018.04.29", "title": "Хубаво време ни очаква и днес"}
