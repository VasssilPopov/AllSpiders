{"url": "https://standartnews.com/svyat/vechniyat-grad-tne-v-boklutsi-403078.html", "text": "Безплатни билети за метрото за жителите на Рим в замяна на пластмасови бутилки. Това е част от плана да бъде направен градът по-природосъобразен. Инициативата „Пластмаса за билет“ е по инициатива на компанията за градски транспорт в италианската столица. Шефовете на фирмата обясниха, че заради положителното отношение на гражданите инициативата ще обхване цялата система на метрото и ще бъде удължена до юли 2020 година. Съгласно плана пътниците могат да предават пластмасови бутилки в специални машини, поставени на станциите на метрото. За всяка върната бутилка гражданите ще получават в замяна кредит от 0.05 евро, с който могат да си купят билет онлайн. За целта е необходимо да бъде свалено приложение на мобилния телефон, което регистрира броя на билетите в зависимост от върнатите за рециклиране бутилки. Цената на стандартен билет, валиден за 100 минути пътуване с метрото и автобусите, струва 1.50 евро, така че срещу 30 бутилки пътуването излиза напълно безплатно, отбелязва компанията за градски транспорт на Рим.", "date": "2019.10.04", "title": "Вечният град тъне в боклуци"}
{"url": "https://standartnews.com/svyat/koy-mozhe-da-vzeme-nobela-za-mir-403055.html", "text": "Преди 80 години, на прага на най-кървавия конфликт в световната история, Адолф Хитлер е номиниран за Нобелова награда за мир, което показва, че буквално всеки може да бъде номиниран, пише АФП. \r\n \r\nОт Фюрера - до Краля на попа, в почти 120-годишната си история сред номинациите за наградата има и такива, които меко казано изглеждат малко странни и невероятни. \r\n \r\nПрез януари 1939 година, 9 месеца преди инвазията в Полша, депутатът от шведската Социалдемократическа партия Ерик Брандт пише на Нобеловия комитет, за да предложи наградата за мир да бъде дадена на Хитлер. \r\n \r\nВ писмото, изпратено само месеци след анексирането на Австрия и Судетската криза, Брандт хвали лидера на Третия райх за „пламенната му любов към мира“ и го описва като „принцът на мира на Земята“. \r\n \r\nПо-късно Брандт обяснява, че е искал номинацията да бъде саркастична – въпреки че мнозина не успяват да намерят иронията – и е била протест срещу номинацията на британския премиер Невил Чембърлейн за Мюнхенското споразумение от 1938 година, което дава част от Чехословакия на Германия. Логиката е, че ако Чембърлейн е отличен за договора си с Хитлер, то тогава и самият Фюрер също трябва да бъде отличен. Брандт оттегля номинацията си, но Хитлер все пак остава в архивите като кандидат. \r\n \r\n„Историята на номинацията на Ерик Брандт за Адолф Хитлер напълно показва колко опасна може да бъде иронията в нагорещена политическа обстановка“, казва историкът Асле Свеен пред АФП. \r\n \r\nНобеловият комитет приема всички предложения, ако те са изпратени преди крайния срок 31 януари. И докато всеки може да бъде номиниран, не всеки може да номинира. Право да номинират имат парламентаристи и министри от всички държави по света, бивши носители на наградата, някои университетски професори и бивши и настоящи членове на самия комитет. Това обаче е голям брой, повече от няколко хиляди души. \r\n \r\n„Има толкова много хора, които имат правото да номинират кандидати, така че това не е много трудно“, заяви влиятелният секретар на Нобеловия комитет Олав Ньолстад пред АФП. \r\n \r\nПрез 1935 година италианският диктатор Бенито Мусолини е предложен, иронично, от германски и френски академици само месеци преди инвазията в Етиопия. Като един от победителите във Втората световна война, руският лидер Йосиф Сталин също е номиниран и то два пъти – през 1945 и 1948 година. \r\n \r\nСлед като мине крайният срок и всички номинации са приети, само малка група остават в списъка, който Нобеловият комитет и съветниците му разглеждат. „Нито Хитлер, нито Сталин, нито Мусолини сериозно са били обсъждани за Нобеловата награда за мир“, казва историкът Геир Лундестад, бивш секретар на Комитета. „Това, което ме изненадва най-много е, че много диктатори по света са се въздържали да се номинират сами“. \r\n \r\nПрез последните две десетилетия, броят на кандидатите скача драстично и днес надминава 300, така че не е изненадващо, че в него има и странни имена. \r\n \r\nСписъкът с кандидатите се пази в тайна в продължение на най-малко 50 години, но номиниращият може да оповести публично избора си. Дали номинацията е странна или не е въпрос на гледна точка, но някои предложения със сигурност ще накарат хората да вдигнат озадачено рамене. \r\n \r\nПрез 2001-ва година, е номиниран спортът футбол, представен от Международната футболна федерация ФИФА. Шведският законодател зад номинацията заявява, че спортът има „способността да създава позитивни международни договори“ и допринася за „по-мирен свят“. Идеята въобще не е нова, тъй като Жул Риме, който се смята за основател на Световното първенство по футбол, е номиниран през 1956 година, отбелязва Антоан Джейкъб, автор на „История на Нобеловите награди“. \r\n \r\nПоп идолът Майкъл Джексън също е номиниран през 1998 година. Въпреки че по това време обвиненията за сексуално посегателство над деца все още не са излезли на бял свят, посланието на Краля на попа „да излекуваме света“ не впечатлява Нобеловия комитет. „Румънските парламентаристи, които предлагат Майкъл Джексън, смятат номинацията за много сериозна, но тя не е била обсъждана от Комитета“, казва Лундестад. \r\n \r\nНо през 2001-ва, допълва историкът, не се смяташе за невъзможно известни музиканти с кауза, като Боб Гелдоф, Боно или Стинг един ден да получат престижното отличие. „Имената на певци редовно се появяват, но това е нова тенденция“, обяснява Олав Ньолстад. \r\n \r\nСред тазгодишните номинации за Нобелова награда за мир, която ще бъде оповестена на 11 октомври, са американският президент Доналд Тръмп и шведската тийнейджърка активистка срещу промените в климата Грета Тунберг. \r\n \r\nВсе пак, Лундестад твърди, че никой не трябва да се радва твърде много, че е номиниран. „Много е лесно да бъдеш номиниран. Много по-трудно е да спечелиш“.", "date": "2019.10.04", "title": "Кой може да вземе Нобела за мир"}
{"url": "https://standartnews.com/svyat/prodadokha-kartina-s-deputati-za-12-mln-403053.html", "text": "Картина на графити - художника Банкси, на която британските депутати са изобразени като маймуни, беше продадена за над 12 млн. долара на търг на \"Сотбис\" в Ню Йорк. Това е рекордна цена за продажба на търг на творба на мистериозния творец, чиято самоличност остана неизвестна. Картината носи многозначителното заглавие „Парламент, който е прехвърлил пълномощията си”.", "date": "2019.10.04", "title": "Продадоха картина с депутати за $12 млн."}
{"url": "https://www.standartnews.com/sport/dokha-na-kraka-zaradi-barshim-403097.html", "text": "Леката атлетика завладя тотално Доха тази вечер. Причината е световната титла в скока на височина, която спечели Мутаз Баршим (Кат) спечели. Пред изпълнените за първи път от началото на мондиала трибуни на ст. \"Хамифа\" Баршим направи невероятно състезание. Катарецът, който е родом от Судан защити златото си от Лондон 2017 с постижение от 237 см. Той стана едва вторият атлет от Катар, който става двоен шампион. Преди него този успех постигна   Саиф Шахин, който беше №1 на 3000 м стипълчейз в Париж 2003 и Хелзинки 2005. Среброто и бронза спечелиха руснаците Михаил Акименко (235 см) и Иля Иванюк, които и Доха се състезават под неутрален флаг. Акименко водеше до 235 см, като всички височини бе минал от първи опит. Баршим сбърха 2 пъти на 235 преди да преодолее летвата от третия опит. Иванюк също се справи от третия опит с 235. На 237 Баршим успя от първия опит, а преследвачите му не и в трите. Така препълненият стадион заслужено ликуваше с титлата на Баршим, който през зимата бе опериран и до днес не бе много убедителен в сектора. фото Getty images", "date": "2019.10.04", "title": "Доха на крака заради Баршим"}
{"url": "https://standartnews.com/svyat/blgarin-namushka-zhena-si-i-bebeto-si-403064.html", "text": "27-годишен българин намушка съпругата си и 3-седмичното им бебе в Англия, предаде Dir.bg. Драмата се разиграла в дома на семейството в градчето Уолсенд в графство Нортъмбърленд, съобщиха британските медии. Сигналът в полицията е подаден в сряда около 2.15 часа. Веднага на място са изпратени екипи на Спешна помощ и полицията, които открили 21-годишната Андреа и новороденият й син с множество прободни рани. Жената и детето са откарани в болница. По-късно от полицията в Нортъмбърленд съобщиха, че жената е в тежко състояние, но стабилно. Състоянието на 3-седмичното момченце обаче е критично. На местопрестъплението е задържан 27-годишният българин Денис Ердинч Бейтула - съпруг на Андреа и баща на бебето. Срещу него са повдигнати обвинения в два опита за убийство. Вчера следобяд Денис Бейтула е отведен в съда, който е постановил постоянен арест. Следващото му явяване пред магистратите е насрочено за 31 октомври. Все още не е ясна причината за жестокото престъпление. Разследването продължава, а от местната полиция призовават гражданите, които имат информация за семейството, да подадат сигнал.", "date": "2019.10.04", "title": "Българин намушка жена си и бебето си"}
{"url": "https://www.standartnews.com/sport/nov-svetoven-rekord-padna-v-dokha-403095.html", "text": "  Далила Мухамад (САЩ) спечели 160 000 долара за точно 52,20 секунди на световното първенство по лека атлетика в Доха. Американката спечели златото, като във финала подобри собственото си върхово постижение с 0,04 сек от 28 юли. Тогава тя стана шампионка на САЩ с 52,20 сек. За успеха си тази вечер Мухамад ще получи премията за титла от 60 000 долара и още 100 000 бонус за световния рекорд. Синди Маклафлин (САЩ) взе среброто също с 52.23 сек. Ръшел Клейтън (Ям) стана трета с лично постижение от 53.74 сек. Европейската шампионка Леа Спрунгер подобри рекорда на Швейцария на 54.06 сек за четвъртото място. Днешната титла е четвърта за САЩ на 400 м с пр. при жените. Преди две години Мухамад беше втора на шампионата в Лондон. Тя е олимпийската шампионка от Рио 2016. Мухамад записа трети световен рекорд по време на световното първенство в Доха. Предните два световни рекорда на мондиала в Катар бяха поставени от смесената щафета на САЩ на 4 х 400 м. фото Getty images", "date": "2019.10.04", "title": "Нов световен рекорд падна в Доха"}
{"url": "https://www.standartnews.com/sport/cherno-more-bi-beroe-v-dzhda-403096.html", "text": "Футболистите на Черно море победиха Берое с 2:0 в мач от 12-тия кръг на efbet Лига. Така варненци имат вече 18 точки и са на шесто място. Същия актив има и старозагорският тим, но е на седмо място. Заради проливния дъжд във Варна срещата се игра на много тежък терен. Черно море поведе в 38-та минута. Васил Панайотов изведе Исмаил Иса в отлична позиция отдясно в наказателното поле на гостите, нападателят напредна и със страхотен шут по диагонала вкара за 1:0. Берое можеше да изравни малко след почивката, но шут на Бригидо мина покрай гредата. След още няколко пропуска пред двете врати се стигна и до втория гол за \"моряците\". В 85-та минута съдията отсъди дузпа за домакините за нарушение на Александър Василев срещу Родриго Енрике. Мартин Минчев изпълни точно наказателния удар и оформи крайното 2:0.", "date": "2019.10.04", "title": "Черно море би Берое в дъжда"}
{"url": "https://standartnews.com/svyat/putin-kritikuva-ekoaktivistkata-greta-tunberg-403022.html", "text": "Руският президент Владимир Путин разкритикува Грета Тунберг, че е „зле информирана“ и не разбира целостта на климатичните проблеми. По време на енергиен форум в Москва, руският президент намекна, че 16-годишната активистка срещу промените в климата е била манипулирана, за да отправи нереалистични искания по време на страстната си реч пред ООН миналия месец, предаде БГНЕС. Владимир Путин заяви още, че не е въодушевен от тийнейджърката, която вдъхнови международното движение срещу климатичните промени и окуражава други деца да не ходят на училище заради ежеседмичните протести. Путин я нарече „искрено момиче“, но допълни: „Не споделям радостта за Грета Тунберг“. И без да дава повече подробности каза: „Плачевно е, когато някой използва в свой интерес деца и тийнейджъри. Ходете и обяснете на развиващите се държави защо трябва да продължат да живеят в бедност, а не са като Швеция“. По време на речта си в Ню Йорк, Грета Тунберг критикува световните лидери, че не са направили достатъчно, за да се справят с промените в климата и ги обвини, че са й откраднали детството и мечтите с празните си думи. Владимир Путин обаче поясни, че Русия е изпълнила задълженията си по международните споразумения за борба с глобалното затопляне. Грета реагира на думите на Путин по същия начин, по който реагира и на американския президент Доналд Тръмп, когато той се опита да се подиграе с нея чрез саркастичен туит. След речта й пред ООН, Тръмп написа: „Тя изглежда много щастливо младо момиче, гледащо към светлото и чудесно бъдеще! Толкова е хубаво да се види!“. Тогава Грета промени профила си и в биографията си добави: „Щастливо младо момиче, гледащо към светлото и чудесно бъдеще“. Сега, след изявлението на Путин, Грета Тунберг написа в биографията си в Туитър „Мила, но зле информирана тийнейджърка“.", "date": "2019.10.04", "title": "Путин критикува екоактивистката Грета Тунберг"}
{"url": "https://standartnews.com/svyat/khaknakha-tsyal-grad-v-ispaniya-403091.html", "text": "Хакер установи контрол върху компютърната система на южния испански град Херес де ла Фронтера и иска откуп, платен в биткойни, за да отключи системата за ползване. Кибератаката, която причини прекъсвания на услугите, предлагани чрез уебсайта на града, започна във вторник вечерта, съобщи говорител на общината за АФП. Хакерът зад атаката изисква плащане в биткойни за възстановяване на компютърната система  добави той, без да уточнява колко се иска. Биткойн и други криптовалути отдавна са любимо средство, търсено като форма за заплащане от киберпрестъпници поради анонимния характер на валутите. Испанското министерство на вътрешните работи изпрати трима компютърни експерти в Херес де ла Фронтера, град с около 212 000 жители, за да помогнат на общината да разреши кибератаката, съобщиха властите в града. Кметът социалист Мамем Санчес заяви, че общинският уебсайт ще бъде пуснат отново в употреба само когато е „100 процента сигурен“. Въпреки че експертите по правоприлагането и сигурността казват, че е неразумно да се плаща на хакери, много организации в крайна сметка приемат исканията за откуп, които често струват по-малко от възстановяването на компютърните системи.", "date": "2019.10.04", "title": "Хакнаха цял град в Испания"}
{"url": "https://standartnews.com/sport/dzhokovich-bez-usiliya-stigna-polufinal-v-tokio-403074.html", "text": "Световният №1 едно в тениса при мъжете Новак Джокович се класира за полуфиналите на АТР 500 турнира в Токио. Сърбинът победи поственият под №6 в схемата Люка Пуй (Фр) с 6:1, 6:2 за 51 минути. 32-годишният белградчанин записа осем аса и спечели 82 процента от точките при разигран първи сервис. Следващият съперник на Ноле е №3 Давид Гофен (Белгия), който победи също за по-малко от час южнокорееца Хьон Чун с 6:2, 6:2. В другия полуфинал ще играят Райли Опелка и Джон Милман. 211-сантиметровият американец Опелка спечели с 6:3, 6:3 срещу японеца Ясутака Учияма, като наниза 16 аса. Австралиецът Милман пък отстрани друг представител на домакините – Таро Даниел, след 6:4, 6:0.", "date": "2019.10.04", "title": "Джокович без усилия стигна полуфинал в Токио"}
{"url": "https://standartnews.com/sport/basketbolist-na-a1-akademik-vze-prestizhna-nagrada-403077.html", "text": "Лидерът на баскетболния отбор на А1 Академик Цветомир Чернокожев бе отличен днес с приза на името на спортния журналист Рачо Колев - \"Едно сърце, една игра\", който се дава традиционно на най-добрия млад български състезател. \r\n\"Изненадан съм, но и радостен, че получавам тази награда и че трудът ми е бил оценен. Искам да благодаря на г-н Давидов, че не спира да работи с мен, както и на треньорите в националните отбори\", каза Чернокожев. \r\n\"Опитвам се да надграждам през всеки сезон и не се задоволявам да стоя на едно място. Надявам се през сезона всички да сме живи и здрави, но не мога да се ангажирам с конкретни цели за място през сезона. Ръководството реши да остана в клуба и през този сезон и аз се съобразих с това решение. Готов съм да дада най-доброто от себе си\", каза още 20-годишният баскетболист. \r\nСтарши треньорът на \"студентите\" Георги Давидов заяви, че тежките тренировки са тези, които изграждат младите състезатели. \r\n\"Знам как се тренираше едно време и как се тренира сега. Сега щадим много повече младите играчи. Но истината е, че тежките тренировки са тези, които изграждат младите играчи. Сегашното поколение е много по-различно от това, което беше по мое време, но не мога да прехвърлям изцяло вината за липсата на резултати на играчите или на треньорите. За мен лично основният проблем е, че няма целенасочена държавна политика към спорта, каквато имаше преди\", каза Давидов. \r\nА1 Академик открива новия сезон в Националната баскетболна лига с домакински мач с Черно море Тича в събота от 18:00 часа.", "date": "2019.10.04", "title": "Баскетболист на А1 Академик взе престижна награда"}
{"url": "https://standartnews.com/sport/rumntsi-iskali-da-kupyat-penevata-cheta-za-500-000-403082.html", "text": "Румънският футболен деятел Корнел Дину нажежи обстановката с книгата си \"Мистериите на Господина\" - автобиографичен разказ на футболния специалист, съобщава sportal.com. Дину върна лентата към началото на 90-те години, когато от федерацията на Румъния опитали да подкупят българските национали. \r\n \r\nКакто е известно, на 20 ноемрври 1991 г. България приема Румъния в последен мач от квалификационната кампания за Евро'92. Северните ни съседи се нуждаят от успех с два гола, който ще ги прати на финалите в Швеция за сметка на Шотландия. На този фон отборът на Димитър Пенев не играе за нищо и слуховете за \"полягане\" валят отвсякъде.   \r\n \r\nСпоред Дину румънците приготвили $500 000, които да отидат по джобовете на нашите. Христо Стоичков и останалите българите обаче отказали да вземат подкупа и играли честно. Двубоят завършва 1:1 и Румъния се разминава с Европейското първенство. Джика Хаджи пропуска дузпа, спасена от българския капитан Борислав Михайлов. Впрочем, това е единственият шампионат, пропуснат от Хаджи и компания между 1990 и 2000 година. \r\n  След мача Любослав Пенев показва демонстративно кутия от маратонки пред репортерите, за да им натрие носа заради слуховете за уговорка. В кутията вместо долари са корите на Любо. В предаването \"Маратон\" пък са показани неотворените бутилки с шампанско, които румънците са приготвили предварително в съблекалнята. Румънският вратар Силвиу Лунг налита на бой на нашите в тунела на стадион \"Васил Левски\". \r\n \r\n\"Президентът на Румънската футболна федерация Мирча Санду поиска помощта на един човек - Дан Албан за операция \"София\". Той отиде в България в началото на ноември заедно с Джовани Бекали, който познаваше много добре тъмните среди на юг от р. Дунав. Те осъществиха контакт с българите. Беше ми казано, че са събрани около 250 000 долара от различни президенти от румънски клубове, за да се финансира \"сделката\". Аз си спомням, че може би сумата беше към 500 000 долара, но няма значение. Парите бяха събрани в едно дипломатическо куфарче и с него Дан и Джовани се отправиха към София да предложат подкупа. Но явно е, че нищо не е станало с оглед на резултата\", разкрива Корнел Дину, който тогава работи във федерацията.", "date": "2019.10.04", "title": "Румънци искали да купят Пеневата чета за $500 000"}
{"url": "https://standartnews.com/sport/slaviya-bi-s-duzpa-tsarsko-selo-403090.html", "text": "Славия победи Царско село с 1:0 в първия мач от 12-ия кръг в елитната efbet Лига. Единственото попадение отбеляза Галин Иванов от дузпа в 33-ата минута. Преди почивката имаше голови положения и пред двете врати, но през второто темпото спадна и до гол не се стигна. Така Славия постигна втора поредна победа, след тази над Ботев в Пловдив в предния кръг. Новакът в елита Царско село пък вече няма победа в пет поредни срещи от които има 4 загуби и 1 равен.", "date": "2019.10.04", "title": "Славия би с дузпа Царско село"}
{"url": "https://standartnews.com/sport/nov-svetoven-rekord-padna-v-dokha-403095.html", "text": "  Далила Мухамад (САЩ) спечели 160 000 долара за точно 52,20 секунди на световното първенство по лека атлетика в Доха. Американката спечели златото, като във финала подобри собственото си върхово постижение с 0,04 сек от 28 юли. Тогава тя стана шампионка на САЩ с 52,20 сек. За успеха си тази вечер Мухамад ще получи премията за титла от 60 000 долара и още 100 000 бонус за световния рекорд. Синди Маклафлин (САЩ) взе среброто също с 52.23 сек. Ръшел Клейтън (Ям) стана трета с лично постижение от 53.74 сек. Европейската шампионка Леа Спрунгер подобри рекорда на Швейцария на 54.06 сек за четвъртото място. Днешната титла е четвърта за САЩ на 400 м с пр. при жените. Преди две години Мухамад беше втора на шампионата в Лондон. Тя е олимпийската шампионка от Рио 2016. Мухамад записа трети световен рекорд по време на световното първенство в Доха. Предните два световни рекорда на мондиала в Катар бяха поставени от смесената щафета на САЩ на 4 х 400 м. фото Getty images", "date": "2019.10.04", "title": "Нов световен рекорд падна в Доха"}
{"url": "https://standartnews.com/sport/cherno-more-bi-beroe-v-dzhda-403096.html", "text": "Футболистите на Черно море победиха Берое с 2:0 в мач от 12-тия кръг на efbet Лига. Така варненци имат вече 18 точки и са на шесто място. Същия актив има и старозагорският тим, но е на седмо място. Заради проливния дъжд във Варна срещата се игра на много тежък терен. Черно море поведе в 38-та минута. Васил Панайотов изведе Исмаил Иса в отлична позиция отдясно в наказателното поле на гостите, нападателят напредна и със страхотен шут по диагонала вкара за 1:0. Берое можеше да изравни малко след почивката, но шут на Бригидо мина покрай гредата. След още няколко пропуска пред двете врати се стигна и до втория гол за \"моряците\". В 85-та минута съдията отсъди дузпа за домакините за нарушение на Александър Василев срещу Родриго Енрике. Мартин Минчев изпълни точно наказателния удар и оформи крайното 2:0.", "date": "2019.10.04", "title": "Черно море би Берое в дъжда"}
{"url": "https://standartnews.com/kultura/potnik-i-ketsove-pred-vrana-403029.html", "text": "Потник и кецове, изцапани с боя могат да бъдат видяни на поляната пред царския дворец в парк-музей Врана до 30 октомври. Те са елементи от работата \"VLZ310, later (2019)\" на Уилфрид Алмендра, създадена специално за това открито пространство. Скултурата разглежда разнообразните форми на човешка намеса в градското пространство под формата на своеобразен бриколаж. Банални предмети от бита и всекидневието ни като въпросните потник и кецове, са изработени от бронз, престижен материал в скулптурното изкуство, за да покажат колко впечатления и въпроси може да повдигне привидно случайната творба в публичната среда, която заедно обитаваме. Работата е изложена в утопично красива среда и представя сблъсъка между изкуство и природа и мястото на човека във всичко това.  Авторът на \"VLZ310, later (2019)\" казва, че името на скултурата е заимствано от модел на косачка за трева, която въплъщава мечтата за дом и градина - символ на житейско щастие в предградията.  Уилфрид Алмендра е първият артист в рамките на резидентната програма на пловдивската галерия „Сариев“ и софийското „Марковстудио“, която започна през пролетта с лекция за изкуството в публична среда на старшия куратор от парижкия музей за съвременно изкуство “Пале дьо Токио”  Дария дьо Бове. В рамките на инициативата Sariev+Markov sculture projects от Лос Анжелес в България пристигна и работи американският артист L, който представи своя ритуален проект A.S.T.R.A.L.O.R.A.C.L.E.S в Нощ/Пловдив 2019 - фестивалът на музеите и галериите, който тази година постигна забележителна посещаемост от над 70 000 души. Фото Симона Иванова", "date": "2019.10.04", "title": "Потник и кецове пред Врана"}
{"url": "https://standartnews.com/regionalni/blagoevgrad-domakin-na-muzikalen-folkloren-konkurs-403044.html", "text": "За първи път в Благоевград се провежда национален конкурс за авторски, вокални и инструментални произведения на фолклорна основа \"Нова българска фолклорна музика 7/8\". Музикалният конкурс се организира по идея и със спомоществователството на българския родолюбец д-р Георги Лазаров, който дълги години живее в Балтимор, САЩ, както и с професионалната подкрепа на народната певица Татяна Сърбинска. Конкурсът е тази вечер. По този повод днес се състоя пресконференция, на която зам.-кметът Христина Шопова заяви: \"Чест е за нас да сме домакини на този толкова интересен конкурс, който има за цел да стимулира създаването на нови вокални и инструментални произведения, на нови произведения за солово пеене и инструментални произведения, които да популяризират българското фолклорно наследство. Благодаря на Татяна Сърбинска, която е и почетен гражданин на Благоевград. Искам да й благодаря, че като почетен гражданин на Благоевград и като човек, който си обича родния град, работи в посока той да се популяризира по света”. Татяна Сърбинска, която от 29 години живее и твори в САЩ, не скри радостта си, че конкурсът, който досега се е провеждал в Чепеларе, вече ще бъде в Благоевград. „В Благоевград е моето гнездо, тук съм израснала като професионалист, композитор, певец, музикант, тук съм намерила най-хубавите си приятели и имам най-хубавите спомени. Радвам се, че община Благоевград прие всичко с отворени обятия, с голямо желание да помогне, за да продължи това прекрасно дело. Очарована съм от подхода на ръководството на общината, което ни подкрепи безрезервно”, сподели развълнувата Татяна Сърбинска, която е и председател на журито. Конкурсът ще покаже уникалността, изключително разнообразната ритмика, ладо-тоналното богатство и омайващата методика на българското фолклорно наследство. Уникалният размер 7/8 има символично значение за събитието. Той е изразител на богатството на неравноделните ритми, които дават неповторим чар на българската фолклорна музика.          ", "date": "2019.10.04", "title": "Благоевград домакин на музикален фолклорен конкурс"}
{"url": "https://standartnews.com/regionalni/nova-stolova-za-60-detsa-v-razlozhko-403062.html", "text": "В нова столова ще се хранят учениците от основно училище \"Неофит Рилски\" в село Долно Драглище, съобщиха от пресцентъра на община Разлог. Помещението на столовата, където ще се хранят близо 60 деца, е изцяло преоборудвано и обновено. Средствата за ремонта са осигурени от бюджета на училището със съдействието на община Разлог. Ремонтът е част от програмата на общината за здравословно и пълноценно хранене в училищата и детските градини, посочват от общинския пресцентър.", "date": "2019.10.04", "title": "Нова столова за 60 деца в разложко"}
{"url": "https://standartnews.com/regionalni/vratsa-stava-umen-grad-na-bdeshcheto-403076.html", "text": "В деня на информационните технолигии, компания „Лийдвижън“ представи проект за изграждането на Дигитален хъб, с който превръща Враца в умен град на бъдещето. Събитието се проведе в Младежкия домвъв Враца, а организатор е изпълнителният директор на компанията Мирослав Петров в партньорство с Областна администрация – Враца и Община Враца. „IТ бизнесът е най-авангардният и с най-високата добавена стойност, а всеки един ученик трябва да придобие базовите компетенции. Секторът на информационните технологии се развива изключително динамично и всички ние сме в основата на промяната. Враца има сериозен потенциал за развитие на високите технологии. Тук има добри специалисти, ИКТ са залегнали отлично в сферата на образователната система, което гарантира, че на пазара на труда ще има добре подготвени кадри“, обобщи Мирослав Петров.   По думите му, Враца е първият град в страната, в който е внедрена модерна система за видеонаблюдение и контрол. През последните няколко години Община Враца е инвестирала средства и разработва много проекти, чиято основна цел е създаването на така наречения “smart city”. „Това е и причината, поради която с моя екип решихме да създадем Дигитален хъб, който да е в помощ както на учениците и местната администрация, така и на бизнеса. Изготвени са проекти в сферата на мобилността, сигурността, енергията, дигиталното образование, които активно включват информационните технологии. Вярвам, че с общи усилия съвсем скоро Враца ще бъде пример за зелен и дигитален град“, заяви Мирослав Петров. Технологичният център ще предоставя безплатно голям обем от услуги в сферата на информационните технологии, сред които  обучения, сертифициране, развитие на софтуер, работа със софтуерни платформи и управление на дигитални проекти. Областният управител Малина Николова изрази подкрепата си в изграждането на модерната технологична инфраструктура, за която предостави подходящо помещение в центъра на Враца. „Ние работим  усилено за подготовката на кадри за сектора вече 5 години и днес резултатите са факт. Само за тази учебна година обучаващите се средношколци на територията на областта в профили и професии, свързани с ИТ, са 1143 ученици в 50,5 паралелки в общините Враца, Бяла Слатина, Козлодуй, Мездра, Мизия, Оряхово и Хайредин. С този човешки капитал ние ще успеем да превърнем Враца в Град на бъдещето и да постигнем най-важната си цел – родените тук да остават тук, като генератор на модерното технологично развитие на област Враца“, акцентира Малина Николова. На събитието присъстваха Калин Каменов, Мария Попова, Мирослав Комитски, Галина Евденова, Маргарита Ангелова, ИТ специалисти, ученици, учители и директори от врачанските училища ППМГ, ПТГ, СУ „Никола Войводов“, които изразиха надежда, че първият Дигитален хъб в нашата област ще превърне Враца в Дом на дигиталното бъдеще.", "date": "2019.10.04", "title": "Враца става умен град на бъдещето"}
{"url": "https://standartnews.com/regionalni/semeystvo-zagina-pri-pten-intsident-403094.html", "text": "Тежка катастрофа затвори за движение прохода Хаинбоаз (Прохода на Републиката), има четирима загинали, предаде БГНЕС. Тежкият инцидент между два леки автомобила е станал около 19 часа тази вечер. Единият е с украинска регистрация. От пресцентъра на МВР заявиха, че ударът е бил челен. Единият автомобил се е запалил. Загиналите са пътували в него – семейство от град Шивачево, мъж, жена и двете им деца. Движението в района на Гурково е спряно, обходният маршрут за леки автомобили е през прохода Шипка, а товарните автомобили изчакват на място. Изпратени са екипи на полицията. Причините за тежкия инцидент ще се изясняват.", "date": "2019.10.04", "title": "Семейство загина при пътен инцидент"}
{"url": "https://standartnews.com/kultura/anna-karenina-s-yubiley-i-izlozhba-403031.html", "text": "Театър „София“ празнува представление № 50 на „Анна Каренина“ с овации и зрелищна изложба със снимки от Ясна поляна, където звездите гостуваха през ваканцията с хитовия спектакъл на Николай Поляков по великия роман на Толстой. Гастролът в прочутото имение, където се провежда традиционният  международен фестивал, посветен на гениалния писател, е увековечен от журналиста и юрист Кирил Вълчев. „Когато си в Ясна поляна и особено пред гроба на Толстой, се чувстваш толкова нисш и извисен едновременно“, сподели шефът на трупата Ириней Константинов след аплаузите. Известният актьор, който влиза в мундира на Алексей Каренин, разказа още, че из Ясна поляна сякаш витае духът на Толстой.  Водещият на „Седмицата” на Дарик Кирил Вълчев за втори път прави фотоизложба във фоайето на театър „София” след „Децата на Сахел”, която през 2012-а посвети на гладните в страните на юг от Сахара в Африка. „Несъзнателно снимките са уловили превръщането на спектакъл от дело на разума в изживяване на сърцето. Мобилният телефон е запечатал моменти от пътуването, репетициите и подготовката на сцената, костюмите, гримовете … В къщата на Толстой е бюрото, на което той написва „Анна Каренина”. Наоколо е гората, в която той се разхождал без пътека сутрин преди да пише. Там е и гробът му – зелена могила без никакъв надпис или знак … Именно несъзнателното в живота на човека е в центъра на този роман и писателят неведнъж разкрива изживяването на своите влюбени герои с тази дума. А точно несъзнателното е в природата и на творчеството. Надявам се зрителят да види именно със сърцето си оправдание на дързостта ми да представя тези 50 фотографии от „Анна Каренина”. Защото никой довод на разума не е толкова силен, колкото изживяването на сърцето”, каза Кирил Вълчев при откриването на ефектната фото експозиция.  ", "date": "2019.10.04", "title": "„Анна Каренина“ с юбилей и изложба"}
{"url": "https://standartnews.com/kultura/sdyat-dzheyms-franko-za-seksualno-posegatelstvo-403038.html", "text": "Две жени съдят Джеймс Франко за сексуално посегателство. Това се случва две години, след като актьорът бе обвинен от 5 от ученичките си в закритото му вече „Студио 4“ в неприлично поведение. Сега една от тях – Сара Титър-Каплан, заедно с още едно момиче – Тони Гал, подадоха документи, в които обвиняват Франко. Те твърдят, че момичетата в студиото му били сексуално експлоатирани във и извън класната стая. Той ги карал да се явяват на прослушване голи и да се снимат в секс сцени, като уж им предлагал роли във филмите си. След като били приемани в школата му, ученичките редовно били карани да участват в симулации на сексуални актове. Титър-Каплан заяви, че Франко махал така наречените „предпазители“ на дамите по време на симулиран орален секс. Двете бивши студентки на кинаджията търсят парично обезщетение и искат всякакви записи от студиото да бъдат унищожени. Адвокатът на Джеймс каза, че актьорът не само ще се защити, но и ще потърси обезщетение от обвинителките си, защото те са завели делото, за да станат известни.", "date": "2019.10.04", "title": "Съдят Джеймс Франко за сексуално посегателство"}
{"url": "https://standartnews.com/kultura/posledna-noshch-za-muzeya-na-rakiyata-vv-viena-403032.html", "text": "132 музея във Виена на 5 октомври точно в 18 часа ще отворят за двадесети път врати за нощно посещение. С един билет желаещите ще могат да посетят Белведере, Природонаучния, Квартала на музеите - включително Mumok и Леополд, Албертина, където в момента са изложени над 200 картини и гравюри на Дюрер.... В музея Леополд може да бъде разгледана уникалната изложба, посветена на Виена в началото на ХХ век и стила модерн, който променя изобразителното изкуство. На фона на произведенията на най-известните представители на сецесиона ще звучат и откъси от писмата на Густав Климт и Егон Шиле. Тазгодишната Нощ предлага и последен шанс за посещение в Музея на ракията. Специално за събитието там ще провеждат екскурзии на всеки 15 минути, в които публиката ще чуе за традициите във варенето на ракия и ликьори в австрийската столица. Малкият частен музей има над 100-годишна история и фенове по цял свят, сред които Мерилин Менсън, Джъстин Тимбърлейк и Рамщайн. И след закриването на музея в квартала Майдлинг магазинът на Гералд Фишер ще продължи да работи, а посетителите ще могат да опитват и да си купят традиционни виенски алкохолни напитки. За Нощта на музеите във Виена са подготвени още специални беседи, изложби и обиколки, а с билета се возите безплатно от 17, 30 до 1, 30 през нощта в цялата мрежа на градския транспорт, както и на допълнителните автобуси, свързващи отделните обекти. Цената на билетите е 15 евро за възрастни, 12 евро за студенти и ученици, а за деца до 12 е безплатно. Автобусите по двете линии, които свързват всички, включени в  програмата музеи, се движат на интервал от 15 минути.", "date": "2019.10.04", "title": "Последна нощ за Музея на ракията във Виена"}
{"url": "https://standartnews.com/kultura/aktsenti-v-sezoni-403034.html", "text": "Галерия „Сезони“ по традиция представя изложби, чрез които публиката се запознава отблизо с живописни и скулптурни произведения на български автори, избрани от богатата колекция на престижното столично арт пространство. Една от целите на есенната експозиция „Акценти“ е да бъдат съпоставени различни творчески погледи в тяхното многообразие и връзката помежду им, както и да напомни за емблематични автори на родното изобразително изкуство. Един от тях е  Димитър Киров (ДиКиро), чийто творби се намират в музеи и частни сбирки по целия свят.  „Зима в стария град“ е от пейзажите, които често са асоциирани с експлозията от цветове - с яркия колорит на градските къщи, заобиколен от нежните бели нюанси на снега. Голямата любов на Георги Баев към морето предопределя избора на темата за водната стихия като смислова доминанта на цялото му творчество. Неговите „Рибарски мрежи“ напомнят на зрителя за статичната красота на морето и за близостта на морския и небесния хоризонт. По традиция в „Сезони“ могат да се видят платна на Магда Абазова, една от първите български модернистки. Дори най-абстрактните между тях са ясно разбрани и обичани както от критиците, така и от публиката. Всички са \"уловени\" от настроението на картината. Творенията на Магда Абазова съчетават модернизъм и пластичност, сдържаност и естетизъм. Акцент са скулптурите на Ивайло Савов, чиито произведения са притежание на Националната галерия в София и на частни сбирки в над 20 държави в Европа, в САЩ, Индия, Япония, Куба, Малайзия и Канада. Цанко Панов е още един любим автор на колекционерите – изключителен и дълбок художник, който повлия на съвременното изкуство с произведенията си. „Автопортрет“ и „Дъждовен ден“ акцентират върху изострената сетивност на автора. Познавачите ще се насладят на един от автопортретите на Любен Зидаров, чиито замах разкрива – в картини и илюстрации – завладяваща лекота. „Започнах да се рисувам без особени цели. След това - като виждах всичко, което ме заобикаля, реших, че най-добре ще бъде видяното в другите хора да го прехвърля върху себе си. Така няма да имам разправии и неприятности, защото сам със себе си няма да мога да се скарам“, шеговито коментира Зидаров. В изложбата са включени и произведения от Иван Нинов, Мария Върбанова, Люсиен Димитров, Мария Чакърова и други имена.  Ценителите могат да разгледат творбите в    и във Фейсбук. Мария Чакърова Люсиен Димитров Христина Петрова  ", "date": "2019.10.04", "title": "Акценти в „Сезони“"}
{"url": "https://standartnews.com/mneniya/mbkadoniyata-vse-shche-ni-boli-zatova-ya-po-veselo-403088.html", "text": "Има един закачлив патриотизъм, прелюбезни, който май се предава по кръвен път. В смисъл –нахапят те веднъж комарите на Охридското езеро и започваш да твърдиш, че си лял кръв за Македония.  Основните му преносители са тези нашенски патриоти, които в петък вечер страдат за България, а в събота сутрин страдат за вода. Така е от Ботев насам, а по-късно и друг величествен поет намекна, че Македония идва от „мъка”. Ясно е, че тази мъка няма да спре, дорде ги споделюваме историята и идентитетот. \r\nЗа щастие Македония през последните 30 години е част най-вече от външната, а не от вътрешната политика на България. Дори заплахите на Каракачанов, че ще напусне кабинета, ако безрезервно подкрепим съседката за членство в ЕС, няма да се превърнат във вътрешнополитически проблем. Желаещи да доизкарат мандата с Борисов – бол! \r\nЯвор Гърдев, който поставя в момента „Бесачи” на Мартин Макдона в Македонския народен театър в Скопие и май е единственият българин, за когото македонската преса е написала нещо хубаво през последните десетилетия, твърди, че колкото са на брой македонците, толкова и българи се вълнуват от македонския въпрос. Сиреч около милион и двеста – милион и триста хиляди. Доколкото помня, последното преброяване в Република Северна Македония се провали през 2011-а, защото тогавашните управници се уплашиха, че албанците ще излязат над 20%. Оптимистичното твърдение е, че македонците са 1 800 хиляди, песимистичното – милион и сто. Но дори да приемем, че всички македонци се вълнуват, а това не е така, по рецептата на Гърдев излиза, че  една четвърт от българите, кръвно и исторически свързани с историческите западни български землища, към общата ни история. Под справедливо да се разбира нашето, българско отношение... \r\nАз лично не съм чувал да има справедлива история. Има иронична. И по отношение на Северна Македония иронията се проявява в това, че колкото се повече увеличава  историята на македонците, толкова повече им намалява географията. Ние засега се отървахме с малко медиен шум и един паметник на Самуил със светещи очи... \r\nЕС и НАТО са истинското спасение и за територията, и за идентитетот на нашите братя от Вардар.  Продължили ли разкраченото им положение, ще станат лесна плячка на Русия, Сърбия и Албания. А ние няма да ги защитим, защото „не са си признали за Гоце”. Гърците, които ги тормозят от 30 години за името и за Александър Велики, сега ще излязат благодетели. Дори Заев вече плонжира пред тях с изявлението, че те трябва да са лидерът на Балканите. Впрочем Борисов като че ли най-лаконично оформи това, което мислят останалите три четвърти от българите. Аз няма да остана в историята като българина, попречил на Македония да влезе в Европейския съюз –  горе-долу това каза премиерът и в този случай категорично не можем да го заподозрем в политически егоизъм. Напротив – ГЕРБ ще даде жертви за тази си позиция, а патриотарстващите ще понатрупат за следващите избори. Не знам до колко не е грешка България да подкрепя тезата, че Македония и Албания трябва да вървят заедно и в  НАТО, и в ЕС. Точно това не искат македонците и споменаването на тази теза от София изглежда в очите им като заяждане за други неща... \r\nНо да видим очевидното: ние нямаме териториални претенции към Република Северна Македония. Не очакваме и реституция на имотите на бежанците. В момента сме по-заети да делим историята, отколкото да споделяме бъдещето, което изглежда глупаво. Ясно е, че втренчването в историята от неисторици е компесаторен механизъм. Нито България, нито Северна Македония могат в момента  да смаят света с продукт, по-впечатляващ от историята им. Май на Чърчил приписват думите: „Балканите имат повече история, отколкото могат да понесат” и в тази връзка що пък да не им  дадем на македонците каквото искат. Имаме толкова много история, че на пет Македонии можем да дадем и пак да ни остане. В сравнение с житията на Асеневци, например, „Игра на тронове”  е скучен като петък следобед в банков клон. Искат Гоце и Самуил – заповядайте! Какво друго – Калоян, Кракра?!  Искате ли половинка Яворов и по триста грама Талев и Димитър Димов? Майстора и Дечко Узунов?! Чувам, че на Венко Марковски вече восъчна фигура са му направили в музея на ВМРО. Дано не са му сложили само фитил на темето, защото поетът гледаше смело в атомните бъднини на енергетиката. Там, где под красний флаг „съветски атом смел за наука е умрел”... Не че ме е питал някой, но аз съм склонен да си разделим половината история по братски. Дори не е нужно да представят средновековна македонска монета. Липсата на такива монети само доказва, че още тогава единствено македонците са използвали кредитни карти! \r\n Ох, объркан съм. Като гледам Фейсбук, и сънародниците ми са объркани. Разкъсват се кое по напред да спасяват – Македония ли с Каракачанов, София от гей-парадите със Сидеров или планетата с Грета Тунберг. Само социалистите твърдят, че имат решение за всяко населено място и за всичко, ама ние, по-паметливите, още не можем да забравим някои тяхни решения! Ето, аз например помня как точно на 4 октомври 1990-а демонтирахме петолъчката от сградата на Партийния дом в София. А можехме просто да я продадем за реклама на бирата  „Хайнекен”, но не – пред парите И за още едно „решение” на социалистите да припомня: на 4 октомври 1974 започва строежът на многострадалната автомагистрала Тракия. Дет се вика 45 години стигат! Време е да я построим тази магистрала, пък после може да ни остане  време и за македонската история... \r\n Но стига нашенски работи – да погледнем на света. 4 октомври е патронният празник на Свети Франциск от Асизи, справедливо наричан от някои „първото хипи”. По-малкият брат на Христа (основател на ордена на миноритите, станали известни по-късно като францисканци) се е представил на 3 октомври 1226 година в Асизи, тогава част от Папската държава, на 44 годишна възраст. Един от най-обичаните и почитани светци не само от младите католици по света – покровител и защитник на животните, предвестник на Ренесанса и модерен мислител, нетипичен за епохата си. Прочутата му молитва, която има хиляди преводи и интерпретации (и вашият покорен слуга също  се е упражнявал, както ще видите) може да бъде отнесена и към нашенската македонска болка. Тя започва с думите: Направи ме, Боже, \r\nинструмент на своя свят, \r\nкъдето братът мрази брат... \r\nИ завършва със стиха: \r\nПолучавам единствено, когато давам, \r\nв прошката ми прощават и \r\nв смъртта се раждам. Стана ясно, че история имаме много за даване на Македония. Шеги и подигравки, както показва и този текст – също. Въпросът е имаме ли сили за прошка, прераждане и бъдеще.", "date": "2019.10.04", "title": "МЪКАдонията все ще ни боли, затова я по-весело"}
{"url": "https://standartnews.com/kultura/sdyat-de-niro-za-12-miliona-403041.html", "text": "Бившата асистентка на Робърт де Ниро го съди за дискриминация. Грейхам Чейс Робинсън твърди, че започнала да работи за актьора през 2008-а, когато била на 25 и напуснала този април – година и половина, след като била повишена като вицепрезидент на продуцентската му компания „Production and Finance“. Де Ниро обаче продължил да се отнася с нея като към своя асистентка. През тези години той я наричал с обидни и подигравателни имена, имал изблици на агресия, провокирани от алкохол, пускал неприлични и вулгарни шеги, карал я да го чеше или да му връзва обувките, уринирал по време на разговор, посрещал я по пижама или халат и я карал да се срещат насаме в апартамента му или в хотелска стая. Актьорът изисквал от нея да е на разположение денонощно. Ако тя не си вдигнела телефона, започвал да я обижда и заплашва. Той също така си позволявал нежелан физически контакт с нея. Той я карал и да изпълнява „женски“ задачи – да му прибира бельото, да закача дрехите, да пере завивките и чисти апартамента му, дори да избира подаръци за децата му. Грейхам твърди и че работила по 11 часа на ден без почивка. Тя иска обезщетение от 12 милиона долара. Това се случва 6 седмици, след като Де Ниро първи заведе дело срещу бившата си асистентка за 6 милиона долара за нанесени от нея вреди. Тя е обвинена в присвояване на стотици хиляди долари за лични цели – плащала от служебна сметка на компанията собствените си разходи. Той я обвини и че се е шляела по улиците в работно време и че си устройвала телевизионни маратони в офиса.", "date": "2019.10.04", "title": "Съдят Де Ниро за 12 милиона"}
{"url": "https://standartnews.com/kultura/avtobiografiyata-na-demi-mur-nomer-1-v-sashch-403054.html", "text": "Автобиографична книга на Деми Мур „Inside Out“ стана бестселър на Ню Йорк Таймс. Актрисата сподели радостната новина в своя Инстаграм и написа: „Всичко това е много повече, отколкото очаквах. Благодаря ви за цялата подкрепа и любов и че четете с интерес.“ В книгата си Мур разказва за браковете и разводите си, за трите си дъщери от Брус Уилис и за борбата й с пристрастяването към наркотици и алкохол. Деми споделя също за трудното си детство в Ню Мексико и неволите й като дете на алкохоличка. На 15 била изнасилена, а на 17 се омъжва за музиканта Фреди Мур. 5 години по-късно се развеждат, но тя запазва фамилията му. Както стана ясно, бракът й с Аштън Къчър бил емоционално и физически натоварващ и тя преживяла спонтанен аборт, носейки детето му.", "date": "2019.10.04", "title": "Автобиографията на Деми Мур номер 1 в САЩ"}
{"url": "https://standartnews.com/kultura/anatoliy-stankulov-otkriva-samostoyatelna-izlozhba-403060.html", "text": "На 4 октомври художникът и карикатурист Анатолий Станкулов ще открие самостоятелна изложба. В експозицията са включени пейзажи, живописни композиции по разказа на Йордан Радичков „Тенец“ и карикатури. Авторът е художник на вестник „Дума“ и е кандидат за общински съветник от „БСП за България“ в София. Събитието ще се състои от 18.00 часа, в сградата на Софийската филхармония (ул. „Георги Бенковски“ №1).", "date": "2019.10.04", "title": "Анатолий Станкулов открива самостоятелна изложба"}
{"url": "https://standartnews.com/kultura/shest-fazi-na-lyubovta-zad-kanala-403068.html", "text": "Съпружеските страсти и неволи, обрисувани  брутално от великия драматург Ингман Бергман в „Сцени от един семеен живот”, гледаме в първата премиера за есенния сезон на Малък градски театър „Зад канала“.  Крис Шарков е режисьор на мини-сериала, написан през 70-те години на 20-ти век - ключов период за авторското кино, много преди епохата на Netflix.  Шестте части в жанра на модерната градска семейна драма анализират шестте фази във връзката между мъжа и жената, през които те се търсят, губят и преоткриват себе си - шест фази на любовта, шест фази на реалността.  „Текстовете и филмите на Бергман носят усещането, че всички процеси - както поривите на любов, така и нагонът към война, първо се случват дълбоко в индивидуалния свят, а от там се пренасят в обществения. Драматургията на Бергман е драматургия на животознанието. В „Сцени от един семеен живот” това познание може да се осъществи единствено чрез Другия. Чрез Другия ние откриваме Другия в себе си. Но кой е всъщност е Другия?“, коментира Крис Шарков.  Отличният превод е на Васа Ганчева, сценографията е Никола Тороманов, костюмите  – на Елис Вели, музиката  – на Асен Аврамов. Весела Бабинова е двойка с Христо Пъдев, но и с Пенко Господинов, който пък е в дует с  Анастасия Лютова. Двамата герои се мултиплицират в истеричен квартет, за да стане ясно отново и отново, че никой не може да бъде стабилен в емоциите и „аз“-а си. Другите на сцената са Каталин Старейшинска, Стоян Младенов, Таня Пашанкова, Ели Колева.", "date": "2019.10.04", "title": "Шест фази на любовта „Зад канала“"}
{"url": "https://standartnews.com/kultura/yasen-gyuzelev-v-arte-403070.html", "text": "Галерия „Арте“ за първи път от 8 октомври представя на софийската публика изключителните илюстрации на Ясен Гюзелев по Жул Верн и Пушкин. Оригиналите са 30, а познавачите ще видят техни репродукции в техниката „жикле“ - най-високoкачествен дигитален печат.  Да припомним, че „Колибри“ неотдавна издаде за първи път “Дама Пика” с рисунките на Ясен Гюзелев - след китайски, руски и френски версии. Ето какво споделя художникът: „ Tози текст ми беше поръчан да го илюстрирам от тайванско издателство преди повече от 20 години. Те издават световна класика, работят с най-добрите илюстратори от цял свят. Това беше предизвикателство, защото отдавна съм увлечен по руската класика - от така наречения “Златен век на руската култура”. Подходих задълбочено с проучване на архитектура, костюми, на  художниците по това време.  За мен никога не е било интересно просто да пресъздам епохата, просто да се види, че това е 18 век, Петербург... Търся нещо по-интересно в текста, което да илюстрирам и някак да го подскажа.  И понеже става дума и за хазарт, и за съдба, това бяха нещата, които много ме плениха в този текст. Измамното усещане, че можеш да надхитриш съдбата, да я преподредиш по свои планове и чертежи, да отдадеш живота си на това, неминуемо води до загуба. Затова избрах този формат - сякаш всички сцени се развиват във формата на една карта за игра.” Изкуството на Ясен Гюзелев се характеризира с брилянтна техника, вдъхновена от Ренесанса и добрите реалистични школи от XIX век, през Прерафаелитите до Сецесиона. В същото време неговите творби са модерни по своята концепция за дизайн, гледни точки, игра между светло и тъмно. Уменията му  са оценени и търсени от издателите и читателите в много страни по света, като творчеството му е следено от редица колекционери в и извън границите на България. Книгите, илюстрирани от него, се издават и на шведски, френски, португалски, гръцки, японски. Високото му признание се допълва и от редица награди, които получава. Но най-голямото признание според Ясен Гюзелев са хората, които идват в изложбените зали и споделят вълнението си и благодарността за това, което художникът е направил.", "date": "2019.10.04", "title": "Ясен Гюзелев в „Арте“"}
{"url": "https://standartnews.com/biznes/digitalna-promyana-po-poiskvane-na-klienta-403026.html", "text": "Както доста нови изрази, свързани с бума на технологиите, „дигиталната трансформация“ се възприема като нещо, което ще ни настигне и ще ни направи свои заложници, вместо като процес, който можем да управляваме сами. Истината е, че тя се случва във всяка сфера на живота ни. Замислете се колко услуги вече ползваме само с няколко кликвания на телефона – от поръчката на храна за вкъщи или такси до офиса, през по-сериозни разплащания, до начина, по който следим успеха на децата си в училище. На бизнес ниво дигиталната трансформация е не просто въпрос на догонване на потребителските желания и нови навици. Ако преди 20 години на един бизнес му трябваше добро управление, работливи служители и находчив счетоводител, днес средата е много по-конкурентна, динамична и зависима от информационните и комуникационни технологии. И докато повечето големи компании се дигитализират с бързи темпове, за собствениците и управителите на малки и средни фирми тази трансформация също е критично важна за по-ефективното управление на вътрешните процеси, разширяването на пазарния им обхват и постигането на по-добри резултати. Защото най-голямото препятствие пред бъдещия успех на един бизнес всъщност е досегашният му успех. Ако не се променяме и не внедряваме съвременни инструменти в работата си и фирмената култура, забавяме и дори блокираме развитието му. Макар да звучи сложно за собствениците на не малко фирми, дигитализирането може да се осъществи лесно и ефективно с правилния партньор. Тенденцията е все повече фирми да се обръщат за дигитални решения към своите доставчици на мобилна свързаност и фиксирани услуги – телеком операторите. Всъщност най-големите в света компании в телекомуникационната индустрия се фокусират върху разработката на гъвкави платформи, през които клиентите могат да заявят, платят, активират и управляват голямо портфолио от дигитални и облачни услуги. Чрез точно такава платформа водещият телеком у нас А1 помага на компании от различни сектори да се адаптират към дигиталната среда, без необходимост от големи първоначални инвестиции. През   бизнес клиентите на компанията имат достъп до голямо портфолио от дигитални продукти и услуги, които могат да заплащат с месечната си фактура към телекома. Освен експертна поддръжка на ползваните услуги, компанията осигурява и индивидуални консултации, за да може клиентът да получи най-ефективното решение.   От абонамент за офис пакет и професионално приложение за оптимизиране на бизнес процеси, през интелигентни решения за подобряване на взаимоотношенията с клиентите и системи за организиране на контакти и задачи, до услуги за защита на e-mail, Wi-Fi мрежи и изграждане на уеб сайтове – това са само част от решенията, които А1 Digital Marketplace предлага. Ето все пак 5 типа услуги, чрез които компанията се позиционира като дигитален партньор на клиенти, които тепърва започват своята дигитална трансформация.   Сред най-търсените продукти през платформата е офис пакетът на Microsoft  . Всички познати приложения в него – Word, PowerPoint, Excel, както и още инструменти – са на разположение на клиента по всяко време и на всички крайни устройства чрез разсрочен месечен абонамент. Това улеснява администрирането на бизнеса без нуждата от първоначална инвестиция, необходима за лицензиран офис пакет.  е в помощ на всички, които искат да подобрят работата си с клиенти, като оптимизират продажбите и следят своята продуктивност. Софтуерът е предназначен да привлича, задържа и задоволява клиентите, помагайки на предприятията да сключват повече сделки по по-интелигентен начин. Много търсени от клиентите на телекома са и решенията от продуктовата гама на софтуера за сигурност IKARUS. Те осигуряват на компютрите и на онлайн кореспонденцията в офиса защита от вируси и спам с една от най-високите степени на засичане на зловредно съдържание. С помощта на   пък собствениците на бизнес могат да контролират достъпа до Wi-Fi мрежата си. Услугата   е друго гъвкаво решение за бизнеса, предлагащо на клиентите на А1 инструмент сами да настройват, управляват и подобряват своето онлайн присъствие, създавайки уебсайт само с няколко клика. Наред с предлагането на решения от типа софтуер като услуга през своята платформа, А1 дава възможност на клиентите да оптимизират разходите си за IT оборудване, като разположат своите сървъри в един от професионалните   на компанията. Така бизнесът спестява от поддръжка на сървъри в отделно помещение, изискващо прецизно охлаждане и мощно електрозахранване от два различни по тип източника. В допълнение е още по-гъвкавата облачна услуга   – тя дава възможност на фирмите да наемат определен капацитет от виртуализирана сървърна платформа, спестявайки от инвестицията в скъпо струващ хардуер и сложно лицензиране на компонентите на сървъра. Предимство е възможността клиентът по всяко време да добавя или премахва сървърни ресурси в зависимост индивидуалните си нужди и динамиката, с която бизнесът му се развива. Като услуга с месечен абонамент, без необходимост от разходи за сървърни лицензи и инфраструктура, се предлага и интегрирането на професионалното облачно решение  . То е подходящо за малки и средни фирми, които имат нужда да подобрят ефективността на своите бизнес процеси. Системата управлява ключови функции като финанси, снабдяване, складови наличности, логистика и др. и предоставя отчети и анализи в реално време, включително през мобилно приложение.    Това са само малка част от решенията, с които А1 изгражда здрави партньорства със своите бизнес клиенти в областта на дигиталната трансформация. Екипът зад  платформата непрекъснато натрупва и анализира данни за нуждите на бизнеса, за да предлага все повече продукти, които биха допринесли за развитието, оптимизирането на процеси или чисто имиджовото представяне на фирмите у нас. Сред най-търсените продукти през платформата е офис пакетът на Microsoft Office 365. Всички познати приложения в него – Word, PowerPoint, Excel, както и още инструменти – са на разположение на клиента по всяко време и на всички крайни устройства чрез разсрочен месечен абонамент. Това улеснява администрирането на бизнеса без нуждата от първоначална инвестиция, необходима за лицензиран офис пакет. Zoho CRM е в помощ на всички, които искат да подобрят работата си с клиенти, като оптимизират продажбите и следят своята продуктивност. Софтуерът е предназначен да привлича, задържа и задоволява клиентите, помагайки на предприятията да сключват повече сделки по по-интелигентен начин. Много търсени от клиентите на телекома са и решенията от продуктовата гама на софтуера за сигурност IKARUS. Те осигуряват на компютрите и на онлайн кореспонденцията в офиса защита от вируси и спам с една от най-високите степени на засичане на зловредно съдържание. С помощта на IKARUS wifi.security пък собствениците на бизнес могат да контролират достъпа до Wi-Fi мрежата си. Услугата Web Presence е друго гъвкаво решение за бизнеса, предлагащо на клиентите на А1 инструмент сами да настройват, управляват и подобряват своето онлайн присъствие, създавайки уебсайт само с няколко клика. Наред с предлагането на решения от типа софтуер като услуга през своята платформа, А1 дава възможност на клиентите да оптимизират разходите си за IT оборудване, като разположат своите сървъри в един от професионалните дейта центрове на компанията. Така бизнесът спестява от поддръжка на сървъри в отделно помещение, изискващо прецизно охлаждане и мощно електрозахранване от два различни по тип източника. В допълнение е още по-гъвкавата облачна услуга Smart Server – тя дава възможност на фирмите да наемат определен капацитет от виртуализирана сървърна платформа, спестявайки от инвестицията в скъпо струващ хардуер и сложно лицензиране на компонентите на сървъра. Предимство е възможността клиентът по всяко време да добавя или премахва сървърни ресурси в зависимост индивидуалните си нужди и динамиката, с която бизнесът му се развива. Като услуга с месечен абонамент, без необходимост от разходи за сървърни лицензи и инфраструктура, се предлага и интегрирането на професионалното облачно решение SAP Business One. То е подходящо за малки и средни фирми, които имат нужда да подобрят ефективността на своите бизнес процеси. Системата управлява ключови функции като финанси, снабдяване, складови наличности, логистика и др. и предоставя отчети и анализи в реално време, включително през мобилно приложение.   Това са само малка част от решенията, с които А1 изгражда здрави партньорства със своите бизнес клиенти в областта на дигиталната трансформация. Екипът зад  платформата непрекъснато натрупва и анализира данни за нуждите на бизнеса, за да предлага все повече продукти, които биха допринесли за развитието, оптимизирането на процеси или чисто имиджовото представяне на фирмите у нас.", "date": "2019.10.04", "title": "Дигитална промяна по поискване на клиента"}
{"url": "https://standartnews.com/biznes/petkova-tryabva-ni-kibersigurnost-v-energetikata-403045.html", "text": "Темата за киберсигурността е пряко свързана с националната сигурност на всяка една страна, заяви министърът на енергетиката Теменужка Петкова по време на конференция на тема „Енергийна и градска киберсигурност, България 2019“. „Киберсигурността е изключително важна тема, която е пряко свързана със сигурността на всеки един сектор от държавното управление. Много отдавна въпросът свързан с киберсигурността е напуснал националните границите, той е тема, която има международен характер“, добави Петкова. „Тук е много важно да подчертаем ролята на нашия еврокомисар Мария Габриел за това, че тя постави във фокуса на вниманието тази тема. В началото на 2019 г. Европейския парламент и Съвета на Европа приеха програмата „Цифрова Европа“. Тази програма предвижда да влезе в 2021 г. предвидени са 9 млрд. като финансов ресурс. В това отношение 2 млрд. са предвидените ресурси за киберсигурност“, обясни енергийният министър. Петкова поздрави организаторите за това, че поставят темата за киберсигурността точно сега, в този момент, във фокуса на общественото внимание. „Когато става въпрос за енергетиката и киберсигурността наистина тези две теми са пряко свързани. Всички знаем колко важен сектор е енергетиката от икономиката на една страна, това е секторът, който е пряко свързан, той засяга всеки един от нас като потребител, като бизнес. Това е секторът, който е пряко свързан и с националната сигурност на страната“, посочи още министърът. „Всеки един проблем по отношение на киберсигурността в енергийния сектор може да доведе до много сериозни рискове по отношение на държавата, по отношение на нейното икономическо и социално развитие. Ето защо ние в енергетиката гледаме изключително отговорно на темата свързана с киберсигурността“, допълни тя. „Неслучайно и Министерство на енергетиката е един от 4 ведомствени центрове в нашата страна, които са определени като компетентен орган по отношение на мрежовата и информационна сигурност. В рамките на министерството сме разработили поредица от мерки, които да дадат възможност да се осъществява координацията между всички предприятия в тази изключително важна сфера, каквато е киберсигурността“, коментира Петкова. „Искам да благодаря на Военна академия за прекрасното сътрудничество, което имаме. Знанията и опита, който придобиват служителите в енергийния сектор е безценен“, каза още Теменужка Петкова.", "date": "2019.10.04", "title": "Петкова: Трябва ни киберсигурност в енергетиката"}
{"url": "https://standartnews.com/biznes/prez-oktomvri-a1-dava-kreditna-karta-s-0-likhva-za-novi-klienti-403040.html", "text": " ще предложи специални условия за всички нови клиенти на  . Клиентите, които са кандидатствали и сключили договор за A1 Кредитна карта в периода от 1 до 31 октомври 2019 г., и чиято карта е активирана до 15 ноември 2019 г., ще могат да се възползват от 0% лихва върху усвоените суми за период от 30 дни. Те започват да текат от датата на активиране на картата, а процедурата по кандидатстване е максимално улеснена. Единственото, което се изисква от клиента, е да подаде заявление в А1 магазин или да се обади на 0800 40 400.  е първата финансова услуга, която А1 започна да предлага у нас през миналата година. Тя представлява кредитна карта MasterCard, която дава възможност на картодържателите да плащат в интернет, на POS терминал в търговски обекти и да теглят пари от банкомати в цял свят без такси. Продуктът дава финансова гъвкавост и сигурност на клиентите и им помага да посрещнат непредвидени разходи, без да се налага да минават през сложен процес на одобрение или да плащат високи такси и лихви. Притежателите на кредитната карта могат да осъществяват безконтактни плащания, да получават безплатни SMS нотификации, а възможността за управление на онлайн профила им гарантира сигурност и контрол по всяко време. По време на промоционалния период при усвояване на 500 лв. на първо число от месеца, фиксираният месечен лихвен процент (ФМЛП) и ГПР за първите 30 дни след активация на картата са 0%. За останалия срок на Договора ФМЛП е 1,48 %, а ГПР - 18,95%. Общата сума, дължима за срока на промоцията след активация на картата, е 500 лева, а през останалия срок на договора общото дължимо за 30 дни е 507,40 лева. Договорът за кредит е с неопределен срок.", "date": "2019.10.04", "title": "През октомври: А1 дава кредитна карта с 0% лихва за нови клиенти"}
{"url": "https://standartnews.com/biznes/15-po-niski-likhvi-prez-esenta-ot-minizaembg-403075.html", "text": "     Кой казва, че есента е един от най-тежките във финансово отношение сезони ?  Да, възможно е да изпаднем в трудо положение, изправени пред прага на семейни грижи, ученици, разходи по ремонт на жилище или подготовка на колата за зимния сезон или други.... Но възможни решения винаги има. И като споменахме трудния период, въпросът става риторичен и е ясно, че парите никога не стигат. Немалка част от българските семейства изпитват затруднения да се справят с всички финансови разходи, които им предстоят точно през този сезон. Точно поради тази причина Мини Заем дава възможност за финансова подкрепа при нужда на всички свои кредитоискатели като стартира промоционалната кампания от –   Всеки клиент, който кандидатства за заем от сайта на MiniZaem.bg може да се възползва от 15% намаление на разходите по кредитите. Целта е да се даде възможност и на новите, и на редовните потребители да могат не само да получат необходимите финансови средства, но и да спестят от разходите при погасяването им. Именно такава е и идеята на Мини Заем, провеждайки  подобни промоционални кампании от близо 10 години. Мотото е: „Клиентите заслужават както добро обслужване и коректно отношение, така и кредитни продукти, които да не ги натоварват допълнително! Големите оскъпявания водят до влошаване на кредитната история и затрудняват коректното им обслужване “ Ако и Вие, точно в този момент се нуждаете от малко пари, за да се справите с настоящите  грижи, сега е моментът да кандидатствате за   от MiniZaem.bg –   или на вноски. Не му мислете много.  ", "date": "2019.10.04", "title": "15% по-ниски лихви през есента от MiniZaem.bg"}
{"url": "https://standartnews.com/biznes/sz-blgariya-razocharovana-ot-folksvagen-403080.html", "text": "България реагира с разочарование и критика на създаването на дъщерно дружество на \"Фолксваген\" в Турция. Това се смята за допълнителна стъпка към строителството на нов завод на компанията. Това съобщи \"Зюддойче цайтунг\". \r\n\"Битката с Турция бе изключително неравностойна\", коментира за изданието  бившият президент на България Росен Плевнелиев, който сега е почетен председател на Автомобилния клъстер у нас. \r\nБългария обеща на \"Фолксваген\" всички възможности, които концернът може да получи по правилата на ЕС, припомни още Плевнелиев на индустриален форум в Пловдив. България, която граничи с Турция, се кандидатира за местоположението на новия завод на VW. VW от седмици говори, че компанията е в \"заключителни разговори\" за фабрика близо до турския град Измир. Там трябва да бъдат произведени новият Passat и Skoda Superb, припомня \"Зюддойче цайтунг\".", "date": "2019.10.04", "title": "SZ: България разочарована от \"Фолксваген\""}
{"url": "https://standartnews.com/balgariya-obshtestvo/kbc-grup-otvori-300-rabotni-mesta-vv-varna-403050.html", "text": "В града министър-председателят присъства на отварянето на компетентностен център и разкриването на няколкостотин работни места на KBC Груп. \r\n \r\n\"Това е група, която управлява над 400 млрд. евро. Тези, които са били в Брюксел, най-високите сгради са техни. Преди година някъде говорихме и аз казах, че ще си отивам от политиката, когато \"Хемус\" е готова. Магистралата се строи изключително активно, а вие виждате и подходите на досегашните входни магистрали към Варна какъв вид придобиват\", заяви премиерът. \r\n \r\nТой посочи, че е обещал на жителите на града няколко неща и това е поредното - за високоплатени, висококвалифицирани, езиково подготвени млади хора. Борисов припомни, че не е случайно Световната банка е направила подобен център в София, както и че Китай е взел решение за това световният му мозъчен тръст да е в столицата. \r\n \r\n\"Не случайно те направиха първия си софтуерен офис за много държави в София. Ние казахме - \"Хемус\" ще я има, Варна е градът с най-голяма перспектива през следващите 5 години. Заради младите хора, заради, университетите, заради инфраструктурата, заради прекрасната локация\", добави премиерът. \r\n \r\nТой допълни, че много висококвалифицирани и добре платени хора в Европа започват да се връщат в България. \r\n \r\n\"Така че към учителите, към студентите, изключително важна е квалификацията. Това, което имаме като археология, Всички като инфраструктура, история, образованието сега, ги прави изключително впечатлени. КВС е тук, но в Провадия, солниците са на 6700 години. Светът не го знае, Европа не го знае. Знаят го определена група археолози и учени, които се занимават с това. Солта е била най- важната, най-богатите хора в Европа са били тук в Провадия. Страхотна история. Както археолозите ми казаха, стената на Провадия е на 6000 години. В сравнение с ния китайската страна е на един млад строеж\", каза в обръщението си Борисов. \r\n \r\nИ добави, че най-вероятно догодина всички мениджъри на голямата група ще бъдат във Варна да си проведат годишното събрание. От Варна ще се ръководят много страни и офиси в Европа на световни компании. \r\n \r\n\"Така че нашето обещание с финансовия министър и не случайно сме сложили парите настрани, \"Хемус\" да е необратим проект. Строи се усилено, още по-усилено ще се строи и ще видите след 4-5 години Варна какъв център ще бъде, когато има тази връзка София - Велико Търново\", каза премиерът. \r\n \r\nТой пожела успех на групата за дейността й у нас, като припомни, че ще има конкуренция. Бойко Борисов посочи още, че не случайно ЕС е дал на страната ни най-модерния и умния ресор и не случайно отново българка, предложена от българското правителство, стана шеф на Международния валутен фонд, а кметът на Габрово пое управлението в Брюксел на общините. \r\n \r\n\"Някои ми казват - провалено правителство. Правите ли разлика между нашите инвестиции и тези, които правеха само молове. Добре, че са правили молове да има жените да пазаруват. Едното носи качества, защото с подобни огромни инвеститори, България печели и сега, когато вървим и сега по пътя за чакалнята на еврозоната и банковия съюз. И не случайно всички кредитни агенции в света дават нарастващия рейтинг на България. Не случайно икономиката държи няколко години ръст над 3.5 процента\", обобщи премиерът.", "date": "2019.10.04", "title": "KBC Груп отвори 300 работни места във Варна"}
{"url": "https://www.standartnews.com/sport/ludogorets-smachka-ferentsvarosh-nasred-budapeshcha-403011.html", "text": "Българският шампион Лудогорец направи поредния си уникален мач в Европа. Насред Будапеща тимът от Разград смачка с 3:0 шампионът на Унгария Ференцварош и продължава да води в своята група Н, като вече има пълен актив от 6 точки, а головата разлика е повече от впечатляваща – 8:1! Така „орлите“ взеха реванш за двете загуби и отпадането от гранда още в първия квалификационен кръг на Шампионската лига през лятото. Наставникът на разградчани Станислав Генчев не направи никакви експерименти и заложи на същите полеви футболисти, които размазаха с 5:1 ЦСКА Москва в първия мач от групите. Единствената промяна бе на вратата, където Пламен Илиев замени контузения Ренан, който все пак бе в групата. Треньорът на Фради Сергей Ребров пусна доста офанзивен тим, като атаката водеше новото попълнение Боли, а бе подкрепян от Исаел, Зубков и Токмак Нгуен. Срещата започна ударно и Лудогорец поведе още в 39-ата секунда. Тогава Вандерсон намери добре включилия се отляво Антон Недялков. Най-добрият български играч в момента центрира с външен фалц с десния крак към Лукоки. Бързакът засече, Дибуш опита да спаси, но не успя – 1:0 за „орлите“. След ранния шок домакините се опитаха да натиснат, но не стигнаха до нещо сериозно пред българската врата. Напротив - в 16-ата минута Кешерю можеше да вкара втори гол. Рафаел Форстър намери румънеца със страхотен далечен пас. Кешерю би веднага, но вратарят на унгарците Дибуш се намеси решително. В 28-ата минута Лудогорец създаде отново напрежение пред вратата на Ференцварош. Лукоки проби отляво и центрира към Вандерсон. Българският национал би от въздуха, но Дибуш пак бе на мястото си. След това Кешерю опита добавка, но изстрелът му бе блокиран. В 35-ата минута Ловренчич подаде добре към Боли, който бе на добра позиция, но не успя да засече. Секунди след това Токмак Нгуен нанесе мощен изстрел, който за щастие не бе точен. Лудогорец отговори чрез заучено изпълнение на корнер. Топката попадна в непокрития Григоре. Вместо да бие обаче, румънският национал подаде, което бе грешка. В 40-ата минута родният шампион поведе с 2:0. Марселиньо бе фаулиран на около 30 метра от вратата на Дибуш. Зад топката застана увереният Рафаел Форстър. Бразилският защитник изстреля брутален снаряд с левия крак, който се оплете в мрежата на Ференцварош. Голтъ изненада и треньорът на Лудгороец Станислав Генчев, който се хвана за главата. В 43-ата минута „орлите“ останаха с човек по-малко. Имащият един жълт картон Драгош Григоре настъпи Боли и реферът Бартош Франковски от Полша не се поколеба да му вдигне втори жълт картон. На почивката в игра се появи Козмин Моци, който замени плеймейкъра Марселиньо. През втората част разградчани се прибраха доста назад, а логично унгарците логично хвърлиха всичко в атака. В 55-ата минута Фради стигна до най-чистото си положение. Баджи сбърка в средата на терена, Исаел изведе Токмак зад защитата. Норвежецът би, но Пламен Илиев блесна със спасяване. При добавката Исаел не уцели вратата. В 57-ата минута терена напусна крилото Джоди Лукоки, който получи контузия, а вместо него в игра влезе дефанзивният халф Яцек Горалски. След час игра Нгуен отново се озова на добра позиция и би, но Илиев пак бе на мястото си и парира. В 65-ата минута преднината на Лудогорец стана класическа. Недялков спечели корнер. Вандерсон центрира към Рафаел Форстър, който с глава отклони топката в мрежата на Дибуш – 3:0! Малко след попадението втори играч на „орлите“ след Лукоки се контузи. Става дума за десния бранител Сисиньо, който изнасяше невероятен мач. Той бе сменен от Жордан Икоко. До момента нито един български тим не бе успявал да вземе дори и реми като гост на унгарския гранд, а загуби претърпяха Локо (Сф), Марек, Левски, ЦСКА, а и самият Лудогорец. В другия мач от групата на Лудогорец игран снощи Еспаньол победи, като гост ЦСКА в Москва с 2:0.", "date": "2019.10.04", "title": "Лудогорец смачка Ференцварош насред Будапеща"}
{"url": "https://standartnews.com/sport/ludogorets-smachka-ferentsvarosh-nasred-budapeshcha-403011.html", "text": "Българският шампион Лудогорец направи поредния си уникален мач в Европа. Насред Будапеща тимът от Разград смачка с 3:0 шампионът на Унгария Ференцварош и продължава да води в своята група Н, като вече има пълен актив от 6 точки, а головата разлика е повече от впечатляваща – 8:1! Така „орлите“ взеха реванш за двете загуби и отпадането от гранда още в първия квалификационен кръг на Шампионската лига през лятото. Наставникът на разградчани Станислав Генчев не направи никакви експерименти и заложи на същите полеви футболисти, които размазаха с 5:1 ЦСКА Москва в първия мач от групите. Единствената промяна бе на вратата, където Пламен Илиев замени контузения Ренан, който все пак бе в групата. Треньорът на Фради Сергей Ребров пусна доста офанзивен тим, като атаката водеше новото попълнение Боли, а бе подкрепян от Исаел, Зубков и Токмак Нгуен. Срещата започна ударно и Лудогорец поведе още в 39-ата секунда. Тогава Вандерсон намери добре включилия се отляво Антон Недялков. Най-добрият български играч в момента центрира с външен фалц с десния крак към Лукоки. Бързакът засече, Дибуш опита да спаси, но не успя – 1:0 за „орлите“. След ранния шок домакините се опитаха да натиснат, но не стигнаха до нещо сериозно пред българската врата. Напротив - в 16-ата минута Кешерю можеше да вкара втори гол. Рафаел Форстър намери румънеца със страхотен далечен пас. Кешерю би веднага, но вратарят на унгарците Дибуш се намеси решително. В 28-ата минута Лудогорец създаде отново напрежение пред вратата на Ференцварош. Лукоки проби отляво и центрира към Вандерсон. Българският национал би от въздуха, но Дибуш пак бе на мястото си. След това Кешерю опита добавка, но изстрелът му бе блокиран. В 35-ата минута Ловренчич подаде добре към Боли, който бе на добра позиция, но не успя да засече. Секунди след това Токмак Нгуен нанесе мощен изстрел, който за щастие не бе точен. Лудогорец отговори чрез заучено изпълнение на корнер. Топката попадна в непокрития Григоре. Вместо да бие обаче, румънският национал подаде, което бе грешка. В 40-ата минута родният шампион поведе с 2:0. Марселиньо бе фаулиран на около 30 метра от вратата на Дибуш. Зад топката застана увереният Рафаел Форстър. Бразилският защитник изстреля брутален снаряд с левия крак, който се оплете в мрежата на Ференцварош. Голтъ изненада и треньорът на Лудгороец Станислав Генчев, който се хвана за главата. В 43-ата минута „орлите“ останаха с човек по-малко. Имащият един жълт картон Драгош Григоре настъпи Боли и реферът Бартош Франковски от Полша не се поколеба да му вдигне втори жълт картон. На почивката в игра се появи Козмин Моци, който замени плеймейкъра Марселиньо. През втората част разградчани се прибраха доста назад, а логично унгарците логично хвърлиха всичко в атака. В 55-ата минута Фради стигна до най-чистото си положение. Баджи сбърка в средата на терена, Исаел изведе Токмак зад защитата. Норвежецът би, но Пламен Илиев блесна със спасяване. При добавката Исаел не уцели вратата. В 57-ата минута терена напусна крилото Джоди Лукоки, който получи контузия, а вместо него в игра влезе дефанзивният халф Яцек Горалски. След час игра Нгуен отново се озова на добра позиция и би, но Илиев пак бе на мястото си и парира. В 65-ата минута преднината на Лудогорец стана класическа. Недялков спечели корнер. Вандерсон центрира към Рафаел Форстър, който с глава отклони топката в мрежата на Дибуш – 3:0! Малко след попадението втори играч на „орлите“ след Лукоки се контузи. Става дума за десния бранител Сисиньо, който изнасяше невероятен мач. Той бе сменен от Жордан Икоко. До момента нито един български тим не бе успявал да вземе дори и реми като гост на унгарския гранд, а загуби претърпяха Локо (Сф), Марек, Левски, ЦСКА, а и самият Лудогорец. В другия мач от групата на Лудогорец игран снощи Еспаньол победи, като гост ЦСКА в Москва с 2:0.", "date": "2019.10.04", "title": "Лудогорец смачка Ференцварош насред Будапеща"}
{"url": "https://standartnews.com/sport/atletka-ot-bakhreyn-specheli-titla-s-istorichesko-byagane-403012.html", "text": "Историческо бягане на 400 м при жените видяха зрителите на финала на дисциплината на световното по лека атлетика в Доха. Салва Насер (Бахр), която е родена в Нигерия но бяга за Бахрейн взе златото с 48.14 сек. Така тя излезе на трето място във вечната ранглиста на 1 обиколка. По-бързо от нея в историята са бягали само Марита Кох (ГДР) – 47.60 сек през 1985 г., и Ярмила Кратохвилова (Чехословакия) – 47.99 сек - 1983 г. Насер стана най-младата световна шампионка на 400 м. Тя е на 21 г. и 133 дни. Тя беше и най-младата медалистка в обиколката до сега със среброто си от Лондон 2017, тогава на 19. Насер, която тренираше при Янко Братанов в периода до 2016 г., стана и първата шампионка на 400 м от Азия.Олимпийската шампионка Шоне Милър-Уибо (Бах) остана със среброто, но времето й 48.37 сек вече е шесто във вечната ранглиста. Трета е Шерика Джексън (Ям) – 49.47 сек - личен рекорд. фото Getty images", "date": "2019.10.04", "title": "Атлетка от Бахрейн спечели титла с историческо бягане"}
{"url": "https://www.standartnews.com/sport/atletka-ot-bakhreyn-specheli-titla-s-istorichesko-byagane-403012.html", "text": "Историческо бягане на 400 м при жените видяха зрителите на финала на дисциплината на световното по лека атлетика в Доха. Салва Насер (Бахр), която е родена в Нигерия но бяга за Бахрейн взе златото с 48.14 сек. Така тя излезе на трето място във вечната ранглиста на 1 обиколка. По-бързо от нея в историята са бягали само Марита Кох (ГДР) – 47.60 сек през 1985 г., и Ярмила Кратохвилова (Чехословакия) – 47.99 сек - 1983 г. Насер стана най-младата световна шампионка на 400 м. Тя е на 21 г. и 133 дни. Тя беше и най-младата медалистка в обиколката до сега със среброто си от Лондон 2017, тогава на 19. Насер, която тренираше при Янко Братанов в периода до 2016 г., стана и първата шампионка на 400 м от Азия.Олимпийската шампионка Шоне Милър-Уибо (Бах) остана със среброто, но времето й 48.37 сек вече е шесто във вечната ранглиста. Трета е Шерика Джексън (Ям) – 49.47 сек - личен рекорд. фото Getty images", "date": "2019.10.04", "title": "Атлетка от Бахрейн спечели титла с историческо бягане"}
{"url": "https://standartnews.com/sport/kiril-domuschiev-ludogorets-pak-pishe-istoriyata-403013.html", "text": "Собственикът на Лудогорец - Кирил Домусчиев, остана изключително доволен от успеха с 3:0 над Ференцварош във втория мач на \"орлите\" в груповата фаза на Лига Европа. Доро и останал с 10 души българският шампион записа втора победа и оглави своята група с шест точки. Лудогорец е лидер в класирането след първите 2 кръга в група Н с пълен актив от 6 точки и голова разлика 8:1. Втори е Еспаньол с 4 т., а трети и четвърти са съответно Ференцварош с 1 т и ЦСКА Москва с 0 т. Ето какво е написал Домусчиев в официалната си страница във \"Фейсбук\": \"Лудогорец пак пише история! Браво, момчета! Това е моят отбор!\" ", "date": "2019.10.04", "title": "Кирил Домусчиев: Лудогорец пак пише историята!"}
{"url": "https://standartnews.com/sport/levski-lukoyl-specheli-superkupata-403021.html", "text": "Левски Лукойл триумфира със Суперкупата на България за втора поредна година. Баскетболистите на Константин Папазов, които влязоха в днешния финал като носители на Купата на страната, надвиха шампионите на НБЛ от Балкан (Ботевград) с 82:71, за да грабнат трофея. Това стана факт след убийствени втори 10 минути, в които те допуснаха едва 4 точки в коша си и на практика решиха всичко в срещата.", "date": "2019.10.04", "title": "Левски Лукойл спечели Суперкупата"}
{"url": "https://www.standartnews.com/sport/kiril-domuschiev-ludogorets-pak-pishe-istoriyata-403013.html", "text": "Собственикът на Лудогорец - Кирил Домусчиев, остана изключително доволен от успеха с 3:0 над Ференцварош във втория мач на \"орлите\" в груповата фаза на Лига Европа. Доро и останал с 10 души българският шампион записа втора победа и оглави своята група с шест точки. Лудогорец е лидер в класирането след първите 2 кръга в група Н с пълен актив от 6 точки и голова разлика 8:1. Втори е Еспаньол с 4 т., а трети и четвърти са съответно Ференцварош с 1 т и ЦСКА Москва с 0 т. Ето какво е написал Домусчиев в официалната си страница във \"Фейсбук\": \"Лудогорец пак пише история! Браво, момчета! Това е моят отбор!\" ", "date": "2019.10.04", "title": "Кирил Домусчиев: Лудогорец пак пише историята!"}
{"url": "https://www.standartnews.com/sport/levski-lukoyl-specheli-superkupata-403021.html", "text": "Левски Лукойл триумфира със Суперкупата на България за втора поредна година. Баскетболистите на Константин Папазов, които влязоха в днешния финал като носители на Купата на страната, надвиха шампионите на НБЛ от Балкан (Ботевград) с 82:71, за да грабнат трофея. Това стана факт след убийствени втори 10 минути, в които те допуснаха едва 4 точки в коша си и на практика решиха всичко в срещата.", "date": "2019.10.04", "title": "Левски Лукойл спечели Суперкупата"}
{"url": "https://standartnews.com/sport/pak-dadokha-vtori-bronzov-medal-v-dokha-403071.html", "text": "По странни критерии ИААФ раздаде два допълнителни бронзови медала на световното първенство в Доха. Това сериозно разбуни атлетическия свят, защото резултатите на третите не бяха еднакви. Става въпрос за дисциплините при мъжете хвърляне на чук и 110 м с препятствия. Паскал Мартино-Лагарт (Фр) и Орландо Ортега (Исп) са бронзови медалисти на 100 м с пр., въпреки че французинът завърши за 13.18 сек във финала, а испанецът, който е роден в Куба, - за 13.30 сек и трябваше да е пети. Бенце Халаш (Унг) и Войчеч Новицки (Пол) са трети на чук с 78.18 м и 77.69 м. Всичко тръгна от подадена контестация след финала на чук от полския тим, според който Халаш е настъпил ринга, т.е. е направил фаул, още в първия си опит – 78.18 м. Реферите обаче са зачели опита му и така европейският шампион Новицки е бил в позиция да догонва резултат. В следващите 5 опита Халаш направи фаулове. След разглеждане на видео повторение на опита заради контестацията стана ясно, че претенциите на полския тим са основателни. Жури д‘Апел обаче не дисквалифицира Халаш, а взе решение да присъди бронзов медал и на Новицки. В тази дисциплина историческа четвърта титла спечели Павел Файдек (Пол) – 80.50 м, а втори стана Куентин Биго (Фр) – 78.19 м. Мотивът на журито е, че Халаш е бил доволен от силния си първи опит и това го е демотивирало до края на състезанието да прати чука по-далеч. В същото време обаче Новицки взима бронз защото реферите приеха, че той пък е бил демотивиран от силния опит на унгареца и заради това не е успял да хвърли чука по-далеч. Ден по-късно от така развилата се ситуация с двойка на бронзова позиция се възползва и испанският тим. Във финала на 110 м с пр. олимпийският и защитаващ титлата си в Доха Омар Маклауд (Ям) закачи осмо препятствие и наруши ритъма си. Той залитна и бутна движещият се в негово дясно Орландо Ортега (Исп), който в този момент бе на трета позиция. Маклауд завърши последен след сериозно бутане и на деветия хърдел, а Ортега пети с 13.30 сек след Грант Холоуей (САЩ) – 13.10 сек, Сергей Шубенков – 13.15 сек, Паскал Мартино-Лагарт (Фр) – 13.18 сек и Уенджуин Ксие - 13,29 сек.     Испанците поискаха да се даде възможност на Ортега да бяга отново сам или да се повтори целия финал, или да се даде бронзов медал на испанеца. Първоначално Жури д‘Апел се съгласи, че сблъсъкът е попречил на Ортега, но това не е единичен случай в препятствения спринт и отказа контестацията. Испанският тим подаде втора контестация, след която беше взето решение да се даде бронз и на Ортега.  Впоследствие от китайската делегация също подадоха котнестация с която искаха Ксие да му бъде признато четвъртото място. Заради втория бронз Ксие бе пратен на пета позиция въпреки, че резултата му бе по-добър с 1 стотна от този на Ортега. Китайците искаха Ксие да е четвърти и така да вземе паричния бонус за това място, както и повече точки за класирането си напред. Вкрайна сметка от Жури д'Апел обявиха, че контестацията е отхвърлена и Ксие остава пети. Не е ясно обаче до неделя, когато световното завършва още колко подобни ситуации ще видим в Доха. фото Getty images", "date": "2019.10.04", "title": "Пак дадоха втори бронзов медал в Доха"}
{"url": "https://standartnews.com/sport/inter-yuventus-pryako-po-max-sport-3-v-nedelya-vecher-403059.html", "text": "Голямото дерби на Италия между Интер и Ювентус е гвоздеят в уикенд програмата на  . Издание №236 на Derby d'Italia носи и допълнителен заряд, тъй като към момента двата тима заемат първите две места в класирането. След 6 кръга „нерадзурите” от Милано имат пълен актив от 18 точки, докато „старата госпожа” е с две по-малко. Възпитаниците на Антонио Конте ще преследват първи успех срещу торинския клуб от септември 2016 г., когато, отново като домакини, надделяха с 2:1. Дербито ще може да се проследи пряко в неделя вечер от 21:45 часа по  . Осмият кръг на испанската Ла Лига ще предложи на феновете два сблъсъка между представители на топ 6 във временното класиране. В събота от 17:00 часа първият във временното класиране Реал Мадрид е домакин на сензацията Гранада. Андалусийците са на втора позиция в таблицата, като изостават само на една точка от Кралския клуб. Двубоят ще се излъчи пряко в ефира на  . В неделя вечер от 22:00 часа и отново по   Барселона е домакин на Севиля. След колебливото начало на сезона в Ла Лига, Лионел Меси и компания показаха, че намират правилния ритъм, след като през седмицата успяха да обърнат Интер до 2:1 в дербито на Шампионската лига. Освен футболните емоции, уикенд програмата на   ще предложи на феновете и атрактивни сблъсъци от UFC и поредния старт от MotoGP. Големият мач на UFC 243, който ще се проведе пред над 50 000 зрители на стадиона в Мелбърн, Австралия, ще противопостави Робърт Уитъкър и Израел Адесаня в обединителен мач за титлата в средна категория. Галавечерта е с начален час 5:00 в неделната сутрин и ще се излъчи пряко по  . В неделя от 9:25 часа   ще излъчи пряко старта за Голямата награда на Тайланд в MotoGP. При победа в състезанието водачът в класирането в MotoGP Марк Маркес ще си осигури и на теория 6-а титла в Кралския клас четири старта преди края на сезона.", "date": "2019.10.04", "title": "Интер-Ювентус пряко по MAX Sport 3 в неделя вечер"}
{"url": "https://standartnews.com/sport/dvama-ot-ludogorets-v-otbora-na-krga-v-liga-evropa-403072.html", "text": "Двама футболисти на футболния шампион Лудогорец намериха място в идеалния отбор на УЕФА за втория кръг от груповата фаза на турнира Лига Европа. Вратарят Пламен Илиев и защитникът Рафаел Форстър попаднаха в селекцията на УЕФА за тази седмица. \r\nИлиев се представи отлично на вратата, а Форстър реализира два гола за победата над Ференцварош с 3:0 снощи. \r\n \r\n \r\nВратар: Пламен Илиев (Лудогорец) \r\nЗащитници: Боли Болинголи (Селтик), Рафаел Форстър (Лудогорец), Еван Н'Дика (Айнтрахт), Киърън Тиърни (Арсенал). \r\nПолузащитници: Мохамед Елиунуси (Селтик), Дани Кинтана (Карабах), Бруно Фернандеш (Спортинг), Габриел Мартинели (Арсенал)", "date": "2019.10.04", "title": "Двама от Лудогорец в отбора на кръга в Лига Европа"}
{"url": "https://standartnews.com/sport/dokha-na-kraka-zaradi-barshim-403097.html", "text": "Леката атлетика завладя тотално Доха тази вечер. Причината е световната титла в скока на височина, която спечели Мутаз Баршим (Кат) спечели. Пред изпълнените за първи път от началото на мондиала трибуни на ст. \"Хамифа\" Баршим направи невероятно състезание. Катарецът, който е родом от Судан защити златото си от Лондон 2017 с постижение от 237 см. Той стана едва вторият атлет от Катар, който става двоен шампион. Преди него този успех постигна   Саиф Шахин, който беше №1 на 3000 м стипълчейз в Париж 2003 и Хелзинки 2005. Среброто и бронза спечелиха руснаците Михаил Акименко (235 см) и Иля Иванюк, които и Доха се състезават под неутрален флаг. Акименко водеше до 235 см, като всички височини бе минал от първи опит. Баршим сбърха 2 пъти на 235 преди да преодолее летвата от третия опит. Иванюк също се справи от третия опит с 235. На 237 Баршим успя от първия опит, а преследвачите му не и в трите. Така препълненият стадион заслужено ликуваше с титлата на Баршим, който през зимата бе опериран и до днес не бе много убедителен в сектора. фото Getty images", "date": "2019.10.04", "title": "Доха на крака заради Баршим"}
{"url": "https://www.standartnews.com/sport/dzhokovich-bez-usiliya-stigna-polufinal-v-tokio-403074.html", "text": "Световният №1 едно в тениса при мъжете Новак Джокович се класира за полуфиналите на АТР 500 турнира в Токио. Сърбинът победи поственият под №6 в схемата Люка Пуй (Фр) с 6:1, 6:2 за 51 минути. 32-годишният белградчанин записа осем аса и спечели 82 процента от точките при разигран първи сервис. Следващият съперник на Ноле е №3 Давид Гофен (Белгия), който победи също за по-малко от час южнокорееца Хьон Чун с 6:2, 6:2. В другия полуфинал ще играят Райли Опелка и Джон Милман. 211-сантиметровият американец Опелка спечели с 6:3, 6:3 срещу японеца Ясутака Учияма, като наниза 16 аса. Австралиецът Милман пък отстрани друг представител на домакините – Таро Даниел, след 6:4, 6:0.", "date": "2019.10.04", "title": "Джокович без усилия стигна полуфинал в Токио"}
{"url": "https://www.standartnews.com/sport/rumntsi-iskali-da-kupyat-penevata-cheta-za-500-000-403082.html", "text": "Румънският футболен деятел Корнел Дину нажежи обстановката с книгата си \"Мистериите на Господина\" - автобиографичен разказ на футболния специалист, съобщава sportal.com. Дину върна лентата към началото на 90-те години, когато от федерацията на Румъния опитали да подкупят българските национали. \r\n \r\nКакто е известно, на 20 ноемрври 1991 г. България приема Румъния в последен мач от квалификационната кампания за Евро'92. Северните ни съседи се нуждаят от успех с два гола, който ще ги прати на финалите в Швеция за сметка на Шотландия. На този фон отборът на Димитър Пенев не играе за нищо и слуховете за \"полягане\" валят отвсякъде.   \r\n \r\nСпоред Дину румънците приготвили $500 000, които да отидат по джобовете на нашите. Христо Стоичков и останалите българите обаче отказали да вземат подкупа и играли честно. Двубоят завършва 1:1 и Румъния се разминава с Европейското първенство. Джика Хаджи пропуска дузпа, спасена от българския капитан Борислав Михайлов. Впрочем, това е единственият шампионат, пропуснат от Хаджи и компания между 1990 и 2000 година. \r\n  След мача Любослав Пенев показва демонстративно кутия от маратонки пред репортерите, за да им натрие носа заради слуховете за уговорка. В кутията вместо долари са корите на Любо. В предаването \"Маратон\" пък са показани неотворените бутилки с шампанско, които румънците са приготвили предварително в съблекалнята. Румънският вратар Силвиу Лунг налита на бой на нашите в тунела на стадион \"Васил Левски\". \r\n \r\n\"Президентът на Румънската футболна федерация Мирча Санду поиска помощта на един човек - Дан Албан за операция \"София\". Той отиде в България в началото на ноември заедно с Джовани Бекали, който познаваше много добре тъмните среди на юг от р. Дунав. Те осъществиха контакт с българите. Беше ми казано, че са събрани около 250 000 долара от различни президенти от румънски клубове, за да се финансира \"сделката\". Аз си спомням, че може би сумата беше към 500 000 долара, но няма значение. Парите бяха събрани в едно дипломатическо куфарче и с него Дан и Джовани се отправиха към София да предложат подкупа. Но явно е, че нищо не е станало с оглед на резултата\", разкрива Корнел Дину, който тогава работи във федерацията.", "date": "2019.10.04", "title": "Румънци искали да купят Пеневата чета за $500 000"}
{"url": "https://www.standartnews.com/sport/slaviya-bi-s-duzpa-tsarsko-selo-403090.html", "text": "Славия победи Царско село с 1:0 в първия мач от 12-ия кръг в елитната efbet Лига. Единственото попадение отбеляза Галин Иванов от дузпа в 33-ата минута. Преди почивката имаше голови положения и пред двете врати, но през второто темпото спадна и до гол не се стигна. Така Славия постигна втора поредна победа, след тази над Ботев в Пловдив в предния кръг. Новакът в елита Царско село пък вече няма победа в пет поредни срещи от които има 4 загуби и 1 равен.", "date": "2019.10.04", "title": "Славия би с дузпа Царско село"}
{"url": "https://www.standartnews.com/sport/pak-dadokha-vtori-bronzov-medal-v-dokha-403071.html", "text": "По странни критерии ИААФ раздаде два допълнителни бронзови медала на световното първенство в Доха. Това сериозно разбуни атлетическия свят, защото резултатите на третите не бяха еднакви. Става въпрос за дисциплините при мъжете хвърляне на чук и 110 м с препятствия. Паскал Мартино-Лагарт (Фр) и Орландо Ортега (Исп) са бронзови медалисти на 100 м с пр., въпреки че французинът завърши за 13.18 сек във финала, а испанецът, който е роден в Куба, - за 13.30 сек и трябваше да е пети. Бенце Халаш (Унг) и Войчеч Новицки (Пол) са трети на чук с 78.18 м и 77.69 м. Всичко тръгна от подадена контестация след финала на чук от полския тим, според който Халаш е настъпил ринга, т.е. е направил фаул, още в първия си опит – 78.18 м. Реферите обаче са зачели опита му и така европейският шампион Новицки е бил в позиция да догонва резултат. В следващите 5 опита Халаш направи фаулове. След разглеждане на видео повторение на опита заради контестацията стана ясно, че претенциите на полския тим са основателни. Жури д‘Апел обаче не дисквалифицира Халаш, а взе решение да присъди бронзов медал и на Новицки. В тази дисциплина историческа четвърта титла спечели Павел Файдек (Пол) – 80.50 м, а втори стана Куентин Биго (Фр) – 78.19 м. Мотивът на журито е, че Халаш е бил доволен от силния си първи опит и това го е демотивирало до края на състезанието да прати чука по-далеч. В същото време обаче Новицки взима бронз защото реферите приеха, че той пък е бил демотивиран от силния опит на унгареца и заради това не е успял да хвърли чука по-далеч. Ден по-късно от така развилата се ситуация с двойка на бронзова позиция се възползва и испанският тим. Във финала на 110 м с пр. олимпийският и защитаващ титлата си в Доха Омар Маклауд (Ям) закачи осмо препятствие и наруши ритъма си. Той залитна и бутна движещият се в негово дясно Орландо Ортега (Исп), който в този момент бе на трета позиция. Маклауд завърши последен след сериозно бутане и на деветия хърдел, а Ортега пети с 13.30 сек след Грант Холоуей (САЩ) – 13.10 сек, Сергей Шубенков – 13.15 сек, Паскал Мартино-Лагарт (Фр) – 13.18 сек и Уенджуин Ксие - 13,29 сек.     Испанците поискаха да се даде възможност на Ортега да бяга отново сам или да се повтори целия финал, или да се даде бронзов медал на испанеца. Първоначално Жури д‘Апел се съгласи, че сблъсъкът е попречил на Ортега, но това не е единичен случай в препятствения спринт и отказа контестацията. Испанският тим подаде втора контестация, след която беше взето решение да се даде бронз и на Ортега.  Впоследствие от китайската делегация също подадоха котнестация с която искаха Ксие да му бъде признато четвъртото място. Заради втория бронз Ксие бе пратен на пета позиция въпреки, че резултата му бе по-добър с 1 стотна от този на Ортега. Китайците искаха Ксие да е четвърти и така да вземе паричния бонус за това място, както и повече точки за класирането си напред. Вкрайна сметка от Жури д'Апел обявиха, че контестацията е отхвърлена и Ксие остава пети. Не е ясно обаче до неделя, когато световното завършва още колко подобни ситуации ще видим в Доха. фото Getty images", "date": "2019.10.04", "title": "Пак дадоха втори бронзов медал в Доха"}
{"url": "https://www.standartnews.com/sport/dvama-ot-ludogorets-v-otbora-na-krga-v-liga-evropa-403072.html", "text": "Двама футболисти на футболния шампион Лудогорец намериха място в идеалния отбор на УЕФА за втория кръг от груповата фаза на турнира Лига Европа. Вратарят Пламен Илиев и защитникът Рафаел Форстър попаднаха в селекцията на УЕФА за тази седмица. \r\nИлиев се представи отлично на вратата, а Форстър реализира два гола за победата над Ференцварош с 3:0 снощи. \r\n \r\n \r\nВратар: Пламен Илиев (Лудогорец) \r\nЗащитници: Боли Болинголи (Селтик), Рафаел Форстър (Лудогорец), Еван Н'Дика (Айнтрахт), Киърън Тиърни (Арсенал). \r\nПолузащитници: Мохамед Елиунуси (Селтик), Дани Кинтана (Карабах), Бруно Фернандеш (Спортинг), Габриел Мартинели (Арсенал)", "date": "2019.10.04", "title": "Двама от Лудогорец в отбора на кръга в Лига Европа"}
{"url": "https://www.standartnews.com/sport/basketbolist-na-a1-akademik-vze-prestizhna-nagrada-403077.html", "text": "Лидерът на баскетболния отбор на А1 Академик Цветомир Чернокожев бе отличен днес с приза на името на спортния журналист Рачо Колев - \"Едно сърце, една игра\", който се дава традиционно на най-добрия млад български състезател. \r\n\"Изненадан съм, но и радостен, че получавам тази награда и че трудът ми е бил оценен. Искам да благодаря на г-н Давидов, че не спира да работи с мен, както и на треньорите в националните отбори\", каза Чернокожев. \r\n\"Опитвам се да надграждам през всеки сезон и не се задоволявам да стоя на едно място. Надявам се през сезона всички да сме живи и здрави, но не мога да се ангажирам с конкретни цели за място през сезона. Ръководството реши да остана в клуба и през този сезон и аз се съобразих с това решение. Готов съм да дада най-доброто от себе си\", каза още 20-годишният баскетболист. \r\nСтарши треньорът на \"студентите\" Георги Давидов заяви, че тежките тренировки са тези, които изграждат младите състезатели. \r\n\"Знам как се тренираше едно време и как се тренира сега. Сега щадим много повече младите играчи. Но истината е, че тежките тренировки са тези, които изграждат младите играчи. Сегашното поколение е много по-различно от това, което беше по мое време, но не мога да прехвърлям изцяло вината за липсата на резултати на играчите или на треньорите. За мен лично основният проблем е, че няма целенасочена държавна политика към спорта, каквато имаше преди\", каза Давидов. \r\nА1 Академик открива новия сезон в Националната баскетболна лига с домакински мач с Черно море Тича в събота от 18:00 часа.", "date": "2019.10.04", "title": "Баскетболист на А1 Академик взе престижна награда"}
{"url": "https://standartnews.com/regionalni/nay-mnogo-dzhd-valya-v-sofiya-403047.html", "text": "София държи първенството за най-много валежи в страната - 17 литра на квадратен метър за денонощие, съобщиха от НИМХ. \r\n  \r\nДевет литра са паднали на връх Мургаш, пет в Оряхово.   \r\n  \r\nЖълт и оранжев код бе обявет в почти цялата страна без крайните северозападни части на България. \r\n  \r\nУтре ще вали на много места, особено силни ще са валежите в югоизточната половина на България, ще има и гръмотевични бури, възможни са и градушки. Поради силния вятър температурите значително ще се понижат. Очаква се температурата да варира от 10°-15° на места в Западна България до 23°-25° на югоизток, но и там до вечерта бързо ще се понижат. В събота вятърът ще отслабне, валежите също ще намалеят.", "date": "2019.10.04", "title": "Най-много дъжд валя в София"}
{"url": "https://www.standartnews.com/sport/inter-yuventus-pryako-po-max-sport-3-v-nedelya-vecher-403059.html", "text": "Голямото дерби на Италия между Интер и Ювентус е гвоздеят в уикенд програмата на  . Издание №236 на Derby d'Italia носи и допълнителен заряд, тъй като към момента двата тима заемат първите две места в класирането. След 6 кръга „нерадзурите” от Милано имат пълен актив от 18 точки, докато „старата госпожа” е с две по-малко. Възпитаниците на Антонио Конте ще преследват първи успех срещу торинския клуб от септември 2016 г., когато, отново като домакини, надделяха с 2:1. Дербито ще може да се проследи пряко в неделя вечер от 21:45 часа по  . Осмият кръг на испанската Ла Лига ще предложи на феновете два сблъсъка между представители на топ 6 във временното класиране. В събота от 17:00 часа първият във временното класиране Реал Мадрид е домакин на сензацията Гранада. Андалусийците са на втора позиция в таблицата, като изостават само на една точка от Кралския клуб. Двубоят ще се излъчи пряко в ефира на  . В неделя вечер от 22:00 часа и отново по   Барселона е домакин на Севиля. След колебливото начало на сезона в Ла Лига, Лионел Меси и компания показаха, че намират правилния ритъм, след като през седмицата успяха да обърнат Интер до 2:1 в дербито на Шампионската лига. Освен футболните емоции, уикенд програмата на   ще предложи на феновете и атрактивни сблъсъци от UFC и поредния старт от MotoGP. Големият мач на UFC 243, който ще се проведе пред над 50 000 зрители на стадиона в Мелбърн, Австралия, ще противопостави Робърт Уитъкър и Израел Адесаня в обединителен мач за титлата в средна категория. Галавечерта е с начален час 5:00 в неделната сутрин и ще се излъчи пряко по  . В неделя от 9:25 часа   ще излъчи пряко старта за Голямата награда на Тайланд в MotoGP. При победа в състезанието водачът в класирането в MotoGP Марк Маркес ще си осигури и на теория 6-а титла в Кралския клас четири старта преди края на сезона.", "date": "2019.10.04", "title": "Интер-Ювентус пряко по MAX Sport 3 в неделя вечер"}
