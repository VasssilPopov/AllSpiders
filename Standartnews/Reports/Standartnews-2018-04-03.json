{"url": "http://standartnews.com/biznes/potreblenie_i_investitsii_razdvizhiha_ikonomikata-370062.html", "text": "Райфайзенбанк (България) ЕАД публикува редовния си месечен икономически обзор с коментар на данните, налични към март, с фокус върху БВП. Според предварителните оценки на НСИ, през 2017 г. реалният БВП нарасна с 3.6% на годишна база, което бе под очакваното, поради слабо четвърто тримесечие на годината. От страна на търсенето, за положителната динамика на икономиката през 2017 г. повлия главно вътрешното търсене, което бе движено както от потреблението с ръст от 4.5%, така и от инвестициите, които се увеличиха с 3.8%. При външното търсене,  темпът на нарастване на износа през 2017 г. спадна до 4.0% (8.1% за 2016 г.). От друга страна, вносът се ускори до 7.2% (4.5% за 2016 г.), вследствие на което нетният експорт се сви, оставайки положителен, като вече не допринасяше за ускоряване, а за задържане ръста на БВП. От страна на предлагането, положителен принос за ръста на БВП имаха не само услугите, които нараснаха с 4.4% на годишна база, но и индустрията, в т.ч. строителството, която с увеличи с 3.6% през годината. На този фон селското стопанство незначително се сви с 0.1%. Структурата на брутната добавена стойност през 2017 г. не показа особени изменения спрямо тази от 2016 г. В нея услугите заемаха относителен дял от 67.4% (-0.2 пр.п. спрямо 2016 г.), индустрията 28.3% (+0.3 пр.п.), а селското стопанство 4.3% (-0.1 пр.п.).", "date": "2018.04.02", "title": "Потребление и инвестиции раздвижиха икономиката"}
{"url": "http://standartnews.com/sport/nadal_izmesti_federer_ot_varha_grigor_e_5-370066.html", "text": "Носителят на 16 титли от \"Големия шлем\" Рафаел Надал официално се завърна на върха в световната ранглиста на ATP. 31-годишният испанец измести от първото място досегашния лидер Роджър Федерер, който загуби сензационно първия си мач в Маями и това му попречи да опази водещата си позиция. Надал има едва 100 точки аванс пред Федерер, който се смъква на второ място и вече обяви, че пропуска целия предстоящ сезон на клей, както направи и миналата година. Новият №1 в света има много точки за защитаване от миналия сезон и е възможно още в следващите седмици да има ново разместване на пластовете в челото на ранглистата. Към днешна дата Надал е с 8770 точки, а 36-годишният швейцарец има актива в си 8670. Далеч зад двамата титани е хърватинът Марин Чилич с 4985 точки. На четвърта позиция пък се изкачи 20-годишният германец Александър Зверев, който снощи загуби финала в Маями от американския ветеран Джон Иснър. Зверев, който измести от четвъртото място неубедителния в последно време Григор Димитров, е само на 60 точки зад Чилич. Германецът е с 4925 точки. Първата ракета на България Григор Димитров е с 4635 точки на петата позиция, като досега бе четвърти. Положителното за него в случая е, че не загуби точки след слабото си мартенско представяне, а и няма да брани много точки по време на сезона на червено.", "date": "2018.04.02", "title": "Надал измести Федерер от върха, Григор е №5"}
{"url": "http://standartnews.com/lyubopitno/balgarin_raboti_po_stroitelstvoto_na_naygolemiya_kruizen_korab_v_sveta-370040.html", "text": "„Симфонията на моретата\" - това поетично име носи най-големият круизен кораб в света, построен в корабостроителницата STX France в западния френски град Сен-Назер . На 24 март той вдигна котва, за да отплава към испанския град Малага. Корабът е с дължина 362 м и широчина 66 м. Може да поеме над 8000 души, включително 2200 души екипаж. Става дума за същински плаващ град, с ресторанти и места за развлечения с площ над 66 000 кв. м. Зад строителството на кораба стои труда на хиляди души от различни националности. Сред тях е 22-годишният Александър Ангелов от Козлодуй. Младият мъж работил в STX France 3 месеца, като половината от тях прекарал като част от бояджийска група на кораба. „Колегите, с които работих пряко, бяха предимно българи, обаче на кораба се запознах с хора от Бали, Бангладеш, Филипини\", разказа Александър. Младият мъж не крие, че е щастлив от възможността да бъде част от историята на кораб, към който цял свят проявява огромен интерес. „Определено съм много горд от себе си, че съм работил на най-големия кораб в света. Изживяването там ще ми остане спомен за цял живот\", категоричен е той.  Иначе за Александър мечтите се изразяват основно в една дума – музика. Може би е интересно съвпадение с името на кораба, на който е работил - „Симфонията на моретата\". „Занимавам се с музика от няколко години. Уча се да свиря на пиано и скоро ще започна да продуцирам собствена музика\", разказа още той.", "date": "2018.04.02", "title": "Българин работи по строителството на най-големия круизен кораб в света"}
{"url": "http://standartnews.com/biznes/porozhanov_namerihme_promeni_v_zakona_za_gorivata_v_polza_na_zemedeltsite-370046.html", "text": "Намерихме промени в Закона за горивата, чрез които да заложим земеделския производител като потребител, а не като търговец. Това каза на брифинг в Министерския съвет министърът на земеделието, храните и горите Румен Порожанов след срещата при премиера Бойко Борисов със зърнопроизводителите. „През последните няколко дни имахме много интензивни разговори, свързани със законопроекта за горивата. Разговорите бяха в контекста на третирането на земеделските производители в този закон. Това, което създаде известно напрежение, беше формулировката, че земеделският производител се третира като търговец, съгласно закона и в рамките на това има доста регулации, които той трябваше да изпълни. Тези регулации нарушаваха съществуващия режим, който смятаме, че работи много добре, включително и в контролната си част\", заяви Порожанов. По думите му са се създавали предпоставки за допълнителна административна и финансова тежест, която в много случаи не е оправдана. „Имахме много разговори. Благодаря на г-н Емил Димитров за това, че се включи във всичките тези разговори, включително и вчера в МЗХГ, за да намерим промени в закона, чрез които да заложим земеделския производител като потребител, тъй като в последните години този сектор е на светло с ясни правила, ясно платени данъци и акцизи\", допълни той. Попитан за коментар за това, че животновъди от Пловдив са поискали да се въведат държавни кланици и регламентирани държавни цени по отношение на изкупното месо, Порожанов заяви: „На вас как ви звучи това нещо? Подобно предложение не е идвало при мен. Връщаме 25-30 години назад, но ако има такова предложение, аз ще го обсъдя с тях. При мен такова не е идвало\".", "date": "2018.04.02", "title": "Порожанов: Намерихме промени в Закона за горивата в полза на земеделците"}
{"url": "http://standartnews.com/svyat/otbelyazvame_mezhdunarodniya_den_na_detskata_kniga-370044.html", "text": "В Международния ден на детската книга започва кампанията \"Походът на книгите\". Целта е да се насърчава ранното детско четене. През месец април инициативата \"Маратон на четенето\" ще обхване библиотеките и читалищата в страната. В столичната библиотека децата, които я посетят през деня и са костюмирани като любим образ от детска книга, ще получат специална награда. Международният ден на детската книга съвпада с рождения ден на писателя Ханс Кристиан Андерсен.", "date": "2018.04.02", "title": "Отбелязваме Международния ден на детската книга"}
{"url": "http://standartnews.com/biznes/biznesat_se_oplaka_na_ombudsmana_ot_amerikanskite_tsentrali-370049.html", "text": "486 млн. лв. изземват американските централи годишно над пазара, това е тъй наречено непазарно изземване на доход, обяви Васил Велев от Асоциацията на индустриалния капитал след срещата на бизнеса с омбудсмана Мая Манолова. \"За нас е безспорно, че тези договори трябва да бъдат прекратени, американските централи да продават на борсата\", заяви Велев в отговор на Канал 3. По думите му, всеки ден българските граждани разбират, че въпросните щатски инвеститори ги ограбват. До срещата се стигна, след като бизнесът сезира обществения защитник за държавната помощ спрямо американските \"Марици\", които работят по договори, сключени още по времето на правителството на Иван Костов. Именно кабинетът на СДС им гарантира огромни печалби за десетилетия напред чрез договорите, което си е откровена държавна помощ. Това стана чрез  заложени в договорите преференции при цените на изкупуването на тока за двата ТЕЦ-а. \"Ако сумата я разделим на 3,6 млн. домакинства в България, излиза, че от всяко домакинство се изземват по 161 лв. на година. Това е грабеж!\", възкликна Велев. \"За американските централи няма европейска политика, това е неправомерна държавна помощ и е крайно време с това да се приключва. Крайно време е да се предоговорят тези договори. Наш дълг е като граждани, ползвайки се от възможността да сезираме омбудсмана\", допълни той. \"Чукате на отворена врата\", увери бизнеса Мая Манолова. Да се регламентира обемът на тези преференции законодателно, апелира още тя. Това, което е притеснително, е липсата на достатъчно информация и прозрачност какви действия точно е предприела всяка една от отговорните институции по темата, постави проблема Манолова, като визира и КЕВР. Тя попита водят ли се преговори с ръководствата на централите и какви биха били последиците от един арбитраж в случай на предсрочно прекратяване на тези договори, посочи още омбудсманът. Имам поискана среща от ръководствата на Марица 1 и Марица 3, каза още Манолова, което ще разговаря и с тях. Тя се съгласи категорично, че сметката се плаща от българските домакинства към момента и на това трябва да се сложи край. Работодателските организации обявиха още, че са в готовност за нов протест заради предстоящото включване на ТЕЦ Варна в енергийната система на страната. Според техни данни НЕК ще плаща по 191 лв. за мегават час, което ще оскъпи с 16% тока за бита от следващия регулаторен период. Конкретни срокове и дати за евентуалния протест не бяха споменати.", "date": "2018.04.02", "title": "Бизнесът се оплака на омбудсмана от американските централи"}
{"url": "http://standartnews.com/regionalni/100_000_leva_ot_evropa_za_ognebortsite_v_mezdra-370061.html", "text": "Огнеборците в Мездра вече имат изцяло обновена и санирана сграда. Парите за ремонта - 100 000 лв., са по европейската оперативна програма „Региони в растеж\". С тях е подменена дограмата, положена е външна топлоизолация, направена е топло- и хидроизолация на покрива, обновени са осветлението и мълниезащитната инсталация. В пожарната работят 21 огнеборци, които обслужват територия с площ 519 114 дка с население от 21 627 жители, разпределени в 28 населени места. Стремим се до подобрим работната обстановка на пожарникарите, каза вчера вътрешният министър Валентин Радев. Той, заедно с шефа на Пожарната гл. комисар Николай Николов и кмета на железничарския град Генади Събков, прерязаха лентата на новата сграда. МВР мисли и за екипирането на огнеборците с ново работно облекло, каза още Радев. По същия проект вече са ремонтирани сградите на пожарните служби в Благоевград, Севлиево, Златоград, Девин и Пещера.", "date": "2018.04.02", "title": "100 000 лева от Европа за огнеборците в Мездра"}
{"url": "http://standartnews.com/svyat/kitayskata_stantsiya_tyangun1_se_razpadna_nad_tihiya_okean-370034.html", "text": "Китайската космическа станция \"Тянгун-1\" навлезе в земната атмосфера и изгоря над южната част на Тихия океан, предадоха световните агенции, като се позоваха на китайските космически власти. Модулът навлезе в атмосферата днес в 8,15 ч. пекинско време (3,15 ч. българско време) и до голяма степен изгоря, заяви Центърът за управление на пилотираните полети на Китай. По-рано китайските власти казаха, че е малко вероятно големи отломки да достигнат земята. Учени прогнозираха, че станцията до голяма степен ще изгори в атмосферата и почти няма да представлява опасност за хората. Китайският в. \"Глобал таймс\" заяви, че големият шум, който се е вдигнал в световните медии около падането на \"Тянгун-1\", е отразявал \"завистта\" в чужбина към космическата индустрия на Китай.", "date": "2018.04.02", "title": "Китайската станция \"Тянгун-1\" се разпадна над Тихия океан"}
{"url": "http://standartnews.com/svyat/na_balkanite_pak_zamirisa_na_barut-370068.html", "text": "Отдавна светът не е треперел толкова заради заплахата от нова световна война. Случаят \"Скрипал\" още повече засили страховете, защото наежи Запада и Русия отвъд точката на прегряване. Дълго време Сирия изглеждаше мястото, където има най-голям риск да пламне световен конфликт. Все пак там воюват половин дузина армии, включително и на Велики сили като САЩ и Русия, както и на регионални колоси като Турция и Иран. Като нищо един свален погрешка самолет или неточно хвърлена бомба могат да запалят фитила. Още повече, че не се вижда как може да се намери компромис за бъдещето на Сирия след разгрома на Ислямска държава. Асад и съюзниците му Иран и Русия, подкрепените от САЩ кюрдски бойци и превзелите Африн турски войски са захапали територии, от които не искат да направят и крачка назад. От съсипаната след проточилата се война държава идват и милионите бежанци, които са сред най-големите грижи на Европа. Опасенията, че Сирия е най-взривоопасната зона за световния мир, обаче може и да не се оправдаят. И по традиция бурето с барут, което може да запали света, да се окажат отново Балканите. Подобни страхове буди в най-младата държава на Стария континент. Жегата там тръгна от убийството на лидера на местните сърби Оливер Иванович, чието разследване удари на камък. Последва и екшъна с бруталния арест в Косовска Митровица на Марко Джурич, директор на канцеларията за Косово и Метохия в сръбското правителство. След това той бе натирен от Косово с унизителната формулировка „за нелегално пресичане на границата\". Това възпламени незатихващата вражда между Прищина и Белград. Надеждите, че Сърбия ще преглътне създадената след бомбардировките на НАТО държава в името на влизането в Евросъюза, изглеждат все по-илюзорни. Макар да продължават да твърдят, че присъединяването към общността е цел №1, властите в западната ни съседка все по-откровено флиртуват с Москва. Затова и толкова правдоподобно звучи версията на белградското електронно издание Srbija Danas, че сръбският президент Александър Вучич спешно е потърсил подкрепа от руския си колега Владимир Путин заради изострените отношения с Косово. Все пак именно Путин определи Сърбия  като \"най-важния партньор и съюзник в Европа\". Нищо чудно господарят на Кремъл наистина да е обещал спешна военна помощ при нужда. Включително с бойни самолети, които да прелетят над Румъния, България и Унгария, държави членки на НАТО. За да пламне искрата е достатъчно останалите сърби в Косово и тамошните албанци да пролеят кръв. Белград вече се заканва да прати танковете си в своята бивша провинция, което пък няма как да не предизвика ответна реакция от НАТО. Ако и руснаците решат да помогнат на сърбите, световната война е готова. Турция и Гърция се хванаха за гушите след последните реплики на Ердоган и Ципрас. Въпреки завършилата с потупвания и ръкостискания среща ЕС-Турция във Варна отвлечените двама гръцки войници ще карат Великден в турски зандан, а не у дома. Ердоган директно обясни, че това е в отговор на нежеланието на Атина да предаде обратно избягалите в Гърция осем турски офицери, участвали в опита за преврат. \"Атина има премиер, който спазва закона, а Турция - султан, който решава вместо съда\", обявиха вчера от кабинета на Ципрас и това наля още масло в огъня. И в този момент на люти балкански крамоли Волен Сидеров смело предложи българският премиер да стане посредник между ЕС и Русия. Докато военният министър Красимир Каракачанов още по-смело обясни, че няма да си поплюваме, ако руски изтребител нахлуе в небето ни. Първото обаче е трудно за реализиране, а второто е трудно за вярване. Въпросът е как и дали България може да помогне страстите да се укротят. И има ли изобщо посредник, който може да се справи с такава мисия. Защото играта загрубя на всички фронтове и ако никой не направи крачка назад скоро някъде ще дрънкат оръжия.", "date": "2018.04.02", "title": "На Балканите пак замириса на барут"}
{"url": "http://standartnews.com/svyat/kurir_sarbiya_bombardirana_prez_90te_zaradi_orazheen_dogovor_s_rusiya-370047.html", "text": "Сърбия е била бомбардирана от силите на НАТО заради доставка на руски ракети С-300, а всички участници в сделката са били ликвидирани, включително и министъра на отбраната Палве Булатович, твърди сензационно белградският вестник Кurir. Изданието съобщава, че в края на 90-те години на миналия век Сърбия е била пред прага на сключването на мащабна сделка за доставка на ракетни комплекси С-300, като на посредника дори са били дадени авансово девет милиона долара. Според Кurir за предотвратяване на пристигането на руските ракети съюзниците от НАТО са ускорили бомбардировките над Белград и над цяла Сърбия, а всички участници в сделката впоследствие са били убити или са загинали при съмнителни обстоятелства. Междувременно министърът на външните работи Ивица Дачич заяви, че няма постигнато споразумение за признаване на независимостта на Косово, което да позволи на бившата югопровинция да получи място в ООН, п редава електронното издание на белградския вестник Кurir. \"Сърбия няма интерес от изострената ситуация, която трябва да се успокои, за да се приложат договорености те, постигнати в Брюксел\", подчерта Дачич.Според него критерий за волята на косовското правителство ще бъде 20 април 2018 г., когато Прищина трябва да започне да изпълнява поетите ангажименти към Сдружението на сръбските общини в Северно Косово.Сръбският външен министър определи задържането и изгонването от Косово на ръководителя на канцеларията за Косово и Метохия, Марко Джурич, като срам за Европа и ЕС.", "date": "2018.04.02", "title": "Курир: Сърбия бомбардирана през 90-те заради оръжеен договор с Русия"}
{"url": "http://standartnews.com/sport/balgarin_s_medal_ot_svetovnoto_izdanie_na_presidents_cup__g2-370051.html", "text": "Поредният медал за българското таекуондо донесе Калоян Бинев на един от най-тежките и престижни световни турнири по таекуондо \"Presidents Cup\".  Среброто Калоян спечели в Агадир, Мароко на турнир с ранг G2, който удвоява не само точките за световната и олимпийски ранглисти, но и конкуренцията при участниците. Докато сестра му Елена Бинева, заедно с ансабъла ни по художествена гимнастика покориха всички върхове по време на Световната купа на родна земя, Калоян донесе слава и медал за България от далечна Африка. Интересното е, че и двамата Биневи триумфираха втори, след като Елена се класира  втора по красота в своя спорт, а Калоян стана втори по сила в света на таекуондо.  Амбициите и на двамата обаче са следващият път да окупират първото място. В Мароко, Калоян премина през  шест кръга и  пет дръзки битки до среброто. Заради доброто си класиране в световната ранглиста той пропусна първия кръг. Още със страта във втория кръг, той елиминира представителя на Великобритания с убедителна разлика. Победата го отведе при състезател на домакините, който също не бе пожален от младия Бинев и с 15:11 мароканеца бе повален. В третата си среща нашето момче отвя и хърватин с 21:18, а победата донесе сигурен медал за Калоян. На полуфинала Кало срещна вицесветовния шампион от Португарлия – Нуно Коста. И тук Бинев не остави шанс на противника си и победата му с 12:10 го прати директно на финала. Там българският национал в кат. до 63кг. се изправи срещу многократния златен медалист – Маркос Кабалера от Испания и след успорвана битка се окичи със сребърен медал. Така, само месец след като стана първият българин със златен медал при мъжете (минути преди Влади Далаклиев да спечели второто злато) от турнир с ранг G2 в Египет, Калоян за втори път доказа българската сила в таекуондото и стана първият българин с медал от световното издание на \"Presidents Cup\" G2.  С този триумф, младият Бинев си осигури покана за предстоящите серии на Гран При по таекуондо. С това идва и следващия прецедент и България за първи път в историята на таекуондо ще има двама участника на Гран При, от където медалите носят почти сигурно участие на Олимпийските игри в Токио. Калоян Бинев и треньорът на  националният отбор - Теодор Георгиев се прибират в България днес в 22,10ч на Летище София, терминал 2 с полет от Франкфурт, където ще ги посрещнат феновете на таекуондо и родният спорт.", "date": "2018.04.02", "title": "Българин с медал от световното издание на \"Presidents Cup\" – G2"}
{"url": "http://standartnews.com/svyat/kitay_obyavi_mitnicheski_tarifi_za_poveche_ot_sto_amerikanski_produkta-370045.html", "text": "Китай отвърна на наложените от Съединените щати мита върху вноса на стомана и алуминий. Пекин обяви нови митнически тарифи за повече от сто американски продукти, сред които вино и свинско месо. Новите мита влизат в сила от днес, обявиха китайските власти. Пекин увеличава с 25% митото върху осем внасяни от Съединените щати продукта и налага ново 15-процентово мито върху други 120 вносни стоки, включително плодове. Това е поредният етап от изострящия се търговски спор между Вашингтон и Пекин.", "date": "2018.04.02", "title": "Китай обяви митнически тарифи за повече от сто американски продукта"}
{"url": "http://standartnews.com/mneniya/problemat_ne_e_feysbuk_a_kontrolat_na_lichnite_danni-370064.html", "text": "Още през 2010 г. Марк Зукърбърг - основател и главен шеф на Фейсбук, смяташе, че неприкосновеността на личните данни вече не е \"социална норма\". Но през последните няколко седмици - и нито миг по-рано, той и неговите колеги научиха, че отделните хора и обществото като цяло все още държат на тази неприкосновеност. Сегашните разкрития как \"Кембридж аналитика\" - политическа консултантска фирма, работила за кампанията на Доналд Тръмп - е натрупала данни за над 50 млн. потребители на Фейсбук без тяхното съгласие, принуди социалната медия да каже на всеки, който желае да слуша, че се отнася много сериозно към тази неприкосновеност. Миналата седмица Фейсбук обяви, че опростява и централизира правилата за защита на личните данни, като улеснява своите над два милиарда ползватели сами да определят какво количество лична информация да споделят. Това бе важна и необходима промяна, но онова, което научихме за практиката на събиране на лични данни от социалните медии, рекламните компании, интернет издателите и други организации, говори, че специфични промени, извършвани от отделни компании като Фейсбук, няма да бъдат достатъчни. Необходимо е Конгресът да приеме ефективни и всеобхватни закони за защита на неприкосновеността на личните данни. Технологичната и рекламната индустрии отдавна се съпротивляват срещу такива правила и нито този Конгрес, нито администрацията на Тръмп показват някаква заинтересованост за защита на личните данни. Но един ден на власт ще дойдат други политици и сега е най-подходящото време да започне сериозен анализ как следва да бъде засилен американският регулационен режим за защита на личните данни. Не е необходимо да се започва от нулата. През 2012 г. президентът Барак Обама предложи харта на правата за защита на личните данни. Документът включваше много идеи как да се даде на хората повече контрол върху тяхната (лична) информация, да се направи събирането на данни по-прозрачно и да се сложат ограничения върху онова, което бизнесът може да прави със събираната от фирмите информация. Тази харта на правата се провали, защото бе посрещната с неохота в Конгреса. Но Европейският съюз приложи същия подход при разработването на своя \"Общ регламент за защита на личните данни\", който влиза в сила от 25 май т.г. Новите европейски правила не са перфектни - те включват т.нар. право да бъдеш забравен, което позволява на хората да поискат компаниите да изтрият личната информация, която те повече не желаят да бъде споделяна. Това може да бъде прилагано по начини, ограничаващи свободата на словото. Но европейците направиха прогрес към решаването на някои от проблемите, които в последно време се откроиха в САЩ. Техните закони, например, изискват компаниите да потърсят съгласие, преди да събират чувствителна лична информация, да направят това искане разбираемо, и да предоставят на ползвателите лесен начин да се откажат от споделянето на такива данни, вместо да ги принуждават изрично да посочват отказ, ако не желаят да бъдат следени. Става обаче все по-ясно, че компаниите ще трябва да намерят начини как да действат и как да печелят при тези по-строги правила за личните данни. Някои от тях планират да прилагат отделни или всички правила по защитата на личните данни спрямо всички свои клиенти, не само спрямо европейците. Други страни вече имат или възнамеряват да приемат подобни правила.", "date": "2018.04.02", "title": "Проблемът не е Фейсбук, а контролът на личните данни"}
{"url": "http://standartnews.com/svyat/lavrov_otravyaneto_na_skripal_mozhe_da_obsluzhva_interesite_na_velikobritaniya-370048.html", "text": "Министърът на външните работи на Руската федерация Сергей Лавров предположи, че отравянето на бившия офицер от Главното разузнавателно управление (ГРУ) Сергей Скрипал би могло да е в интерес на правителството в Лондон, за да разсее вниманието от проблемите около Брекзит, предава AFP. „Това би могло да бъде в интерес на британското правителство, което се оказа в неудобно положение, като не успя да изпълни обещанията си на електората си за условията за Брекзит\", коментира Лавров на пресконференция, свикана след преговорите му с колегата му от Бангладеш Абул Хасан Махмуд Али. Дипломат номер едно на Русия коментира и външната политика на САЩ в Близкия Изток. \"САЩ се опитват да изолират района на източния бряг на река Ефрат, създавайки там военни обекти и органи на властта, заяви Лавров. - Особено ни тревожи, че въпреки многократните уверения, че единствената цел на САЩ в Сирия е борбата с тероризма, в последните месеци наблюдаваме как САЩ достатъчно сериозно се установяват на източния бряг на Ефрат, на значителна част от сирийската територия в близост до границата с Ирак. И не само с военни обекти, създават там и органи на властта, които са им лоялни, които отговарят пред тях, и които са финансирани – и всичко това в контекста на изолирането на тези райони от останалата част на Сирия\", подчерта Лавров. „Убеждаваха ни, че няма такива планове, че САЩ не се стремят към разкол на Сирия. Убеждавате ни неубедително, простете за тавтологията\", добави Лавров.", "date": "2018.04.02", "title": "Лавров: Отравянето на Скрипал може да обслужва интересите на Великобритания"}
{"url": "http://standartnews.com/svyat/tramp_pokani_putin_vav_vashington-370054.html", "text": "Американският президент Доналд Тръмп в телефонен разговор с руския лидер Владимир Путин сам му е предложил да проведат среща във Вашингтон. \"Когато нашите лидери разговаряха по телефона, Тръмп предложи първата среща да се проведе във Вашингтон\", съобщи съветникът на руския президент Юрий Ушаков.", "date": "2018.04.02", "title": "Тръмп покани Путин във Вашингтон"}
{"url": "http://standartnews.com/mneniya/32_miliona_balgari_vyarvat_v_bog-370055.html", "text": "Преди най-големия православен празник, Възкресение Христово, близо 4.6 милиона пълнолетни българи (от около 5.5 милиона пълнолетни българи у нас) се определят като източноправославни, а 500 хиляди – като мюсюлмани. Близо 3.2 милиона пълнолетни българи твърдят, че вярват в Бог, а 2.8 милиона се самоопределят като истински религиозни. Данните са от националнопредставителното изследване Политически и икономически индекс на „Галъп интернешънъл\", което вече 26 години всеки месец изследва основни индикатори в българското общество (последната вълна е проведена между 9 и 16 март сред 772-ма пълнолетни българи), както и от редовното глобално изследване на водещата Световна асоциация „Галъп интернешънъл\". Изследванията са независими от външно финансиране. Оказва се, че принадлежността към дадено вероизповедание е преди всичко обществено-политически етикет и се споделя широко, но истинската религиозност и вярата в божество не са толкова присъщи у нас – България е малко под средните нива на религиозност в света, показват данните на „Галъп\" за нивата на декларативната и реалната религиозност у нас, както и за нивата на доверие в Църквата. 2.2 милиона у нас пък имат доверие в Църквата. На фона на 4.6 милиона заявени източноправославни християни, тези 2.2 милиона показват, че вярата не върви задължително и с доверие в институцията. В последните години обаче доверието в Църквата у нас укрепна и е всъщност високо на фона на всички останали институции – макар и с колебания. 83% от пълнолетните българи определят себе си като източноправославни като религиозна принадлежност. Това са близо 4.6 милиона души. Мюсюлманите са 9% или около 500 хиляди души. Атеистите са 3% или над 150 хиляди души. Останалите представляват други изповедания или не могат да отговорят. Като истински религиозни хора обаче у нас се определят само половината от пълнолетните българи – изследване на световната асоциация „Галъп интернешънъл\" в партньорство с УИН още преди година и половина показа, че в България 51% се определят като религиозни хора, 36% - като нерелигиозни, 3% са атеисти, а останалите не могат да отговорят. Тези 51% се равняват на около 2.8 милиона души. По света 62% от хората по света се определят като религиозни, 25% се определят като нерелигиозни, 9% избират опцията атеисти, а останалите не могат да отговорят. 58% твърдят у нас, че вярват в Бог, а това са близо 3.2 милиона души. По света пък те са 71%. Всичко това поставя България под средните нива на религиозност в глобален мащаб, макар и без крайности.", "date": "2018.04.02", "title": "3,2 милиона българи вярват в Бог"}
{"url": "http://standartnews.com/sport/gimnastichkite_ni_s_8_medala_ot_svetovnata_kupa_v_sofiya_-370035.html", "text": "Осем медала за трите дни на Световната купа по художествена гимнастика в София. Това е равносметката за ансамбъла ни и индивидуалните състезателки. Грациите ни в състав Симона Дянкова, Лаура Траатс, Мадлен Радуканова, Теодора Александрова и Елена Бинева изпълниха по изключителен начин съчетанието си с пет обръча и не оставиха никакви шансове за конкурентките си. Момичетата триумфираха по категоричен начин и в многобоя. Отборът грабна два златни медала, както и бронз за съчетанието с топки и въжета, което остави без дъх публиката в \"Арена Армеец\". „Щастливи сме от това, което успяхме да постигнем, да покажем съчетанията и да зарадваме всички хора, които бяха тук\", каза Елена Бинева. „Доволни и щастливи сме, за първи път получаваме такива високи оценки. Грешките, които допуснахме, ни мотивират да работим още повече\", каза Симона Дянкова. „Беше наистина страхотно. Започнах леко колебливо състезанието, но много бързо промених нагласата си и успях да издържа докрай\", каза Катрин Тасева.", "date": "2018.04.02", "title": "Гимнастичките ни с 8 медала от Световната купа в София"}
{"url": "http://standartnews.com/mneniya/na_balkanite_pak_zamirisa_na_barut-370068.html", "text": "Отдавна светът не е треперел толкова заради заплахата от нова световна война. Случаят \"Скрипал\" още повече засили страховете, защото наежи Запада и Русия отвъд точката на прегряване. Дълго време Сирия изглеждаше мястото, където има най-голям риск да пламне световен конфликт. Все пак там воюват половин дузина армии, включително и на Велики сили като САЩ и Русия, както и на регионални колоси като Турция и Иран. Като нищо един свален погрешка самолет или неточно хвърлена бомба могат да запалят фитила. Още повече, че не се вижда как може да се намери компромис за бъдещето на Сирия след разгрома на Ислямска държава. Асад и съюзниците му Иран и Русия, подкрепените от САЩ кюрдски бойци и превзелите Африн турски войски са захапали територии, от които не искат да направят и крачка назад. От съсипаната след проточилата се война държава идват и милионите бежанци, които са сред най-големите грижи на Европа. Опасенията, че Сирия е най-взривоопасната зона за световния мир, обаче може и да не се оправдаят. И по традиция бурето с барут, което може да запали света, да се окажат отново Балканите. Подобни страхове буди в най-младата държава на Стария континент. Жегата там тръгна от убийството на лидера на местните сърби Оливер Иванович, чието разследване удари на камък. Последва и екшъна с бруталния арест в Косовска Митровица на Марко Джурич, директор на канцеларията за Косово и Метохия в сръбското правителство. След това той бе натирен от Косово с унизителната формулировка „за нелегално пресичане на границата\". Това възпламени незатихващата вражда между Прищина и Белград. Надеждите, че Сърбия ще преглътне създадената след бомбардировките на НАТО държава в името на влизането в Евросъюза, изглеждат все по-илюзорни. Макар да продължават да твърдят, че присъединяването към общността е цел №1, властите в западната ни съседка все по-откровено флиртуват с Москва. Затова и толкова правдоподобно звучи версията на белградското електронно издание Srbija Danas, че сръбският президент Александър Вучич спешно е потърсил подкрепа от руския си колега Владимир Путин заради изострените отношения с Косово. Все пак именно Путин определи Сърбия  като \"най-важния партньор и съюзник в Европа\". Нищо чудно господарят на Кремъл наистина да е обещал спешна военна помощ при нужда. Включително с бойни самолети, които да прелетят над Румъния, България и Унгария, държави членки на НАТО. За да пламне искрата е достатъчно останалите сърби в Косово и тамошните албанци да пролеят кръв. Белград вече се заканва да прати танковете си в своята бивша провинция, което пък няма как да не предизвика ответна реакция от НАТО. Ако и руснаците решат да помогнат на сърбите, световната война е готова. Турция и Гърция се хванаха за гушите след последните реплики на Ердоган и Ципрас. Въпреки завършилата с потупвания и ръкостискания среща ЕС-Турция във Варна отвлечените двама гръцки войници ще карат Великден в турски зандан, а не у дома. Ердоган директно обясни, че това е в отговор на нежеланието на Атина да предаде обратно избягалите в Гърция осем турски офицери, участвали в опита за преврат. \"Атина има премиер, който спазва закона, а Турция - султан, който решава вместо съда\", обявиха вчера от кабинета на Ципрас и това наля още масло в огъня. И в този момент на люти балкански крамоли Волен Сидеров смело предложи българският премиер да стане посредник между ЕС и Русия. Докато военният министър Красимир Каракачанов още по-смело обясни, че няма да си поплюваме, ако руски изтребител нахлуе в небето ни. Първото обаче е трудно за реализиране, а второто е трудно за вярване. Въпросът е как и дали България може да помогне страстите да се укротят. И има ли изобщо посредник, който може да се справи с такава мисия. Защото играта загрубя на всички фронтове и ако никой не направи крачка назад скоро някъде ще дрънкат оръжия.", "date": "2018.04.02", "title": "На Балканите пак замириса на барут"}
{"url": "http://standartnews.com/mneniya/fermerite_imat_stimul_da_rabotyat_na_svetlo-370069.html", "text": "- Първо, искам да подчертая, че законът е изключително важен, той има своята основна цел да предотврати лошите практики и контрабандата в този сектор, за да се увеличат приходите в бюджета от акцизи и от ДДС. В проекта, който видяхме след неговото публикуване и преди разглеждане в комисиите на Народното събрание, се оказа, че земеделските производители са включени в регулации, които по-скоро кореспондират с тези за търговците на горива, но не и за земеделски производители, които са крайни потребители на горива. Земеделските производители закупуват своето гориво със заплатени акцизи, със заплатен ДДС. И те, работейки на светло, /а смея да твърдя, че земеделският бранш вече основно работи на светло/, възстановяват ДДС-то. Има схема за подпомагане, с която ние компенсираме 40 стотинки от акциза, което е близо две трети. Това означава, че всеки земеделски производител има достатъчно стимули да работи и да закупува официално горива, тъй като тази отстъпка от 80-90 стотинки, която получава, не може да бъде компенсирана с покупка на контрабандно гориво. Имаше няколко основни притеснения, които повдигнаха градуса на напрежение в сектора. Става въпрос за тези регулации, които, третирайки земеделските производители като търговци, изискваха полагане на нивомери, съответната връзка с НАП, ограничения при транспортиране от резервоара за съхранение до полето и гаранции за над 20 хиляди лева. Това породи много сериозно напрежение, защото този дебат беше воден през 2015 година. Намерено бе решение в Наредба 18, която изисква всяко гориво, когато постъпва в резервоарите на нашите земеделци, да се декларира в НАП до 24 часа на същия ден както от търговеца, така от земеделеца. В контекста на тази административна и финансова тежест, която се появи с новия законопроект, се наслои напрежение. Направихме всичко възможно да го комуникираме. Не случайно беше първата среща при премиера миналия четвъртък. В рамките на периода от миналия четвъртък до днес /б. ред вчера/, когато бе последната среща при премиера, в много разговори с юристите на министерството, с юристите на най-големите земеделски асоциации - Националната асоциация на зърнопроизводителите, Асоциацията на земеделските производители в България, Националния съюз на кооперациите, Националния съюз на говедовъдите и други - уточнихме всичко, така че да снемем тази административна тежест. В общи линии споразумението е да запазим съществуващия режим с регистрация, както е в момента. Защото сегашният режим кореспондира с това, че земеделският производител е потребител, а не търговец. Акцентираме и върху това, че там, където се появят нерегламентирани практики или някой спекулира с подобна възможност, да имаме абсолютно строги санкции, които да бъдат дву- или тристепенни - освен парични глоби, и с отнемане на имущество, а в края - и отнемане на регистрации. - Аз лично бих помислил и върху това, но трябва да прегледаме всички европейски регламенти. Но съвсем спокойно можем да помислим за националните плащания, защото европейските правила са малко по-различни. Но аз лично бих помислил и в тази посока, защото ние трябва да затвърдим името на земеделците като един светъл работещ сектор. И ако има такива, които си позволяват да ползват горива от нерегламентирани източници, те трябва да понесат съответните последствия. Ще отбележа и готовността на земеделския бранш чрез браншовите организации да бъде помощник в предотвратяването на подобни практики. Няма как да не благодарим на премиера за това, че съдейства в този процес. От нас беше експертизата и посредничеството, така че претенциите по закона да бъдат удовлетворени. Поздравявам и вносителя Емил Димитров, който пое ангажимент да внесе предложенията, вече оформени законодателно, между първо и второ четене. Фундаментът е поставен и в работната група към господин Димитров, която ще работи по приемането на закона, ние ще имаме и наши представители. При подготовката на този законопроект е била формирана работна група към министъра на икономиката, но явно в началото е преценено министерството на земеделието да не бъде включено. Но може би при включването в закона и на земеделските производители, би било добре ние да имаме своя поглед навреме, за да избягваме подобни ескалации, каквито имаше. - Да, земеделците няма да бъдат третирани като търговците с всички регулации, които предстоят. С допълнения, които ще бъдат вписани изрично, се дава възможност за временно съхранение или зареждане на продукти от нефтен произход извън данъчни складове или складови стопанства за регистрирани получатели по смисъла на закона за акцизите, които не подлежат на последваща продажба. Това да се извършва в съдове и съоръжения за съхранение или зареждане с течни горива за собствени нужди с обща вместимост до 50 хиляди литра без нивомери. Ясно се казва в закона, че земеделците са крайни потребители, не са търговци. И другото, което е важно, е, че се дава възможност за транспортиране за собствени нужди до 1000 литра за зареждане на превозни средства, техника или машини, а именно транспортиране от резервоарите за съхранение до полето, когато имаме кампания - оран, сеитба, жътва. - Дву- или тристепенна, защото винаги съществува хипотезата един недобросъвестен тракторист или шофьор да открадне гориво или да внесе, с което да направи проблем на собственика. Затова санкцията да не бъде на секундата отнемане на регистрация и имущество. Самите глоби ще бъдат елемент на на закона. - Обсъждахме с господин Димитров тази тема. Не може да бъде въведено оцветяването веднага поради това, че е ненадеждна системата, с която разполагаме в момента. Но в рамките на 3-4-годишен период може да бъде въведено чрез използване на нанотехнологии. - Използвам и чрез многоуважавания вестник \"Стандарт\" да поздравя всички служители, които работят в горския сектор, както на Агенцията по горите, така и на държавните и общинските предприятия. Защото  това е една много високоотговорна дейност. Близо 40 % от територията на страната е заета с гори. Изключително важно е управлението, опазването  и възстановяването им. Приоритетите са в няколко направления и те са именно в съхранението на горския сектор. Първо, много успешни стъпки направихме през миналата година, съзвавайки кризисния щаб за борбата с корояда. Всеки месец се отчита изпълненото. Бяха инвентаризирани всичките заразени терени, бяха възложени за отстраняване. Нашата цел е да отстраним на 100% петната, които са образувани. По-голямата цел, която в момента вече обсъждаме, включително и на Националния съвет по горите през изминалата седмица, е 5-годишен план за залесяване. В момента имаме възобновяване по естествен път на горския фонд, чрез него и чрез залесяванията през последните 15 г. имаме нарастване с близо 500 хиляди хектара. Друга много важна тема, за която се събираме с държавните предприятия, е превенцията срещу летните пожари. Министерството ще инициира информационна кампания през летните месеци, за да заострим бдителността на гражданите. Защото над 90 % от случаите на пожари са свързани с човешка дейност. Имаме и условия за закупуване на допълнителни мобилни малки пожарни, които са с до 1 тон вода. Те са много мобилни, а и да могат да се ползват между държавните предприятия там, където има пожар. Така че това са приоритетите - залесяване, борба с болестите и превенция на пожарите. - Това, което ние направихме като председателство, са първите две заседания през януари и февруари по най-важните теми - дебат за това какво смятат страните членки в контекста на предстоящата нова Обща селскостопанска политика и каква е техната визия по отношение на структура и приоритети. Безспорни са няколко неща, по които малко страни членки са в противоречие. Едното е, че трябва да запазим ОСП като добре финансирана, за да може тя да изпълни своите цели. Това е в контекста на предстоящото разглеждане на годишната финансова рамка. Безспорно е, че дефицитите, които се оформят при многогодишната финансова рамка, биха повлияли и на най-големите политики - ОСП и кохезионна. Всички се обединихме около това, че ОСП трябва да бъде опростена откъм изисквания, регулации и контрол за крайния бенефициент. Че в рамките на общите правила страните-членки трябва да имат малко по-голяма свобода за да си дадат приоритет какво да бъде финансирано в рамките на директните плащания или на Програмата за развитие на селските райони. Предстои да се изготви единен документ, т. нар. стратегически план, който всяка страна-членка трябва да разработи и за двата фонда. И този план да бъде рамката, в която ще работи всяка страна. Много важни бяха въпросите за сближаването на плащанията. Това е най-тежкият и деликатен дебат. Всяка страна иска да запази нивата си на плащания, особено големите, нетните донори. А другите, които са под средните, биха искали да има сближаване. И не по-маловажен въпрос беше за обвързаните с производството плащания, от които България се възползва, както и всички страни нови членки. Германия например не се възползва, но въпреки, че имаше обструкции, че подобни плащания могат да създадат неконкурентна среда в сектори като животновъдството най-вече, те не възразиха, че подобно нещо трябва да има, но трябва да се наблюдава конкурентната среда. Затова ние, след дебати и в много активна комуникация с всички страни членки и със специалния комитет, предложихме заключения на Съвета, които да представим на Европейския парламент и на Европейската комисия. Еврокомисарят по земеделие Фил Хоган е изключително удовлетворен от дебатите, които бяха публични по наше настояване. Имаше теми, по които много трудно се постига единно мнение, затова са нужни компромиси. Балтийските страни поискаха пълно изравняване на субсидиите при положение, че всички останали страни нямаха желание това да се запише. Никой не е против да има сближаване. Но трябва да бъдат отчетени достигнати нива на субсидия, на разходи, цена на земя, цена на аренда. Това е много тънка тема, затова тя ще бъде решена в рамките на разпределението на пакета за ОСП в многогодишната финансова рамка. В съобщението на еврокомисаря т. нар. сближаване е заложено и тук вече опираме до политическото решение. България в този дебат е председателстваща страна и не сме имали възможност да си изказваме мнението поради чисто процедурни причини. Но пък имахме възможност да бъдем балансьор в преговорите. И всичко, което направихме, беше оценено много високо както от комисията, така и от страните членки. Да, има няколко недоволни страни, те вкараха повече популизъм в това да покажат как са се борили докрай. Нормално е, разбирам ги, не критикувам никой от тях. - Чакаме да излязат регламентите и да видим рамките. Това, което ние бихме искали, е да отпаднат задължителните проценти за зелени плащания, които са не по-малко от 30 %. Дебатът тепърва отново ще започне когато излязат драфтовете за регламента през май. Те ще се гледат в рамките на австрийското председателство. За нас е важно законодателството да бъде прието преди разпускането на Европейския парламент през април. И това съм го подчертавал на всяка среща, която съм имал - и в земеделската комисия при изслушването, и на срещите с еврокомисаря, и с всички парламентарни групи. Защото цялото усилие - 2 г. неуморно се работи както от страните членки, така и администрацията - ще отиде напразно, ако нямаме окончателно решение. Това означава да се започне наново и ще покаже, че Европа е слаба в своето движение напред. Затова ние бързахме с този дебат и наистина тук трябва да има и много политическа воля, за да се случи. А колкото до стратегическия план с направленията за финансиране - когато видим параметрите, които ни се позволяват, тогава всяка една страна членка в публичен дебат с бизнеса ще направи най-добрия стратегически план, така че парите да отидат по най-ефективен начин. В момента темата е с обвързаното производство. Ние ползваме 13 %, ако даде възможност, може да отидем на 20%, но тук вече е въпрос на сметки. Това, което ни предстои - в момента колегите от Брюксел изготвят доклади и след Великден ще поканим земеделския бранш да ги запознаем как е вървял дебатът. Поел съм ангажименти и пред комисията по земеделие да направя същото.", "date": "2018.04.02", "title": "Фермерите имат стимул да работят на светло"}
{"url": "http://standartnews.com/mneniya/v_nachaloto_samo_apostolite_imat_pravo_da_pomazvat_s_miro-370070.html", "text": "  - Това е свързано с традицията и практиката на Църквата от нейното създаване до ден днешен. Всички изследователи свидетелстват, че съставът на мирото се открива още в практиката на юдеите и текстовете на Стария Завет, където съставът на мирото е бил строго определен (самоток смирна, благовонна канела, благовонна тръстика, касия и маслинен елей) (срв. Изх.30:23-24). В Новозаветния период, особено през първите християнски векове, били направени промени. Основните му съставки били запазени, някои по-маловажни отпаднали, а на тяхно място влезли голям брой нови. В Новия завет миро в смисъл на елей за помазване при различни случаи било продавано на специални места (Марк.16:1). Било използвано както като лекарство за живите (Марк.6:13, Лук.10:34, Иак.5:14), така и за помазване дори на покойници (Мат.26:7, Марк.14:3, Йоан 12:3, Лук.7:38-40). В по-късната епоха евхологий Barberini от VІІІ в. описва подробно съставките и реда на приготвяне на светото миро. Изброени са 13 съставки между които маслинено масло, смирна, балсам и др. В по-късните описания броят на съставките нарастнал до над 70. През последните години в Константинополска патриаршия в мирото се слагат 55-60 различни, в Руската църква - около 30. Съставът на мирото използвано в Източните църкви, в началото, не бил строго определен. В него се използват някои елементи, чиито количествата са условни и са заимствани от освещаването на миро в Българската, Константинополската, Сръбската и Румънската църкви. - Въпросът за освещаването и приготвянето на свето миро е както литургически, така и канонически. Това богослужебно последование е продължение на апостолската традиция, предадена чрез т. нар. апостолско приемство на Църквата. Този момент е свързан с предаването на благодатта на Светия Дух, чрез ръцете на Неговите служители, върху християните, за да ги запечата и утвърди в едното Тяло на Църквата, и показва литургико-богослужебния и канонико-юридически (автокефален и самостоятелен) характер на определената Поместна църква. Според традицията и практиката на Църквата мирото е необходим и задължителен елемент, който се свързва и се използва в тайнствата на Просвещението – Кръщение, Миропомазване и Евхаристия. - През първите християнски векове миро, подобно на елея било освещавано от епископ при всяко кръщение, т.е. осветено миро не било съхранявано. По-късно правото да освещават миро било запазено само за предстоятелите на поместните църкви, които го освещавали веднъж на няколко години и разпращали по всички храмове в диоцезите си. Осветеното миро било съхранявано върху св. трапеза в стъклен или метален съд. Днес неголеми стъкленици с миро заедно със стъкленица с елей, ножица и миралка се поставят в специални кутии. В каноническата и литургическа практика на Православната църква мирото се полага на кръщаваните веднага след Кръщението а в Католическата църква след 7-та година от Кръщението. - Миропомазването е тайнство, при което очистеният и възроден за нов живот чрез кръщението получава благодатни сили за да израства и укрепва в този живот. Състои се от помазване на отделни части на тялото на новопросветения с осветено от епископ миро и произнасянето на формулата \"Печат на дара на Светия Дух\". Обект на миропомазване може да бъде само жив, кръстен човек. Негови извършители са епископът и презвитерът. Миропомазване се извършва само веднъж. Повтаря се в случаи, когато кръстени в дохалкидонски или някои западни църкви желаят да станат членове на  православната църква, над отпаднали от църковно общение православни християни, които искат да влязат отново в него и при помазване на цар. Отделено от кръщението миропомазване е извършвано в случаи на кръщение поради страх от смърт. Както свидетелстват литургистите през апостолския период право да възлагат ръце над новопросветени имали само апостолите (Деян.8:14-17). Вероятно те първоначално извършвали и миропомазването. По-късно това право било дадено на техните приемници - епископите а от тях по практически съображение преминало у презвитерите. Правото на всеки епископ да приготвя и освещава миро било потвърдено от решенията на поместни събори. През дългия и сложен процес на историческото си развитие това право постепенно запазили само предстоятелите на автокефалните църкви. Днес миро се вари и освещава в Българската, Константинополската, Антиохийската, Руската, Сръбската, Румънската и Грузинската патриаршия, а останалите църкви получават миро от някоя от тях. - През византийската епоха под влияние на старозаветната практика с осветен елей бил помазван нов цар или император. Причините за замяната на ръковъзлагането с миропомазване през апостолския период са много, а част от тях са доста спорни. Вероятно основна сред тях е нарастването броя на приелите кръщение и невъзможността на апостолите да възложат ръцете си върху всеки един от тях. Във Византия миропомазване било извършвано по различни поводи - утвърждаване на нов император, освещаване на предмети и сгради, приемане на иноверни, инославни или разколници и дори над християнин блудствал с еврейка, за да се обнови и очисти. Днес използвания от всички православни църкви чин на мироосвещаване бил съставен от константинополския партриарх Констанций І (+1834), който бил известен със своята образованост. За първи път бил публикуван през 1833, а след това, с незначителни корекции и през 1890 година. -  От периода на Пър­во­то и Вто­ро­то бъл­гар­с­ко цар­с­т­во не са зас­ви­де­тел­с­т­ва­ни слу­чаи на ос­ве­ща­ва­не на ми­ро от Бъл­гар­с­ка­та цър­к­ва. През то­зи пе­ри­од све­то­то миро се по­лу­ча­вало от Кон­с­тан­ти­но­пол­с­ката (Все­лен­с­ка) пат­ри­ар­шия. Това е преустановено през ХIV в., ко­га­то от­но­ше­ни­я­та меж­ду бъл­гар­с­кия пат­ри­арх Йо­а­ким III и пат­ри­арх Ка­лист I се вло­ши­ли. То­га­ва Бъл­гар­с­ка­та цър­к­ва за­поч­на­ла да се снаб­дя­ва с чу­дот­вор­но­то бла­го­у­хан­но ми­ро, из­ти­ча­що от мо­щи­те на св. Ди­ми­тър Со­лун­с­ки и на св. Вар­ва­ра. През епо­ха­та на ос­ман­с­ко­то вла­ди­чес­т­во гръц­ки­те архиереи, ко­и­то уп­рав­ля­ва­ли бъл­гар­с­ки­те епар­хии, се снаб­дя­ва­ли със све­то миро от Все­лен­с­ка­та пат­ри­ар­шия. На 28 фев­ру­а­ри 1870 г. е провъзгласен ис­то­ри­чес­ки­ят фер­ман на сул­тан Аб­дул Азис, с кой­то би­ла приз­на­та са­мос­той­ност­та на Бъл­гар­с­ка­та цър­к­ва ка­то ек­зар­хия. По си­ла­та на гла­ва 7 от фер­ма­на Цър­к­ва­та ни тряб­ва­ло да по­лу­ча­ва све­то ми­ро от Константинополската пат­ри­ар­шия, но схиз­ма­та, на­ло­же­на две го­ди­ни и по­ло­ви­на по-къс­но, нап­ра­ви­ла не­въз­мож­но из­пъл­не­ни­е­то на то­ва изис­к­ва­не. До вди­га­не­то на схиз­ма­та не­о­фи­ци­ал­но по­лу­ча­ва­ме све­то ми­ро от Рус­ка­та (за пър­ви път ми­ро до­на­ся ек­зарх Ан­тим I през 1879 г.), Ру­мън­с­ка­та и Сръб­с­ка­та църква. След вди­га­не­то на схиз­ма­та (22 фев­ру­а­ри 1945 г.) по вре­ме на офи­ци­ал­но­то по­се­ще­ние на гла­ва­та на Бъл­гар­с­ка­та цър­к­ва ек­зарх Сте­фан в Ца­риг­рад (меж­ду 23 ок­том­в­ри и 6 но­ем­в­ри 1945 г.) Все­лен­с­ки­ят пат­ри­арх Ве­ни­а­мин да­ря­ва на Бъл­гар­с­ка­та цър­к­ва 10 лит­ра све­то миро в спе­ци­а­лен съд, на­ре­чен \"ала­бас­тър\". През 1949 г. Ру­мън­с­ки­ят пат­ри­арх Юс­ти­ни­ан из­п­ра­ща в дар на БПЦ 5,5 лит­ра све­то ми­ро. С вди­га­не­то на схиз­ма­та и въз­с­та­но­вя­ва­не­то на ав­то­ке­фа­ли­я­та като самостоятелна Бъл­гар­с­ка­та пра­вос­лав­на цър­к­ва въз­с­та­но­вя­ва сво­е­то пра­во са­ма да при­гот­вя и освещава ми­ро. Първо мироварене е засвидетелствано в документите на Светия Синод от 6 ап­­­рил 1950 го­­­ди­­­на.", "date": "2018.04.02", "title": "В началото само апостолите имат право да помазват с миро"}
{"url": "http://standartnews.com/balgariya/fermerite_imat_stimul_da_rabotyat_na_svetlo-370069.html", "text": "- Първо, искам да подчертая, че законът е изключително важен, той има своята основна цел да предотврати лошите практики и контрабандата в този сектор, за да се увеличат приходите в бюджета от акцизи и от ДДС. В проекта, който видяхме след неговото публикуване и преди разглеждане в комисиите на Народното събрание, се оказа, че земеделските производители са включени в регулации, които по-скоро кореспондират с тези за търговците на горива, но не и за земеделски производители, които са крайни потребители на горива. Земеделските производители закупуват своето гориво със заплатени акцизи, със заплатен ДДС. И те, работейки на светло, /а смея да твърдя, че земеделският бранш вече основно работи на светло/, възстановяват ДДС-то. Има схема за подпомагане, с която ние компенсираме 40 стотинки от акциза, което е близо две трети. Това означава, че всеки земеделски производител има достатъчно стимули да работи и да закупува официално горива, тъй като тази отстъпка от 80-90 стотинки, която получава, не може да бъде компенсирана с покупка на контрабандно гориво. Имаше няколко основни притеснения, които повдигнаха градуса на напрежение в сектора. Става въпрос за тези регулации, които, третирайки земеделските производители като търговци, изискваха полагане на нивомери, съответната връзка с НАП, ограничения при транспортиране от резервоара за съхранение до полето и гаранции за над 20 хиляди лева. Това породи много сериозно напрежение, защото този дебат беше воден през 2015 година. Намерено бе решение в Наредба 18, която изисква всяко гориво, когато постъпва в резервоарите на нашите земеделци, да се декларира в НАП до 24 часа на същия ден както от търговеца, така от земеделеца. В контекста на тази административна и финансова тежест, която се появи с новия законопроект, се наслои напрежение. Направихме всичко възможно да го комуникираме. Не случайно беше първата среща при премиера миналия четвъртък. В рамките на периода от миналия четвъртък до днес /б. ред вчера/, когато бе последната среща при премиера, в много разговори с юристите на министерството, с юристите на най-големите земеделски асоциации - Националната асоциация на зърнопроизводителите, Асоциацията на земеделските производители в България, Националния съюз на кооперациите, Националния съюз на говедовъдите и други - уточнихме всичко, така че да снемем тази административна тежест. В общи линии споразумението е да запазим съществуващия режим с регистрация, както е в момента. Защото сегашният режим кореспондира с това, че земеделският производител е потребител, а не търговец. Акцентираме и върху това, че там, където се появят нерегламентирани практики или някой спекулира с подобна възможност, да имаме абсолютно строги санкции, които да бъдат дву- или тристепенни - освен парични глоби, и с отнемане на имущество, а в края - и отнемане на регистрации. - Аз лично бих помислил и върху това, но трябва да прегледаме всички европейски регламенти. Но съвсем спокойно можем да помислим за националните плащания, защото европейските правила са малко по-различни. Но аз лично бих помислил и в тази посока, защото ние трябва да затвърдим името на земеделците като един светъл работещ сектор. И ако има такива, които си позволяват да ползват горива от нерегламентирани източници, те трябва да понесат съответните последствия. Ще отбележа и готовността на земеделския бранш чрез браншовите организации да бъде помощник в предотвратяването на подобни практики. Няма как да не благодарим на премиера за това, че съдейства в този процес. От нас беше експертизата и посредничеството, така че претенциите по закона да бъдат удовлетворени. Поздравявам и вносителя Емил Димитров, който пое ангажимент да внесе предложенията, вече оформени законодателно, между първо и второ четене. Фундаментът е поставен и в работната група към господин Димитров, която ще работи по приемането на закона, ние ще имаме и наши представители. При подготовката на този законопроект е била формирана работна група към министъра на икономиката, но явно в началото е преценено министерството на земеделието да не бъде включено. Но може би при включването в закона и на земеделските производители, би било добре ние да имаме своя поглед навреме, за да избягваме подобни ескалации, каквито имаше. - Да, земеделците няма да бъдат третирани като търговците с всички регулации, които предстоят. С допълнения, които ще бъдат вписани изрично, се дава възможност за временно съхранение или зареждане на продукти от нефтен произход извън данъчни складове или складови стопанства за регистрирани получатели по смисъла на закона за акцизите, които не подлежат на последваща продажба. Това да се извършва в съдове и съоръжения за съхранение или зареждане с течни горива за собствени нужди с обща вместимост до 50 хиляди литра без нивомери. Ясно се казва в закона, че земеделците са крайни потребители, не са търговци. И другото, което е важно, е, че се дава възможност за транспортиране за собствени нужди до 1000 литра за зареждане на превозни средства, техника или машини, а именно транспортиране от резервоарите за съхранение до полето, когато имаме кампания - оран, сеитба, жътва. - Дву- или тристепенна, защото винаги съществува хипотезата един недобросъвестен тракторист или шофьор да открадне гориво или да внесе, с което да направи проблем на собственика. Затова санкцията да не бъде на секундата отнемане на регистрация и имущество. Самите глоби ще бъдат елемент на на закона. - Обсъждахме с господин Димитров тази тема. Не може да бъде въведено оцветяването веднага поради това, че е ненадеждна системата, с която разполагаме в момента. Но в рамките на 3-4-годишен период може да бъде въведено чрез използване на нанотехнологии. - Използвам и чрез многоуважавания вестник \"Стандарт\" да поздравя всички служители, които работят в горския сектор, както на Агенцията по горите, така и на държавните и общинските предприятия. Защото  това е една много високоотговорна дейност. Близо 40 % от територията на страната е заета с гори. Изключително важно е управлението, опазването  и възстановяването им. Приоритетите са в няколко направления и те са именно в съхранението на горския сектор. Първо, много успешни стъпки направихме през миналата година, съзвавайки кризисния щаб за борбата с корояда. Всеки месец се отчита изпълненото. Бяха инвентаризирани всичките заразени терени, бяха възложени за отстраняване. Нашата цел е да отстраним на 100% петната, които са образувани. По-голямата цел, която в момента вече обсъждаме, включително и на Националния съвет по горите през изминалата седмица, е 5-годишен план за залесяване. В момента имаме възобновяване по естествен път на горския фонд, чрез него и чрез залесяванията през последните 15 г. имаме нарастване с близо 500 хиляди хектара. Друга много важна тема, за която се събираме с държавните предприятия, е превенцията срещу летните пожари. Министерството ще инициира информационна кампания през летните месеци, за да заострим бдителността на гражданите. Защото над 90 % от случаите на пожари са свързани с човешка дейност. Имаме и условия за закупуване на допълнителни мобилни малки пожарни, които са с до 1 тон вода. Те са много мобилни, а и да могат да се ползват между държавните предприятия там, където има пожар. Така че това са приоритетите - залесяване, борба с болестите и превенция на пожарите. - Това, което ние направихме като председателство, са първите две заседания през януари и февруари по най-важните теми - дебат за това какво смятат страните членки в контекста на предстоящата нова Обща селскостопанска политика и каква е техната визия по отношение на структура и приоритети. Безспорни са няколко неща, по които малко страни членки са в противоречие. Едното е, че трябва да запазим ОСП като добре финансирана, за да може тя да изпълни своите цели. Това е в контекста на предстоящото разглеждане на годишната финансова рамка. Безспорно е, че дефицитите, които се оформят при многогодишната финансова рамка, биха повлияли и на най-големите политики - ОСП и кохезионна. Всички се обединихме около това, че ОСП трябва да бъде опростена откъм изисквания, регулации и контрол за крайния бенефициент. Че в рамките на общите правила страните-членки трябва да имат малко по-голяма свобода за да си дадат приоритет какво да бъде финансирано в рамките на директните плащания или на Програмата за развитие на селските райони. Предстои да се изготви единен документ, т. нар. стратегически план, който всяка страна-членка трябва да разработи и за двата фонда. И този план да бъде рамката, в която ще работи всяка страна. Много важни бяха въпросите за сближаването на плащанията. Това е най-тежкият и деликатен дебат. Всяка страна иска да запази нивата си на плащания, особено големите, нетните донори. А другите, които са под средните, биха искали да има сближаване. И не по-маловажен въпрос беше за обвързаните с производството плащания, от които България се възползва, както и всички страни нови членки. Германия например не се възползва, но въпреки, че имаше обструкции, че подобни плащания могат да създадат неконкурентна среда в сектори като животновъдството най-вече, те не възразиха, че подобно нещо трябва да има, но трябва да се наблюдава конкурентната среда. Затова ние, след дебати и в много активна комуникация с всички страни членки и със специалния комитет, предложихме заключения на Съвета, които да представим на Европейския парламент и на Европейската комисия. Еврокомисарят по земеделие Фил Хоган е изключително удовлетворен от дебатите, които бяха публични по наше настояване. Имаше теми, по които много трудно се постига единно мнение, затова са нужни компромиси. Балтийските страни поискаха пълно изравняване на субсидиите при положение, че всички останали страни нямаха желание това да се запише. Никой не е против да има сближаване. Но трябва да бъдат отчетени достигнати нива на субсидия, на разходи, цена на земя, цена на аренда. Това е много тънка тема, затова тя ще бъде решена в рамките на разпределението на пакета за ОСП в многогодишната финансова рамка. В съобщението на еврокомисаря т. нар. сближаване е заложено и тук вече опираме до политическото решение. България в този дебат е председателстваща страна и не сме имали възможност да си изказваме мнението поради чисто процедурни причини. Но пък имахме възможност да бъдем балансьор в преговорите. И всичко, което направихме, беше оценено много високо както от комисията, така и от страните членки. Да, има няколко недоволни страни, те вкараха повече популизъм в това да покажат как са се борили докрай. Нормално е, разбирам ги, не критикувам никой от тях. - Чакаме да излязат регламентите и да видим рамките. Това, което ние бихме искали, е да отпаднат задължителните проценти за зелени плащания, които са не по-малко от 30 %. Дебатът тепърва отново ще започне когато излязат драфтовете за регламента през май. Те ще се гледат в рамките на австрийското председателство. За нас е важно законодателството да бъде прието преди разпускането на Европейския парламент през април. И това съм го подчертавал на всяка среща, която съм имал - и в земеделската комисия при изслушването, и на срещите с еврокомисаря, и с всички парламентарни групи. Защото цялото усилие - 2 г. неуморно се работи както от страните членки, така и администрацията - ще отиде напразно, ако нямаме окончателно решение. Това означава да се започне наново и ще покаже, че Европа е слаба в своето движение напред. Затова ние бързахме с този дебат и наистина тук трябва да има и много политическа воля, за да се случи. А колкото до стратегическия план с направленията за финансиране - когато видим параметрите, които ни се позволяват, тогава всяка една страна членка в публичен дебат с бизнеса ще направи най-добрия стратегически план, така че парите да отидат по най-ефективен начин. В момента темата е с обвързаното производство. Ние ползваме 13 %, ако даде възможност, може да отидем на 20%, но тук вече е въпрос на сметки. Това, което ни предстои - в момента колегите от Брюксел изготвят доклади и след Великден ще поканим земеделския бранш да ги запознаем как е вървял дебатът. Поел съм ангажименти и пред комисията по земеделие да направя същото.", "date": "2018.04.02", "title": "Фермерите имат стимул да работят на светло"}
{"url": "http://standartnews.com/balgariya/balgarchetasurvakari_na_velikden_v_bosilegrad-370067.html", "text": "Сурвакарската група от брезнишкото село Долна Секирна ще участва в XXV Международен детски Великденски фестивал в сръбския Босилеград. Поканата за участие в събитието към сурвакарите е отправена чрез  областния управител на Перник Ирена Соколова. Групата ще дефилира по улиците на града в последния фестивален ден на 9 април, когато  ще бъде и финалът на състезанието за най-красиво и най-здраво великденско яйце. Международният  детски Великденски фестивал в Босилеград се организира от местното сдружение \"ГЛАС\". Тазгодишното му 25-то издание ще се състои от 2 до 10 април.  Очакват  се рекорден брой участници от около 800 деца от Сърбия, България, Македония, Румъния, Молдова, Унгария, Албания, Гърция, Кипър. Във фестивалните дни децата общуват, участват в културните програми, състезават се за най-силно, най-оригинално и най-хубаво боядисано великденско яйце. В голямото \"надчукване\" участват само стандартни яйца от кокошка, които не са заздравявани допълнително. Победителят накрая изяжда своето яйце пред публика, за да докаже, че яйцето е истинско. Програмата на фестивала включва изложби, концерти и традиционна екскурзия за участниците във фестивала до Рилския манастир. За първи път ще се състои и пленер на художници от България и Сърбия. По време на празничните дни ще има представления на театри от София и Будапеща, а ансамбъл \"Българе\" ще представи спектакъла си \"Осмото чудо\".", "date": "2018.04.02", "title": "Българчета-сурвакари на Великден в Босилеград"}
{"url": "http://standartnews.com/balgariya/targovtsi_ni_lazhat_s_velikdenski_promotsii-370056.html", "text": "Редица търговци лъжат с великденските намаления и трябва да бъдем внимателни, особено при храните, алармират от Комитета за защита на потребителите. В търговската мрежа вече се появяват бомбастични анонси на витрините, че всички стоки са с голям процент намаление. Но някъде с много дребен шрифт се отбелязва, че всъщност има изключения и понякога те могат да бъдат за групи стоки, които са съществен асортимент. В по-малките търговски обекти, когато пак има намалени стоки или такива в промоция, не се посочва старата цена, което затруднява потребителя да прецени дали наистина е налице такова намаление и в какъв процент се изразява. В интернет също има случаи, при които търговецът непосредствено преди началото на кампанията вдига цената за ден-два и след това от нея прави някаква \"отстъпка\". Дори може да се стигне до там, че намалената цена е по-висока, отколкото стоката се е продавала преди 2-3 седмици. Тези хитрини е възможно да се опитат да ги проявяват тази седмица преди празниците. Затова потребителите да правят съпоставки на различен тип интернет сайтове или магазини за сходни стоки. И тогава човек може много лесно да се ориентира дали действително е попаднал на изгодно предложение. От Инициативния комитет за защита на потребителите призовават хората да внимават какво подписват като кредит покрай празниците, за да не се окажат след това в ръцете на колекторските фирми. Заемодатели гарантират бързо одобрение дори и при лоша кредитна история за малки суми от 300 до 1000 лв. Предложения за великденски кредит, разлепени по стълбовете, се появяват и за по-високи суми. В някои случаи офертата стига до 5000 лв. Комитетът за защита на потребителите апелират гражданите да се запознаят подробно с условията и лихвите при тегленето на бързи кредити и не ги съветват да взимат заеми от нефинансови институции.", "date": "2018.04.02", "title": "Търговци ни лъжат с великденски промоции"}
{"url": "http://standartnews.com/balgariya/roditeli_vlizat_v_klas_s_parvolatsite-370058.html", "text": "Родители и първолаци влизат заедно в клас. 5 дни преди началото на новата учебна година малки и големи заедно ще опознаят училището и сами ще съставят правилата на класа. Нестандартната идея е на учителката от ОУ „Яне Сандански\" в Пловдив Йорданка Сиракова. Тя бе споделена с гилдията по време на четвъртата регионална конференция на началните учители от Пловдивска област „Училището  - място за деца\", съобщи Марица.бг. Срещата събра през уикенда в Хисаря преподаватели от 42 училища. Йорданка Сиракова от 25 години е начален учител в ОУ „Яне Сандански\". В последните години се фокусира върху работата с родителите, като провежда индивидуални срещи и ги включва дори в изнесени уроци в музеи. Идеята на учителката е в първите дни на септември, когато родителите обикновено взимат отпуск, за да подготвят първолаците, в рамките на седмица децата, родителите и класната да се опознаят. 5 дни хлапетата и родителите им ще отиват всеки ден в школото. Първия ден ще разгледат базата. От втория ще започнат заедно да пишат правилата на класа. Учителката ще ги провокира да споделят надежди и опасения с „Кутия на чувствата\". Защото както се чувстваш, така работиш, обяснява тя. В присъствието на майки и татковци преподавателката ще засече и входящото ниво на всяко дете - чрез игрови занимания по български език, математика и околен свят. Така още преди началото на учебната година ще е наясно какво са научили хлапетата в подготвителната група. Още в първия ден тя ще прикани всеки родител да си определи ден и час, в който да се срещне с нея. В разговора ще има възможност да сподели спецификата в характера на детето, поведение и емоционалност. Идеята е и двете страни да сме подготвени, а да не започваме учебната година на сляпо, обясни Сиракова.", "date": "2018.04.02", "title": "Родители влизат в клас с първолаците"}
{"url": "http://standartnews.com/balgariya/detsa_napisaha_knizhka_za_balgarchetata_v_chuzhbina-370057.html", "text": "\"България живее в мен\". Така се казва книжката, която децата от 3 „ в\" клас на 2-ро основно училище „П. Р. Славейков\" в Стара Загора написаха за своите връстници-сънародници в чужбина. Това са разказчета на малките ученици за различни  културно-исторически забележителности и природни кътчета на Родината, които те са посетили с класа или родителите си. Сред тях са родният им град Стара Загора, столицата София и Пловдив, Плевен и Велико Търново, Мадарският конник и Шипка, Рилският манастир и Розовата долина,  Пирин и Родопите, Чудните мостове  и Белоградчишките скали, пещерите Магурата, Ягодинска и Ухловица и др. „Тази книга е крилата жар-птица. В нея всеки ред е любов. Любов към България, видяна през очите и преживяна в сърцата на 26-те момичета и момчета от нашия клас\", казва тяхната учителка Соня Рачева, инициатор и съавтор на книгата. Самата тя е живяла и работила във Франция, макар само за година и половина. казва Соня с убеждението на човек, изпитал на гърба си емигрантския живот. Тя живяла в сърцето на Париж. Попаднала на прекрасни хазяи, които й предоставили безплатно цялото си жилище докато са на село. Обичали и я подкрепяли като своя дъщеря. \"Въпреки това бях много-много самотна, както се чувстват, вярвам, хиляди наши сънародници по света\", признава и сега Соня. Френското семейство Ивет и Жан й стават истински приятели. Гостуват й на няколко пъти и са възхитени от Стара Загора и България. От този период Соня пази една много скъпа картичка от френското семейство. Историята наистина си заслужава да бъде разказана. Заедно с колета Жан решава да й изпратят и картичка със знамената на страните от ЕС. България естествено не е сред тях, тъй като все още не е член на голямото европейско семейство. Той обаче решава да дорисува в аванс картата на обединена Европа. С цветни моливи и линия и старателно изрисувал в празния ъгъл на картичката българския трикольор. Отгоре изписал и името на нашата столица София. \"Пазя тази картичка повече от 20 г. и смятам, че повече нашенци, и в чужбина, и тук, които нямат самочувствие на българи, не ценят достатъчно Родината, трябва да я видят\", казва Соня. Като своята учителка мислят и третокласниците, които с пътеписите си изпращат най-искрените послания към своите връстници с емигрантска съдба.  \"Това лято бях при баща си, който работи вече няколко години в Кьолн. Запознах се с българче, малко по-голямо от мен, което казва Рая Данаилова. Александър Бошнаков пък има двама братовчеди, които живеят в Швейцария. Като си дойдели на гости чистосърдечно му признавали, че любимата им баба, Стара Загора и България много им липсват. Алекс обезателно щял да им изпрати по една книжка с пътеписите на класа. \"Моя първи братовчед живее от 10 години в Испания, рядко се виждаме и ми липсва\", признава Ивана Иванова. Тя самата е била няколко пъти в Гърция. \"Красива и топла страна, но не знам защо на мен ми е скучно и някак си хладно\", казва с езика на големите хора детето. Никола, Стефан, Александър - почти всяко дете от класа има роднини и близки, които съдбата е запратила по различни краища на света. Виждат се все по-рядко и тъгуват едни за други. Спокойно може да се каже, че точно на тях са посветени пътеписите на третокласниците. В деня на моята среща в училището класът имаше неочаквано гостенче. Стефан Тошевски живее и учи във Виена. Освен в нормалното местно школо, веднъж седмично посещавал и българското училище \"Св. Св. Кирил и Методий\" в  австрийската столица. За великденската ваканция бе на гости на баба си и дядо си в Стара Загора, заедно с брат си Александър. Майка им Антония Тошевска, която е възпитаничка на Второ основно училище „П.Р.Славейков\", помолила да ги вземат като слушатели докато са в Стара Загора, за да опреснят своя български. \"Не мисля, че някога ще забравя родния език\", уверява нашенчето от Виена. На сбогуване със своите български приятели от 3 „в\" той ще  отнесе естествено със себе си като подарък и техния родолюбив пътепис „България живее в мен\". за българското училище в Лондон\", добавя учителката Соня Рачева.  Отнесло ги едно от децата в класа, Алегра Малакова, която с майка си била в английската столица за ваканцията. Самата Алегра е автор на един кратичък,  но много опознавателен пътепис за пещерата Ухловица в Родопите. Заявки за книжката имало и от българското школо в Кипър. Очаквали ги и в Чикаго, градът с най-голямата българска диаспора, в който се раждат и живеят далеч от Родината и най-много българчета. „За съжаление тиражът на книжката е само 350 бройки, за толкова ни стигнаха средствата\", съжалява Рачева. Но вече са решили с парите от продажбите, от даренията, които ще получат от чужбина и с помощта на досегашните спонсори и издатели като Inner Wheel klub – България, „Пътуващите книги на Стара Загора\" и др. да направят второ издание на „България живее в мен\".    Представянето на книгата  бе официално в Деня на Тракия - 26 март 2018 г., в залата на регионалната библиотека „Захарий Княжески\", и се превърна в истински празник за децата от 3 \"в\", за техните родители и приятели.", "date": "2018.04.02", "title": "Деца написаха книжка за българчетата в чужбина"}
{"url": "http://standartnews.com/balgariya/plovdivskiyat_apelativen_sad_osadi_ahmed_musa_na_edna_godina_zatvor-370037.html", "text": "Апелативният съд в Пловдив осъди на една година затвор Ахмед Муса за проповядване на антидемократична идеология и така потвърди решението на магистратите от Пазарджишкия окръжен съд. Останалите имами, на които беше наложено административно наказание, също бяха признати за виновни по повдигнатите им обвиненията, но глобите им бяха намалени. Единият от тях - Юсуф Горелски, беше оправдан изцяло. Днешната присъда подлежи на обжалване от Ахмед Муса. Срещу нея в 15-дневен срок пък могат да протестират други двама от подсъдимите. За останалите обвиняеми по делото решението на пловдивските магистрати е окончателно. През 2016 г. по повдигнатите спрямо Муса обвинения, магистратите му наложиха общо наказание две години лишаване от свобода, а неговите съучастници бяха освободени от наказателна отговорност и им беше наложено административно наказание. След това обаче ВКС отмени присъдата на Пловдивския апелативен съд и върна делото за ново разглеждане от друг съдебен състав. По време на съдебния процес, съдът назначи съдебно-техническа, както и комплексна тюркологична, арабистка и теологическа експертиза, която да установи различията в ислямската религия и същността на религиозните учения ханефизам, салафизам и уахабизам. В края на ноември Окръжният съд на Пазарджик пусна Ахмед Муса под парична гаранция от 7500 лв. след три години в ареста.", "date": "2018.04.02", "title": "Пловдивският апелативен съд осъди Ахмед Муса на една година затвор"}
{"url": "http://standartnews.com/balgariya/testvat_sirenite_v_stranata_v_1300_chasa-370033.html", "text": "Днес точно в 13 часа ще бъдат включени сирените в по-гоемите градове на страната. Това уведомяват от Министерството на вътрешните работи, цитирано от Новини.бг. Това се налага поради проверка на техническото състояние на националната система за оповестяване и не бива да буди безпокойство. Сигналите ще бъдат съпътствани от гласова информация. В тренировките ще участват и интегрираните към НСРПО Локални системи за оповестяване, изградени в обекти, чиято дейност създава опасност от възникване на бедствия.", "date": "2018.04.02", "title": "Тестват сирените в страната в 13.00 часа"}
{"url": "http://standartnews.com/balgariya/zapochna_strastnata_sedmitsa_pravoslavnite_hristiyani_se_podgotvyat_za_vazkresenie-370032.html", "text": "Днес започва Страстната седмица за православните християни. Периодът е свързан с последните дни от земния живот на Божия син – Иисус Христос. На старобългарски думата „страст\" означава страдание. Ето защо шесте дни преди Великден се наричат още дни на страданието. Приближавайки се към кулминацията на тази седмица, всеки от дните от понеделник до събота е наречен велик. По стара традиция се извършват специални богослужения, а на Разпети петък постът е изключително строг. Какво се случва на всеки ден, преди празника според Библията? Иисус Христос влиза в Йерусалимския храм и го намира пълен с търговци. Божият Син изгонва търговците, защото храмът е дом за молитва, а не място за търговия. В Евангелието се говори за проповедта на Иисус в храма и изреченото над безплодната смоковница – символ на човешката дума, която не позволява молитвата, покаянието и не носи духовни плодове. Христос проповядва в храма и дава своите последни нравствени наставления. Разказва множество поучителни приказки. Една от най-известните са притчите за десетте мъдри девици, очакващи идването на Господа и притчата за талантите. Христос прави пророчества за съдбата на град Йерусалим. Спасителят е посетен от покаяла се грешница, която в притеснението си счупва съда с драгоценното миро. Провежда се Тайната вечеря на Божия син с Апостолите, по време на която Той им казва, че един от тях ще Го предаде. Юда излиза и Го предава, а през нощта срещу четвъртък Христос се моли в Гетсиманската градина до идването на предателя и залавянето Му. Провежда се Тайната вечеря на Божия син с Апостолите, по време на която Той им казва, че един от тях ще Го предаде. Юда излиза и Го предава, а през нощта срещу четвъртък Христос се моли в Гетсиманската градина до идването на предателя и залавянето Му. Денят на великите страдания на Божия син. Той приема смирено съдбата си да бъде унижаван, обруган, бичуван, бит с плесници, накичен с венец от тръни на главата, нарамен и принуден да носи при изкачването към лобното си място тежкия кръст, на който ще бъде разпънат. Лобното му място е Голгота, където прекарва часове в адски мъки, разпнат на кръст между двама разбойници. В момента на неговата физическа смърт на става слънчево затъмнение, а земята се разтриса. Денят на оплакването и погребението на Исус Христос от майка му Света Богородица и жени, носещи миро. Гробът му е запечатан и пред него е поставена стража. Църковната служба започва през нощта. След полунощ свещеникът изнася светлината и призовава вярващите да дойдат и вземат светлина от незалязващата, понеже Христос е възкресъл. Българският народ има своя вековна традиция за всеки един ден от Страстната седмица. Първите два дни са отредени за разтребване вкъщи, като на рутинната дейност се придава и символично очистващ характер – прави се за здраве. Велики понеделник е последният разрешен от църквата ден за пътуване, на следния пък е добре да се замислим за човешките добродетели и да подготвим душата си за Възкресението. На Велика сряда не се върши домакинска работа, забранява се пране, чистене, дори и готвене. На Велики четвъртък се става рано призори и се боядисват великденските яйца. Разпети петък е най-тъжният ден за вярващите. Ходи се на църква и се минава под масата, на която е плащеницата на Спасителя.  Спазва се строга забрана за каквато и да е било домашна работа. Най-ревностните християни прекарват деня в пост и молитва. Народът вярва, че който се весели, ще бъде застигнат от нещастие. На Велика събота се пекат и украсяват обредните великденски хлябове. Това е и последният шанс за украсяване на яйцата за празника. От Лазаровден до Томина неделя (неделният ден след Великден) не се ходи на гробища и не се прави помен за починалите. Пасхалната служба за Великден започва вечерта в съботния ден. В полунощ свещенникът обявява Възкресението на Иисус Христос с думите: „Христос воскресе\" и получава отговор: „Во истина воскресе\".", "date": "2018.04.02", "title": "Започна Страстната седмица, православните християни се подготвят за Възкресение"}
{"url": "http://standartnews.com/balgariya/karakachanov_nikoy_ne_ni_e_pritiskal_za_reshenieto_da_ne_gonim_ruski_diplomati-370036.html", "text": "„Решението на правителството да не се бърза по случая „Скрипал\" и да не се гонят дипломати е правилно. Трябва да водим балансирана политика и както каза премиерът - да имаме открити канали за комуникации с Русия. Кризи е имало, има и ще има и в бъдеще. Диалогът обаче трябва да продължи, иначе отиваме в друга ситуация, която няма да е изгодна за българските граждани\", заяви вицепремиерът и военен министър Красимир Каракачанов пред Нова тв.  По думите му доказателствата, които в момента се представят за ролята на Русия в отравянето на Сергей Скрипал, не са категорично доказани. „Ако има безспорни доказателства за вината на Русия, естествено е, че България може да промени своята позиция. И никой не може да ни се сърди, ако решим да екстрадираме руски дипломати при доказване вината на руската страна\", допълни Каракачанов. „Поведението на много български политици през последните 60-70 години е било такова. Натискат ни от Москва – клякам. Натискат ни от Брюксел да затваряме реактори на нашата централа – и ние клякаме. В съзнанието на хората се е изградил този стереотип – българските политици взимат решение под някакъв натиск. В конкретния случай решението беше взето на базата на докладите, които изнесоха службите за сигурност и фактите, с които разполагахме\", обясни министърът на отбраната. „Аз нямам информация някои от моите колеги да е бил притискан от Москва или от Брюксел да взима едно или друго решение. Никой не е притискал никого. Нито Обединени патриоти са натискали правителството, нито правителството е искало да взима друго решение\", категоричен бе той. \"Русия има своите интереси на Балканите и се опитва да ги отстоява. Включително като не харесва факта, че повечето от балканските страни или са членове на НАТО, или имат намерения да станат такива. Турция от своя страна се опитва да води своя политика и в Близкия Изток, и на Балканите. Русия като световен играч е съвсем естествено да се възползва от тази ситуация. Няма да позволим намеса в нашите вътрешни работи. Когато има конфликт между ЕС и Турция, е нормално да потърсим баланса, това е и правилната политика\", на мнение е Красимир Каракачанов.", "date": "2018.04.02", "title": "Каракачанов: Никой не ни е притискал за решението да не гоним руски дипломати"}
{"url": "http://standartnews.com/balgariya/fermerite_pri_borisov_s_popravki_za_gorivata-370031.html", "text": "Фермерите ще се срещнат днес с премиера Бойко Борисов, за да му предложат промени в спорния закон за търговия с горива. Вчера юристи на министерството на земеделието съвместно с техни колеги от Националната асоциация на зърнопроизводителите /НАЗ/ и Националния съюз на земеделските кооперации в България /НСЗКБ/ са подготвили промени в проекта за административното регулиране на икономическите дейности, свързани с нефт и продукти от нефтен произход. Целта е да не се натоварват земеделските производители с излишни административни и финансови изисквания извън съществуващата регулация за регистриране и отчитане на продажби в търговските обекти чрез фискални устройства. Това е било решено в събота на извънредна среща в Арбанаси на министъра на земеделието Румен Порожанов с председателите на НАЗ и НСЗКБ Костадин Костадинов и Явор Гечев. Разговорите са продължили над 4 часа. Порожанов подкрепи исканията на земеделските производители да бъдат изключени от проектозакона за търговията на горивата и ги призова да не протестират с трактори на 3 април, предаде БНТ. Министърът заяви, че е в диалогов режим с вносителя /б. ред. Емил Димитров-Ревизоро/ за подготовка на текстове, които да не натоварврват административно и финансово фермерите. \"Не виждам смисъл земеделците да бъдат третирани по начин на регистрация, по обвързване с нивомери и допълнителни разходи. На този етап техен протест би бил малко пресилен, защото има виждане за решаване на въпроса. Самият законопроект тепърва предстои да бъде внесен в парламента на първо четене, а земеделската и икономическата комисии вече го отхвърлиха\", коментира Порожанов. Той посочи, че се обмисля вариант, ако земеделец бъде хванат в нарушение по отношение на горивата, да му се отнемат субсидиите. По-рано зърнопроизводителите заявиха, че с протеста с трактори по пътищата искат да покажат на държавата какво би станало, ако трябва да зареждат от обикновените бензиностанции. \"Трябва да изкараме всяка една техника, която се намира на 30, 40, 50 километра, да я докараме на бензиностанция, която е регистрирана. Това ще доведе до страшен хаос в движение по пътищата\", коментира Георги Георгиев от Попово. Той посочи, че по Наредба 18 земеделците са проверявани на 5-6 нива – от покупката на горивата до влизането им в селскостопанския двор, което изключва участие в нелегални схеми. Държавата покрива част от акциза и никой земеделец няма да тръгне да купува нелегално внесени горива, тъй като няма финансова полза от това, допълни Георгиев. Зърнопроизводителите заявиха, че за да изпълнят изискванията за собствени бензиностанции, ще трябва да инвестират между 50 и 60 хиляди лева.", "date": "2018.04.02", "title": "Фермерите при Борисов с поправки за горивата"}
{"url": "http://standartnews.com/balgariya/dashteryata_na_ubitiya_vav_vinogradets_napisa_pismo_do_glavniya_prokuror-370038.html", "text": "Дъщерята на ресторантьора Наско Тонкев, който беше застрелян в заведението си във Виноградец преди около седем месеца, написа писмо до главния прокурор. Причината - бавещото се разследване на смъртта на баща й. Според първоначалната версия фаталният изстрел срещу Тонкев бил произведен от 6-годишно дете. Впоследствие по случая беше задържан общинският съветник от Септември Лазар Влайков, който е собственик на оръжието на убийството. Близки на жертвата заявиха, че именно Влайков е убил ресторантьора. В средата на ноември м.г. Влайков беше освободен под гаранция от 8000 лева. Дъщерята на убития Деница днес поиска от главния прокурор Сотир Цацаров \"да не се потулва\" случаят. \"Бави се комплексната експертиза. А Лазар Влайков продължава да работи в Общинския съвет и да дава гласа си от името на всички нас. За толкова време той не е потърсил никого от семейството ми и не е показал с нищо, че съжалява за случилото се\", коментира момичето пред NOVA. Деница каза, че е доволна от факта, че разследването на убийството е било преместено от Пазарджик в Пловдив. От прокуратурата съобщиха, че вече са извършени три огледа на местопрестъплението, разпитани са повече от 25-има свидетели по делото и са извършени редица експертизи.  Обвинител номер 1 пък щял да разговаря с вътрешния министър Валентин Радев в търсене на информация защо се бави комплексната експертиза.", "date": "2018.04.02", "title": "Дъщерята на убития във Виноградец написа писмо до главния прокурор"}
{"url": "http://standartnews.com/balgariya/zarnoproizvoditelite_se_otkazaha_ot_protestite_sled_sreshta_s_premiera-370039.html", "text": "Зърнопроизводителите няма да протестират стана ясно след среща с премиера Бойко Борисов в Министерския съвет. Председателят на УС на Националната асоциация на зърнопроизводитлите Костадин Костадинов благодари на премиера и на земеделския министър Румен Порожанов за разрешаването на този проблем. „За момента той е решен\", добави той. По думите му се отменя и предвидения протест, който щеше да се състои на 3 април. На 26 март на извънредно заседание УС на асоциацията взе решение на 3 април да бъдат блокирани пътищата в страната в знак на протест срещу проектозакона за горивата. От браншовата организация уточниха, че с проектозакона на земеделците се вменяват неприложими изисквания и се налага тежък финансов и бюрократичен режим на регистриране. Тогава зърнопроизводителите настояха чрез декларация до парламента и правителството да бъдат изключени от обхвата на Закона за горивата и заплашиха, че ако това не се случи, са готови да докарат тежките машини в София. На 31 март след среща с министъра на земеделието Румен Порожанов и председателя на НСЗКБ, Управителният съвет на НАЗ реши да възложи на юристите на земеделския сектор, съвместно с юристите на МЗХГ, да разработят предложения за изменения на законопроекта за горивата, така че земеделските производители да не бъдат натоварвани с излишни изисквания извън съществуващата регулация по Наредбата за регистриране и отчитане на продажби в търговските обекти чрез фискални устройства.", "date": "2018.04.02", "title": "Зърнопроизводителите се отказаха от протестите след среща с премиера"}
{"url": "http://standartnews.com/balgariya/719_000_balgari_sa_bez_zdravni_osigurovki-370041.html", "text": "719 000 българи са здравно неосигурени към края на 2017 г. Още през 2014 г. е изготвен анализ за здравно неосигурените лица в България от дирекция \"Управление на риска\" при НАП. През 2017 г. е извършена пълна оценка на актуалните характеристики и на ефекта от третиране на анализирания риск \"Недеклариране и невнасяне на здравни вноски от задължените лица в България\". Съгласно тази оценка българските граждани, които подлежат на задължително здравно осигуряване в страната, но не са здравно осигурени към края на 2017 г., са приблизително 719 000 лица. Това заявява здравният министър Кирил Ананиев в отговор на питане на депутата от БСП Лало Кирилов за броя на здравнонеосигурените лица. С цел определяне на действителния брой на здравно неосигурените български граждани, следва да се има предвид, че според Закона за здравното осигуряване, подлежат на задължително здравно осигуряване в НЗОК всички български граждани, които не са граждани и на друга държава и българските граждани, които са граждани и на друга държава и постоянно живеят на територията на Република България. Това означава, че българските граждани, които са граждани и на друга държава (с двойно гражданство, едното от които е българско) и пребивават в чужбина повече от 183 дни в календарната година, не подлежат на задължително здравно осигуряване. Също така, не са задължително осигурени в Националната здравноосигурителна каса (НЗОК) лицата, които съгласно правилата за координация на системите за социална сигурност, подлежат на здравно осигуряване в друга държава-членка. Това най-общо са лица, които пребивават и/или работят в други държави от Европейския съюз, включително членовете на техните семейства, уточнява здравният министър.", "date": "2018.04.02", "title": "719 000 българи са без здравни осигуровки"}
{"url": "http://standartnews.com/balgariya/patuvashti_za_frantsiya_vnimavayte_sas_stachkite-370065.html", "text": "Министерството на външните работи посъветва пътуващите за Франция да се информират предварително за графика на движение на железопътния и въздушния транспорт заради предвидени стачки там. На 3 април, работещите в сферата железопътния транспорт във Франция започват 3-месечни стачни действия. Предвижда се стачните действия да продължат до 28 юни, като ще се стачкува на всеки 5 дни. По информация на българското посолство в Париж на някои места стачката на служителите в железопътния транспорт ще започне още днес - 2 април, вечерта. Стачни действия са обявени за следните дати: - През април : 3, 4, 8, 9, 13, 14, 18, 19, 23, 24, 28 и 29 - През май : 3, 4, 8, 9, 13, 14, 18, 19, 23, 24, 28 и 29 - През юни 2, 3, 7, 8, 12, 13, 17, 18, 22, 23, 27 и 28. По време на стачните действия средно само един влак TGV (високоскоростен влак) от осем ще бъде в движение. В провинцията ще се движи средно един влак TER (регионален експресен транспорт) и един влак Transilien (влакове, обслужващи предградията) от пет. Авиокомпания Air France Inter също призовава служителите си да стачкуват на 3 април. Планирани са още два дни за провеждане на стачни действия - 10 и 11 април. В случай на отменен полет, авиокомпанията гарантира, че ще уведоми лично клиентите в деня преди отпътуването чрез SMS или електронна поща. Авиокомпанията следва също така да поддържа актуална полетна информация на уебсайта си. Във връзка с горното Министерството на външните работи съветва българските граждани да се информират предварително за графика на движение на железопътния и въздушния транспорт във Франция на съответните гари и летища, както и на интернет страниците на френската Национална железопътна компания и авиокомпания „Air France\".", "date": "2018.04.02", "title": "Пътуващи за Франция: Внимавайте със стачките!"}
{"url": "http://standartnews.com/balgariya/spetsprokuraturata_podgoni_zamkmet_na_pleven_za_podkupi-370053.html", "text": "Специализираната прокуратура внесе в Специализирания наказателен съд обвинителен акт срещу заместник-кмет на община Плевен за искани и получавани подкупи в размер на общо 40 530 лева. Това съобщиха от пресцентъра на Апелативна специализирана прокуратура. През периода ноември 2011 г.-април 2014 г. в условията на продължавано престъпление и като длъжностно лице, заемащо отговорно служебно положение, заместник-кметът искал и получавал пари, които не му се следват, от управител на фирма. С дружеството общината имала договор за поддръжка и ремонт на общественото осветление на Плевен, подписан през януари 2011 г. Исканите пари били определяни като процент (10% или 15% ) от сумите, посочени във фактурите на фирмата-изпълнител за извършените дейности, които тя представяла в общината. Заместник-кметът разпореждал пускането на платежни нареждания за превеждане на сумите по фактури на дружеството, само ако получел на ръка искания процент от съответната сума. В общо 16 случая обвиненият заместник-кмет получавал средно по 4 - 6 хиляди лева, за да разпореди всяко плащане към фирмата. На 22 април 2014 г. той е задържан от служители на ДАНС в кабинета си веднага, след като получил от управителя на фирмата поредния плик с 4000 лева подкуп – 40 белязани банкноти с номинал 100 лева.", "date": "2018.04.02", "title": "Спецпрокуратурата подгони зам.-кмет на Плевен за подкупи"}
{"url": "http://standartnews.com/balgariya/tsarkvata_startira_osmoto_mirovarene-370059.html", "text": "Българският патриарх Неофит възглави днес водосвета, с който бе дадено началото на осмото по ред мироварене в историята на Българската православна църква. Самото последование бе предшествано от Преждеосвещена св. Литургия, която се отслужва през първите три дни на Страстната седмица. Литургията бе възглавена от ставр. ик. Костадин Гаврилов и дякон Деан Коруноски. На нея Българският патриарх Неофит взе молитвено участие, а след това възглави водосвета, на който бе осветена вода, с която да се започне мироваренето. Заедно с патриарх Неофит във водосвета съслужиха Мелнишки епископ Герасим, главен секретар на Св. Синод, Белоградчишки епископ Поликарп, викарий на Софийския митрополит, архим. Василий, протосингел на Софийска св. митрополия, ставр. ик. Ангел Ангелов, духовен надзорник на Софийска епархия, прот. Николай Георгиев, началник на Отдел \"Връзки с обществеността\" при Св. Синод, свещ. Добрин Христов, началник Отдел \"Пласмент\" при Св. Синод, столични свещеници и храмовото духовенство, както и протодякон Иван Петков и дяконите Деан Коруноски и Костадин Тренев. След водосвета светената вода бе прелята в съда, в който ще се вари мирото, а след нея бяха добавени и задължителните вино и зехтин. Негово Светейшество прочете първото по ред от полагащите се евангелски четива, след него това сториха и епископите Мелнишки Герасим и Белоградчишки Поликарп. Четенето на евангелските откъси ще продължи три дни, като едновременно с това се извършва и непрекъснато бъркане на съставките на мирото.", "date": "2018.04.02", "title": "Църквата стартира осмото мироварене"}
{"url": "http://standartnews.com/balgariya/eto_kakvo_shte_e_vremeto_prez_strastnata_sedmitsa-370043.html", "text": "Утре сутрин ще бъде хладно, с минимални температури от 1 до 6 градуса. През деня бързо ще се затопли и максималните стойности ще бъдат от 15 до 20 градуса. В сряда  и четвъртък ще бъде най-топло, с минимални температури от 3 до 9 градуса и дневни от 18 до 23 градуса. Облачността ще бъде незначителна, повече през втория ден, когато в крайните западни  райони  е възможно да превали и прегърми. В петък над западните райони ще бъде нестабилно и по-хладно. Ще се развива купесто-дъждовна облачност и  на много места  ще превали и прегърми. Температурите  ще се понижат и ще бъдат от 8 до 15 градуса. В източните райони ще има повече слънце, а валежите ще са на по-малко места. Дневните температури там ще са все още до 20, 22 градуса. В събота  и  неделя атмосферата ще се стабилизира. В събота краткотрайни превалявания са възможни главно над планините на Южна България, а в неделя ще бъде почти сухо. В събота максималните температури ще достигнат 14 до 19 градуса , а в неделя ще се повишат  още малко и ще бъдат от 16 до 21 градуса. Предимно сухо, с променлива облачност и  дневни температури около 20 градуса ще остане времето и  в понеделник.", "date": "2018.04.02", "title": "Ето какво ще е времето през Страстната седмица"}
{"url": "http://standartnews.com/balgariya/ogled_shte_ustanovi_narushena_li_e_konstruktsiyata_na_goreliya_blok_v_sandanski-370042.html", "text": "Предстои експерти да направят оглед на изгорялата жилищна сграда в Сандански, които ще установят дали е нарушена конструкцията на сградата, предаде кореспондент на bTV. Собственикът на запаления магазин, от който е тръгнал пожарът, твърди, че няма врагове и не знае кой е извършил палежа. Той отново отказа да застане пред камера. Междувременно местни жители се организират през социалните мрежи да помогнат на пострадалите при пожара семейства, но трябва да изчакат становището на експерти и чак тогава ще могат да влязат в сградата.", "date": "2018.04.02", "title": "Оглед ще установи нарушена ли е конструкцията на горелия блок в Сандански"}
{"url": "http://standartnews.com/balgariya/spetsprokuraturata_nishti_dalavera_za_3_mln_leva_v_obshtina_septemvri-370050.html", "text": "Специализираната прокуратура повдигна обвинения срещу още две ръководни фигури в Община Септември – на заместник-кмет и на главния счетоводител. Обвинението е повдигнато още на 29 март, съобщават от пресслужбата на Специализираната прокуратура. Както вече е известно с обвинения след шумна акция се сдоби и кметът Марин Рачев. Заместник-кмет е привлечен към наказателна отговорност за умишлена безстопанственост, от която са настъпили вреди за общината за 78 511,05 лева, както и за престъпление по служба. Обвинение за безстопанственост с причинена вреда от общо 2 779 509,02 лв. е повдигнато и на главния счетоводител на общината. Той е подведен под наказателна отговорност и за сключване на неизгодна сделка в съучастие с кмета на община Септември Марин Рачев. През периода март 2016 г. - март 2017 г., зам.-кметът на общината не е положил достатъчно грижи в осем случая на възложена работа на строителни фирми по обществени поръчки за ремонт на улици, детски площадки и библиотека в различни селища в общината. В повечето случаи заместник-кметът е бил упълномощен като възложител от кмета на община Септември, като договарял 100% авансово плащане, без да изисква от изпълнителите парична гаранция за изпълнението на договорите. Събраните доказателства сочат, че от 21 март 2017 г. до 29 септември 2017 г., с цел да набави имотна облага за пазарджишко търговско дружество, обвиненият заместник-кмет превел авансово 100% от договорената сума от 35 880 лв. за доставка на 40 улични стълба за необосновано дълъг срок – до 31 декември 2017 г., твърдят от прокуратурата. С постановление на прокурор от Специализираната прокуратура на заместник-кмета на община Септември е наложена мярка да неотклонение \"Парична гаранция\" в размер на 20 000 лева. Главният счетоводител, в съучастие с кмета Марин Рачев, пък не е положил достатъчно грижи за управление на повереното му имущество, като сключил четири неизгодни договора за сметопочистване и ремонтни дейности, по които били платени неизвършени дейности и услуги или такива на завишени цени спрямо пазарните им стойности. На главния счетоводител е наложена мярка за неотклонение \"Парична гаранция\" в размер на 50 000 лева. Мерките за неотклонение на обвинените могат да се обжалват пред Специализирания наказателен съд, уточняват от обвинението.", "date": "2018.04.02", "title": "Спецпрокуратурата нищи далавера за 3 млн. лева в община Септември"}
{"url": "http://standartnews.com/balgariya/otvaryat_obhodniya_pat_na_srutishteto_v_smolyansko_sled_15_april-370060.html", "text": "Между 15 и 20 април ще се бъде отворен обходният път на срутището край Тикале, обеща председателят на Управителния съвет на Агенция „Пътна инфраструктура\" инж. Дончо Атанасов. „Решението за направата на обходния път е изключително правилно. Този път ще остане за общината за десетки години. Нямаме намерение той да бъде претупан и да се пусне движението, тъй като това трябва да се случи по всички правила и норми на проектирането и безопасността на движението. Строителят денонощно работи особено при тежките метеорологични условия през последните дни, хората не спряха да работят. Сега има над 200 човека на обекта, работи се от тъмно до тъмно. Пътят е с габарит 6.5 метра, на кривите до 8 метра. В зависимост от наклоните и параметрите, които са пътя и кривите, седемте проектанта които са на терен, ще дадат предписание със знаци и маркировки, какъв ще бъде тонажът за преминаване\", каза още инж. Атанасов. Той отбеляза, че мероприятията във Влахово са изключително сложни, тъй като там не е било възможно да се пусне двупосочно движение. „По тази причина всички мероприятия в урбанизирана и извънурбанизирана територия ще са по всички правила с комисии и разрешение за строеж. Не сме губили и една минута от това да се осигури и направи този обходен път\", добави инж. Атанасов. Той уточни, че след отварянето на пътя, ще започне изкърпване дупките по алтернативният маршрут, по който сега преминават автомобилите Смолян – Фатово – Рудозем.", "date": "2018.04.02", "title": "Отварят обходния път на срутището в Смолянско след 15 април"}
{"url": "http://standartnews.com/balgariya/promeni_v_gradskiya_transport_v_sofiya_zaradi_stroezha_na_metroto-370001.html", "text": "Заради строителството на третия метродиаметър в София от днес влизат в сила промени на движението от ул. „Житница\" до бул. „България\". Те ще са в сила до края на октомври. Отклонява се  трафикът по части от   бул. „Цар Борис ІІІ\"  и  ул. „Житница\". През следващите шест месеца и автобусите по линии  73, 83 и 102 ще се движат по променен маршрут. Спирки „Красно село\" за автобусни линии 63 и 260 и трамвайни линии 4 и 5 се изместват на временно изградени перони в района на кръстовище ул. „Житница\" - бул. „Гоце Делчев\" - бул. „Цар Борис III\".", "date": "2018.04.02", "title": "Промени в градския транспорт в София заради строежа на метрото"}
{"url": "http://standartnews.com/balgariya/hladno_no_slanchevo-370008.html", "text": "Днес ще захладнее, но ще остане предимно слънчево. Валежите навсякъде ще спрат, а облачността над много райони ще се разкъса и намалее. Ще духа предимно умерен вятър от запад-северозапад. Минималин температури в повечето райони между 3 и 8 градуса, в София около 2. Ще бъде много ветровито, но предимно слънчево, с временни увеличения на облачността, но само на отделни места ще превали слабо. Ще бъде малко по-хладно, с максимални температури между 11 и 16 градуса, в София около 12. Атмосферното налягане в сутрешните часове ще бъде малко по-ниско от средното за месеца, а през деня ще се повиши.", "date": "2018.04.02", "title": "Хладно, но слънчево"}
