{"url": "http://standartnews.com/kultura/kosyo_markov_naygolemite_hitove_se_razhdaha_v_moyata_kuhnya-371722.html", "text": "- Трудно е да се отговори. У нас - особено в последните години, се наложи особен бизнес модел, който е подчинен преди всичко на медийно представяне и налагане на определени стереотипи. Целта е да се шуми около конкретни имена, за да им се осигурят всякакви участия, които в повечето случаи са безплатни за посетителите. Доста изпълнители нямат послание в музиката си и визия за себе си - неща, които са от първостепенно значение за всеки артист. В много случаи продуцентите се подчиняват на желанието за бърза и лесна печалба. С малки изключения, почти е разбит нормалния модел на концерти, за които се плаща - както е по целия свят. Слава Богу, има и изключения, които доказват, че хората въпреки всичко са готови да плащат за качество. - Досегашният закон трябваше да се приведе в съответствие с Европейската директива за финансов мениджмънт и прозрачност в дейността на организациите за колективно управление на авторските права. Спазването на тези условия ще създаде благоприятен климат за справедливо овъзмездяване на труда на авторите и изпълнителите, както и за създаване на нова качествена музика. - Така е. Аз съм автор, продуцент и музикант в \"Тангра\" и \"Легендите\" в момента. А като собственик на Радио Тангра и дългогодишен председател на УС на АБРО се намирам от двете страни на барикадата. Уверявам ви, че справедливото и дългосрочно уреждане на този въпрос е от изключителна важност за музикалната ни култура. - Музиката се е превърнала в неотменна част от нашето всекидневие. Тя ни следва, където и да отидем. За съжаление, все още много хора не разбират, че създаването й е резултат на упорит труд и значителни инвестиции - за да достигне до публичното пространство. Съществува схващането, че музиката е нещо, което може да се използва безплатно. Интересно как биха се чувствали собствениците на ресторанти, клубове и други търговски обекти, ако някой си поръча нещо и след това си тръгне,  отказвайки да плати за него? - Ние се намираме все още в сравнително начален стадий на този процес. Въпрос е на спазване на закони и правила на морал и бизнес етика. Дори в другите така наречени бивши социалистически страни всичко това в голяма степен е изживяно и са се установили нормални отношения, което пряко се отразява върху  приходите на дружествата за колективно управление на права - и от там на възнагражденията на авторите и артистите. - Мога много да говоря за основаването на \"Тангра\" и годините след това... Групата беше създадена в напълно различно време и от различно мислещи хора. В нея винаги са участвали едни от най-добрите музиканти - повече от 28 души през различните периоди. Музиката, която създавахме беше рок - нашата философия, верую, естетика и начин на живот. - Тогава живеех срещу \"Попа\" - паметника на Патриарх Евтимий, едно култово място. Колкото и да е странно, нещата се случваха в моята кухня. Безкрайни нощи говорихме, спорехме и слушахме музика. Дори в един момент репетирахме в апартамента с усилватели и барабани. Цялата кооперация знаеше наизуст новия ни репертоар. Как ни търпяха,  се чудя и до днес. - Това е мрачен период, който се надявам никога повече да не се повтори. Всички ние бяхме подвластни на една елементарна идеология и хора роби на невежеството и посредствеността. Наскоро гледах прекрасен български филм, направен по истинска история -\"Радиограмофон\". Подобно на главния герой и ние от \"Тангра\" мъкнехме своя виртуален \"радиограмофон\" - камиони с апаратура и инструменти - и раздавахме музика и послание за свобода на всички, които имаха нужда от нея. Това често ни създаваше всякакви проблеми, за които не искам да говоря. - През всичките тези години съм пътувал и работил къде ли не - с \"Тангра\", преди това с Емил Димитров и Лили Иванова. Но винаги съм се връщал. Дори когато срещнах бъдещата си съпруга Лаура в Париж, я убедих, че вместо в Чикаго, трябва да се установим и да започнем живота си в София. И това беше в най-лошото време, в което нямаше нищо у нас, но имаше надежда. Върнах се, защото България е моето място. - От повече от десет години преподавам \"Продуцентство в радиото\" и \"Онлайн медии\" във Факултета по журналистика и масови комуникации на  Софийския университет. Виждам много различно поколение млади хора, които са много по-целенасочени и ориентирани в нещата, които искат да постигнат.  Разбира се, говорим и за интелектуална собственост и уважение към авторски права. Правя го с голямо удоволствие, защото мога да предам своя опит в медиите като артист и продуцент. Това ми дава възможност да се докосвам до енергията на младите хора. И може би най-голямата награда за мен беше, когато наскоро завършвайки един курс, студентите  ми казаха: \"Искаме да знаете, че ние оставаме в България заради такива като вас\". На което аз отговорих: \"Аз съм тук заради такива като вас\".", "date": "2018.05.19", "title": "Косьо Марков: Най-големите хитове се раждаха в моята кухня"}
{"url": "http://standartnews.com/biznes/da_otgledash_lavandula_varhu_rudnika-371728.html", "text": "Мускалче с биолавандулово масло отнесоха у дома си гостите на Европейския минен бизнес форум. Шишенцето с уханната течност ще им напомня, че минната индустрия не е задължително да бъде в конфликт с екологията, ако компанията е социално отговорна и загрижена за бъдещето. Подаръкът е от \"Асарел Медет\", а инж. Ивайло Василев представи пред участниците във форума добрите практики за техническа и биологична рекултивация на действащо минно съоръжение. Първото масло от лавандуловите насаждения по Окисно насипище на рудник \"Асарел\" бе произведено още миналата година. Тогава от засаден експериментално 1 декар, бяха добити 110 кг лавандулов цвят, който беше преработен.  Лавандуловите насаждения са част от проект за рекултивация на Окисно насипище, който е на стойност над 10 милиона лева и се реализира за първи път в света. Уникалното при него е, че се извършва техническа и биологична рекултивация на такова минно съоръжение, което още е в процес на експлоатация. Заради този проект през миналата година \"Асарел Медет\" получи национална награда за зелена иновация. В Панагюрище минната индустрия се развива в хармония с биоземеделието и производството на етерични масла, каза Ани Финджикова, директор „Човешки ресурси\" в \"Асарел-Медет\". И обеща, че скоро ще има новини и относно розовите градини на компанията.", "date": "2018.05.19", "title": "Да отгледаш лавандула върху рудника"}
{"url": "http://standartnews.com/lyubopitno/megan_markal__aktrisa_aktivist_i_zashtitnik_na_pravata_na_zhenite-371759.html", "text": "Мегън Маркъл познава славата отдавна – става световноизвестна още преди да се влюби в Хари – с ролята на Рейчъл Зейн в американския сериал \"Костюмари\". Родена е на 4 август 1981 г. и е израснала в Лос Анджелис, а до пламването на кралската любов живее в Торонто. Баща й е с холандски и ирландски корени, а майка й – афроамериканка. Той – телевизионен осветител, носител на награда \"Еми\", тя – инструктор по йога. Истинското й име е Рейчъл – като на героинята й от \"Костюмари\". Меган е презимето й, с което се представя пред публиката. Районът, в който е расте, е наричан \"Черния Бевърли Хилс\", средната цена на дом там е 770 хиляди долара. Учи в частно начално училище, в девически католически колеж и се дипломира в Северозападния университет със специалност \"Театър и международни науки\" през 2003 година. Тогава започва и кариерата й. \"Костюмари\" я изстрелва в света на известните и както се твърди, в полезрението на Хари. Играе в него от самото му начало през 2011 г.. През септември същата година Меган казва \"да\" и в реалния живот – на филмовия продуцент Тревър Енгелсън. Бракът им обаче се разпада след две години. За да срещне принца 3 години по-късно на парти в Лондон и да приеме предложението му за брак миналия ноември. „Опитвахме да изпечем пиле и беше просто невероятна изненада. Толкова сладко, естествено и много романтично. Той падна на коляно\", казва Меган. Хуманитарен работник и защитник на правата на жените, тя пътува до Руанда като част от кампания за достъп до чиста вода. „Не става дума само за питейната вода. Това, което се прави за образованието, за задържането на тези деца в училище, за здравеопазването, всичко е свързано. И виждаме как един източник на живот е източник на всичко това. Това е най-големият ми урок и от тук съм много благодарна за нег. И за уроците по танци, също\", казва Меган. Когато е само на 11 години, тя принуждава производител на сапун да промени реклама, като пише писмо до тогавашната първа дама Хилари Клинтън и други известни личности. Гневна от посланието, че мястото на жените е в кухнята. „И след няколко седмици за моя изненада получих окуражаващи писма от Хилари Клинтън, Линда Алърби и Глория Олред. След около месец фирмата промени рекламата си за препарата. Точно в този момент осъзнах силата на моите действия\", заявява Меган. Получава бурни овации, включително от генералния секретар на ООН Бан Ки Мун за речта, в която обяснява всичко това по повод Международния ден на жената през 2015 г. Мисията й продължава и в кралското семейство. „Често чувам хората да казват, че помагаме на жените да намерят своя глас. Категорично не съм съгласна с това, защото жените не трябва да търсят гласа си. Те имат глас. Трябва да имат възможност да го ползват и хората да са насърчавани да ги слушат\", категорична е Маган Маркъл. Присъствието й в социалните мрежи преди годежа е забележително – милион и 900 хиляди души я следват в „Инстаграм\", а над 350 хиляди в „Туитър\". Сега профилите й са изтрити, а след сватбата за публичния й образ ще се грижат от двореца Кенсингтън.", "date": "2018.05.19", "title": "Меган Маркъл – актриса, активист и защитник на правата на жените"}
{"url": "http://standartnews.com/svyat/putin_ruskite_voyski__skoro_s_novi_yadreni_orazhiya-371750.html", "text": "До няколко години руските въоръжени сили ще започнат да получават нови ядрени оръжия, съобщи в петък президентът Владимир Путин, цитиран от ТАСС и БТА. През 2020 г. се очаква армията да бъде снабдена с руски стратегически ракетни комплекси от пето поколение, изстрелващи междуконтинентални балистични ракети \"Сармат\". А още догодина ще започнат доставките на ракетни комплекси \"Авангард\" с хиперзвукови междуконтинентални ракети. Продължават изпитанията и на други перспективни комплекси за руските стратегически сили, посочи Путин на съвещание с ръководствата на министерството на отбраната и на предприятия от отбранително-промишления комплекс. \"Сармат\" използва тежки междуконтинентални ракети с течно гориво, изстрелвани от шахти. А комплексите \"Авангард\" се очаква да бъдат приети на въоръжение в Русия вместо остаряващите мобилни ракетни комплекси \"Топол-М\", напомня \"Комерсант\". Ракетите с твърдо гориво, изстрелвани от \"Авангард\", могат да доставят бойни глави на разстояние от 2000 до 6000 км. Това е един от поводите САЩ да обвиняват Русия, че нарушава договора за ликвидиране на ракетите със среден и по-малък обсег от 1987 г., предвиждащ всички ракети с обсег под 5000 км, способни да носят ядрен заряд, да бъдат унищожени. Кремъл обаче системно отрича да нарушава този договор, отбелязва изданието.", "date": "2018.05.19", "title": "Путин: Руските войски - скоро с нови ядрени оръжия"}
{"url": "http://standartnews.com/mneniya/kosyo_markov_naygolemite_hitove_se_razhdaha_v_moyata_kuhnya-371722.html", "text": "- Трудно е да се отговори. У нас - особено в последните години, се наложи особен бизнес модел, който е подчинен преди всичко на медийно представяне и налагане на определени стереотипи. Целта е да се шуми около конкретни имена, за да им се осигурят всякакви участия, които в повечето случаи са безплатни за посетителите. Доста изпълнители нямат послание в музиката си и визия за себе си - неща, които са от първостепенно значение за всеки артист. В много случаи продуцентите се подчиняват на желанието за бърза и лесна печалба. С малки изключения, почти е разбит нормалния модел на концерти, за които се плаща - както е по целия свят. Слава Богу, има и изключения, които доказват, че хората въпреки всичко са готови да плащат за качество. - Досегашният закон трябваше да се приведе в съответствие с Европейската директива за финансов мениджмънт и прозрачност в дейността на организациите за колективно управление на авторските права. Спазването на тези условия ще създаде благоприятен климат за справедливо овъзмездяване на труда на авторите и изпълнителите, както и за създаване на нова качествена музика. - Така е. Аз съм автор, продуцент и музикант в \"Тангра\" и \"Легендите\" в момента. А като собственик на Радио Тангра и дългогодишен председател на УС на АБРО се намирам от двете страни на барикадата. Уверявам ви, че справедливото и дългосрочно уреждане на този въпрос е от изключителна важност за музикалната ни култура. - Музиката се е превърнала в неотменна част от нашето всекидневие. Тя ни следва, където и да отидем. За съжаление, все още много хора не разбират, че създаването й е резултат на упорит труд и значителни инвестиции - за да достигне до публичното пространство. Съществува схващането, че музиката е нещо, което може да се използва безплатно. Интересно как биха се чувствали собствениците на ресторанти, клубове и други търговски обекти, ако някой си поръча нещо и след това си тръгне,  отказвайки да плати за него? - Ние се намираме все още в сравнително начален стадий на този процес. Въпрос е на спазване на закони и правила на морал и бизнес етика. Дори в другите така наречени бивши социалистически страни всичко това в голяма степен е изживяно и са се установили нормални отношения, което пряко се отразява върху  приходите на дружествата за колективно управление на права - и от там на възнагражденията на авторите и артистите. - Мога много да говоря за основаването на \"Тангра\" и годините след това... Групата беше създадена в напълно различно време и от различно мислещи хора. В нея винаги са участвали едни от най-добрите музиканти - повече от 28 души през различните периоди. Музиката, която създавахме беше рок - нашата философия, верую, естетика и начин на живот. - Тогава живеех срещу \"Попа\" - паметника на Патриарх Евтимий, едно култово място. Колкото и да е странно, нещата се случваха в моята кухня. Безкрайни нощи говорихме, спорехме и слушахме музика. Дори в един момент репетирахме в апартамента с усилватели и барабани. Цялата кооперация знаеше наизуст новия ни репертоар. Как ни търпяха,  се чудя и до днес. - Това е мрачен период, който се надявам никога повече да не се повтори. Всички ние бяхме подвластни на една елементарна идеология и хора роби на невежеството и посредствеността. Наскоро гледах прекрасен български филм, направен по истинска история -\"Радиограмофон\". Подобно на главния герой и ние от \"Тангра\" мъкнехме своя виртуален \"радиограмофон\" - камиони с апаратура и инструменти - и раздавахме музика и послание за свобода на всички, които имаха нужда от нея. Това често ни създаваше всякакви проблеми, за които не искам да говоря. - През всичките тези години съм пътувал и работил къде ли не - с \"Тангра\", преди това с Емил Димитров и Лили Иванова. Но винаги съм се връщал. Дори когато срещнах бъдещата си съпруга Лаура в Париж, я убедих, че вместо в Чикаго, трябва да се установим и да започнем живота си в София. И това беше в най-лошото време, в което нямаше нищо у нас, но имаше надежда. Върнах се, защото България е моето място. - От повече от десет години преподавам \"Продуцентство в радиото\" и \"Онлайн медии\" във Факултета по журналистика и масови комуникации на  Софийския университет. Виждам много различно поколение млади хора, които са много по-целенасочени и ориентирани в нещата, които искат да постигнат.  Разбира се, говорим и за интелектуална собственост и уважение към авторски права. Правя го с голямо удоволствие, защото мога да предам своя опит в медиите като артист и продуцент. Това ми дава възможност да се докосвам до енергията на младите хора. И може би най-голямата награда за мен беше, когато наскоро завършвайки един курс, студентите  ми казаха: \"Искаме да знаете, че ние оставаме в България заради такива като вас\". На което аз отговорих: \"Аз съм тук заради такива като вас\".", "date": "2018.05.19", "title": "Косьо Марков: Най-големите хитове се раждаха в моята кухня"}
{"url": "http://standartnews.com/biznes/malkata_bernadet_prevarna_lurd_v_obetovano_myasto-371729.html", "text": " Стотици инвалидни колички минават по алеята покрай катедралата „Нотр Дам де Лурд\" и се отправят към пешерата Масабиел, където е статуята на Дева Мария. Хора са насядали на специално поставени столове на площада отпред и очакват да започне светата литургия. Млад свещеник се подготвя за богослужението. Детски хор се подрежда зад него, за да запее месите, а мъж с китара ще акомпанира на изпълненията. Хора са коленичили, застинали в молитва. Стълпотворението от посетители в малкото градче в югозападна Франция, разположено в подножието на Пиренеите,  е заради целебния извор, чиято поява преди 150 г. е свързана с чудо. Открива го малката Бернадет, след като получава указания за мястото от Дева Мария. . Момичето, родено на 7 януари  1844 г., е болнаво, страда от астма. Но е добро, набожно и отдадено на молитви. Бернадет е едно от шестте деца на местния мелничар. Майка й е перачка. Семейството е бедно, едва свързва двата края. Едва 12-годишна, Бернадет е принудена да стане прислужничка. Покрай задълженията й в домакинската работа, така и не успява да получи образование.  Момичетата прекосили моста и стигнали до мястото, където каналът се свързва с реката. Сестрата на Бернадет и другата девойка минали от другата страна, а Бернадет останала сама. Изведнъж момичето видяло, че намиращата се наблизо пещера Масабиел е озарена от светлина, а шипковият храст до входа се разлюлял, сякаш е полюшван от вятър. Времето обаче било тихо. „Аз съм Непорочното зачатие\", казала тя на Бернадет. Тогава девойката разбрала, че пред нея стои самата Божия майка. Бернадет се смаяла от чудото и побързала да разкаже на сестра си и приятелката си. Двете момичета обаче не били видяли нищо. Мелничарската дъщеря веднага отишла при свещеника и му описала какво й се е случило. „Видях Божията майка!\", казала развълнувано тя. Той обаче не взел разказа й на сериозно. Как така Дева Мария ще се яви на едно бедно и необразовано момиче, а не на някой духовник, който е много по-наясно с Божиите чудеса! В следващите месеци - до 16 юни, Света Богородица се явява на Бернадет още 17 пъти! При една от срещите тя казва на момичето да копае в ъгъла на пещерата Масабиел. То изпълнява заръката и от ямката блика извор с лечебна вода. Момичето продължавало да настоява пред духовенството, че вижда и разговаря със Света Богородица. Проверявали я дали не е луда, вманиачена, дали не прави всичко това, за да й обърнат внимание. Всички експерти обаче я признали за напълно вменяема и с уравновесен характер. Духовниците се чудели най-много на това, че Божията майка се назовала пред Бернадет \"Непорочното зачатие\". Как неграмотно момиче, което не познава дори катехизиса, би могло да знае, че четири години по-рано - на 8 декеври 1854 г., папа Пий IX провъзгласява догмата за Непорочното зачатие за Дева Мария, се питали отците! Да, Бернадет няма как да знае тези тънкости във вероучението, върху които работят мозъчните тръстове на Ватикана. Самата тя казвала простичко, че Божията майка й е поверила специална мисия, защото е една обикновена девойка. През 1862 г. епископ Лоранс най-сетне признава думите на девойката за истина. Историята се разчува и към лечебния извор се стичат хиляди болни. През 1989 г. Ватикана официално признава за чудодейно изцеление на момиче от лечебния извор в Лурд. Става въпрос за сицилианката Делиция Чироли, която постъпва в болница заради силни болки в коляното. Лекарите поставят диагноза костен тумор на дясната бедрена кост и препоръчват ампутация на крака. Отчаяна, майката на Делиция решава да я заведе на поклонение в Лурд. Момичето се полива с вода от свещения извор и след известно време започва да се движи сама, а ракът изчезва. Комисията, която проучва обстойно случая, постановява становището си за чудо чак 13 г. по-късно. Според каноните на Ватикана чудо има, когато болестта е много тежка, а възстановяването е пълно и е документирано от научна гледна точка. Пациентът не трябва да е лекуван с лекарства или терапии, а оздравяването да е станало за не повече от 7 дни. Към 1958 г. са описани над 7000 случая на чудодейно изцеление в Лурд. Църквата обаче е признала официално само 69 от тях. Въпреки това обаче мълвата за чудесата в Лурд отдавна е обиколила целия свят. Така Лурд се нарежда на трето място по  посещаемост във Франция след Париж и Ница. Наоколо има множество санаториуми, в които са настанени болни хора, чакащи своето чудо. Всеки ден те пият от свещената вода, поливат с нея болните си места и се молят за изцеление. През 1889 г. в града е построена прекрасната катедрала \"Нотр дам де Лурд\", която побира над 1500 вярващи. С мозайки са изобразени сцени от Светото писание, свързани с живота на Иисус Христос и Дева Мария. Тук има и кът, посветен на Света Бернадет. Под земята е базиликата Свети Пий X, събираща 20 000 души. Над града пък се извисява крепостта Лурд, където е най-големият музей на местното изкуство в Пиренеите. По улиците около светите места в Лурд кипи оживена търговия. , с образа на Светата Дева. Ресторантчетата и кафенетата са претъпкани с пилигрими, които, изгладнели след обиколката на светините, чакат на опашка за свободни места. А приходите от туризъм осигуряват добри доходи на местните хора. Така малката бедна Бернадет не само изпълни своята духовна мисия, но и помогна за просперитета на родния си край.", "date": "2018.05.19", "title": "Малката Бернадет превърна Лурд в Обетовано място"}
{"url": "http://standartnews.com/svyat/v_sasht_ima_poveche_ubiti_v_uchilishte_otkolkoto_na_voyna_za_2018_g-371734.html", "text": "През 2018 г. повече американци са загинали при стрелби в училища, отколкото на военна служба. Това се казва в коментар на вестник „Вашингтон пост\" по повод на поредната трагедия, разиграла се в училището на град Санта Фе, щат Тексас. От 1 януари до 18 май в резултат на 16 различни инцидента със стрелба в училища са загинали 29 ученици и преподаватели. За същия период загубите на Пентагона – както военни, така и невоенни – са 13 души. На 15 март при катастрофа на вертолет в Западен Ирак са загинали 7 души, включително трима офицери. На 18 май в Санта Фе 17-годишният ученик Димитриос Пагуртис откри огън в своето училище, убивайки 9 ученици и 1 преподавател. Много са ранените при стрелбата. Американският президент Доналд Тръмп нареди да се спуснат наполовина знамената на всички американски правителствени сгради в страната и чужбина в знак на траур. Престрелките в американските училища „продължават прекалено дълго, много десетилетия\", заяви той в Белия дом. След един от поредните трагични случаи със стрелба в щатско училище, президентът шокиращо предложи учителите да влизат въоръжени в клас. На 24 март „Вашингтон пост\" публикува анализ за стрелбите в американските училища. От 1999 г. до деня на публикацията над 187 хиляди учащи се в 193 учебни заведения са се сблъскали с насилие по време на занятия. В страната ежегодно средно 10 училища стават арена на убийства с използването на огнестрелно оръжие, подчертава изданието.", "date": "2018.05.19", "title": "В САЩ има повече убити в училище, отколкото на война за 2018 г."}
{"url": "http://standartnews.com/svyat/ne_razreshiha_na_atanas_skatov_da_izkachi_everest_bez_sherp-371732.html", "text": "След няколко дни преговори в Тингри без успех Атанас Скатов е пристигнал на базовия лагер на връх Еверест с намерение да се опита да убеди службите на място да го пуснат да се катери сам към върха. Китайските власти не са разрешили той да тръгне без шерп, съобщава БНТ. Мерките за сигурност са засилени и те са категорични, че без шерп няма да допуснат алпинист до върха. \"Базовият лагер е напълно празен, тъй като всички алпинисти са вече по горните лагери. Цял ден правя опити да намеря шерп на място, но удрям на камък. Накрая се е намери един, който ми поиска 10 000 долара - сума, с която не разполагам. При това положение се налага да си тръгна от Тибет. Много исках да кача връх Еверест още веднъж с посвещение и този път без кислород. Познавам маршрута и съм добре аклиматизиран. Гледам го срещу мен, времето е прекрасно вече няколко дни и още няколко ще е подходящо за качване. Направих всичко,което зависеше от мен, пробвах всякакви варианти, но властите в Тибет са непреклонни\", каза българският алпинист. Днес той трябва да се отправи към Катманду и признава, че съжалява. Очаква се Скатов да прибере в България до дни. На 13 май той осъществи изкачване на връг Чо Ою като част от проекта му за изкачване на 14-е осемхилядника на планетата без консумация на животинска храна.", "date": "2018.05.19", "title": "Не разрешиха на Атанас Скатов да изкачи Еверест без шерп"}
{"url": "http://standartnews.com/svyat/rusiya_ofitsialno_otkri_parvata_v_sveta_plavashta_aets-371746.html", "text": "Русия обяви в събота официално съществуването на първата плаваща атомна електроцентрала в света на церемония в пристанището на северния град Мурманск, където ще бъде заредена с ядрено гориво, преди да се отправи към източен Сибир. Построен в Санкт Петербург „Академик Ломоносов\" пристигна в Мурманск в четвъртък, където беше закотвен в пристанището и бе представен на медиите в събота, предаде БГНЕС. Построен от държавната компания по атомна енергетика \"Росатом\", корабът с дължина от 144 метра и ширина 30 метра притежава два реактора по 35 мегавата, които са подобни на тези, използвани за захранване на ледоразбивачите. Шлепът с водоизместимост 21 000 тона ще бъде теглена през лятото на 2019 г. до пристанище Певек в автономния район Чукотка в крайната североизточна част на Русия, на 350 километра северно от арктическия кръг. Плаващата АЕЦ може да произвежда достатъчно електричество, за да захрани град с 200 000 жители, далеч повече от 5-те хиляди, които живеят в Певек, най-северния град на Русия. Електроенергията от „Академик Ломоносов\" ще бъде използвана предимно за захранване на петролните платформи, тъй като Русия навлиза все по-навътре в Арктика да прави сонди и да добива нефт и газ, за което се нуждае от електроенергия по тези отдалечени места. Виталий Трутнев, който отговаря за изграждането и експлоатацията на плаващи атомни електроцентрали в \"Росатом\", каза, че тези блокове ще \"доставят електроенергия и топлинна енергия за най-отдалечените райони, като подкрепят растежа и устойчивото развитие\". Той каза, че използването на такива плаващи реактори може да спести 50 000 тона емисии от въглероден диоксид годишно. Шлепът първоначално е трябвало да бъде зареден в Санкт Петербург, но тази работа е била преместена в Мурманск поради загриженост в страните по Балтийско море.", "date": "2018.05.19", "title": "Русия официално откри първата в света плаваща АЕЦ"}
{"url": "http://standartnews.com/balgariya/otkriha_200_kg_nelegalen_tyutyun_paketiran_za_prodazhba-371755.html", "text": "В дома на врачанин са открити 200 килограма нарязан и пакетиран за продажба незаконен тютюн без български акцизен бандерол. Това съобщиха от Областната дирекция на МВР. Тютюнът е разкрит при спецакция на полицаи на сектор \"Противодействие на икономическата престъпност\". При акцията в петък е спрян за проверка автомобил \"Мерцедес С450\", зад чийто волан бил криминално проявен и осъждан 40-годишен мъж от Враца. След това служителите на реда го придружили до дома му във Враца, където били открити 15 чувала тютюн, подготвен за продажба в малки разфасовки. Врачанинът е задържан в ареста за срок до 24 ч. По случая е образувано досъдебно производство.", "date": "2018.05.19", "title": "Откриха 200 кг нелегален тютюн, пакетиран за продажба"}
{"url": "http://standartnews.com/lyubopitno/prints_hari_i_megan_shte_sa_hertsog_i_hertsoginya_na_saseks-371738.html", "text": "Принц Хари и Меган Маркъл ще бъдат известни като херцог и херцогиня на Съсекс след сватбата си днес, обявиха от Бъкингамският дворец само часове преди церемонията, предаде БГНЕС. \"Днес кралицата има удоволствието да даде титлата херцог на принц Хари от Уелс, чиито титли ще бъдат херцог на Съсекс, граф Думбартън и барон Килкил\", се казва в изявление. \"Принц Хари по този начин става Негово Кралско Височество, херцог на Съсекс, а г-жа Меган Маркъл по силата на брака ще стане Нейно Кралско Височество, херцогинята на Съсекс\".", "date": "2018.05.19", "title": "Принц Хари и Меган ще са херцог и херцогиня на Съсекс"}
{"url": "http://standartnews.com/lyubopitno/znamenitite_gosti_na_svatbata_na_prints_hari_i_megan-371739.html", "text": "Първите гости на сватбата на принц Хари и Меган Маркъл започнаха да пристигат в църквата „Сейнт Джордж\" в замъка „Уиндзор\". Сред тях са американската телевизионна водеща Опра Уинфри, Дейвид и Виктория Бекъм и Джордж и Амал Клуни. Актьорът Идрис Елба и музикантът Джеймс Блънт също пристигнаха за церемонията. Сестрата на Кейт Мидълтън – Пипа Мидълтън, и съпругът ѝ Джеймс Матюс също бяха уловени от фотообективите. Британският премиер Тереза Мей, която като други политици не е поканена на кралската сватба, поздрави принц Хари и Меган Маркъл на страницата си в \"Туитър\". \"Най-добри пожелания на принц Хари и Меган Маркъл в деня на сватбата. На всички, присъединяващи се към националните празненства по улиците и на други места, пожелавам чудесен ден\", написа Тереза Мей.", "date": "2018.05.19", "title": "Знаменитите гости на сватбата на принц Хари и Меган"}
{"url": "http://standartnews.com/lyubopitno/paraklisat_v_uindzorskiya_zamak_e_emblematichno_myasto_za_kralskoto_semeystvo-371741.html", "text": "Дворцовият параклис \"Сейнт Джордж\" в Уиндзорския замък беше избран за сватбата на принц Хари и Меган Маркъл като емблематично място за празниците на британското кралско семейство, съобщи АФП. Внушителната сградата в готически стил е построена през 15-и век. Тя е посветена на светеца-патрон на Англия и е пряко под разпоредбите на британската корона. Много членове на британското кралско семейство са я избирали за важни церемонии - кръщенета, сватби, погребения. Сватбите, организирани там, са около 15. Традицията поставят Едуард Седми и датската принцеса Александра през 1863 г. Последват ги много деца на кралица Виктория. Там беше и кръщенето на принц Хари през 1984 г., както и конфирмацията на брат му Уилям през 1997 г. Баща им принц Чарлз избра храма \"Сейнт Джордж\" за службата, когато сключи брак със сегашната си съпруга Камила през 2005 г. Сградата може да побере 800 души. В нея беше и опелото на кралицата-майка Елизабет през 2002 г. Тя е погребана там до своя съпруг крал Джордж Шести. В храма \"Сейнт Джордж\" почиват също Хенри Осми, Едуард Шести, Чарлз Първи, Джордж Четвърти и Джордж Пети. В храма се водят служби, когато кралица Елизабет Втора отсяда в Уиндзорският замък - една от трите й официални резиденции. Обикновено там се отслужва великденската меса, на която присъства кралското семейство. През 2018 г. в дворцовия параклис \"Сейнт Джордж\" ще бъде и сватбата на принцеса Юджини, дъщерята на принц Андрю. Сватбената церемония на принц Хари и Меган Маркъл ще започне в 12 ч. местно време (14 ч. българско време). Ще я води преподобният Дейвид Конър, доайен на храма. Кентърбърийският архиепископ Джъстин Уелби ще води размяната на обети. След края на церемонията младоженците ще обиколят Уиндзор с каляска и конен ескорт, преди да отидат на обедния прием, който ще даде в тяхна чест кралица Елизабет Втора в банкетната зала \"Сейнт Джорджис хол\" на Уинзорския замък.", "date": "2018.05.19", "title": "Параклисът в Уиндзорския замък е емблематично място за кралското семейство"}
{"url": "http://standartnews.com/lyubopitno/hora_ot_tsyal_svyat_se_sabraha_pred_uindzorskiya_zamak-371737.html", "text": "Фенове от цял свят, облечени елегантно като кралски особи, се събраха пред Уиндзорския замък, за да гледат сватбата на принц Хари и Меган Маркъл, съобщиха световните информационни агенции. \"Тук съм за големия ден, за да ги поздравя. Те подкрепят Общността на нациите\" - каза Джоузеф Афрейн от Гана, издокаран в костюм с жилетка и очила, декорирани с британския флаг. Каролайн Уагстаф пък се е постарала да съперничи на бабата на принц Хари - кралица Елизабет Втора с корона и ешарп и характерното й ръкомахане.  Времето се очаква да е слънчево, с лек освежаващ бриз. Фенове от цял свят, облечени елегантно като кралски особи, се събраха пред Уиндзорския замък, за да гледат сватбата на  Най-пламенните фенове застанаха пред огражденията още преди дни. Всички очакват да видят булката, роклята й и на кой дизайнер се е доверила. Принц Чарлз, бащата на младоженеца, ще отведе Меган Маркъл до олтара, защото нейния баща претърпя сърдечносъдова операция преди дни. Никой не знае дали принц Уилям ще бъде сериозен в речта си на кум или ще използва възможността да се пошегува с по-малкия си брат и лудориите му. Сватбата на принц Хари внася нещо ново в британската монархия - американка със смесена кръв се издига до най-висок ранг в нея. Има всички признаци, че Меган очарова британците. Фенове от цял свят, облечени елегантно като кралски особи, се събраха пред Уиндзорския замък, за да гледат сватбата на принц Хари и Меган Маркъл Обявяването на брака им в грандиозния дворцов параклис \"Сейнт Джордж\" ще бъде нова фаза и за принц Хари, който вече загърби миналото си на лошо момче и се вживя в ролята на посланик на кралското семейство, ангажиран с много благотворителни каузи. И двамата младоженци се надяват семейството им да започне бързо да се увеличава. Това ще е ден за размисъл и радост и за 92-годишната кралица Елизабет Втора и 96-годишният й съпруг принц Филип. Тя ще види как внукът й сключва брак с жена, която му носи щастие, а той често е казвал, че именно това му липсва в живота. Вчера кралица Елизабет Втора прие на чай майката на булката Дория Рагланд.", "date": "2018.05.19", "title": "Хора от цял свят се събраха пред Уиндзорския замък"}
{"url": "http://standartnews.com/lyubopitno/serina_uilyams_v_palniya_si_blyasak_na_svatbata_na_hari_i_megan-371740.html", "text": "Сватбата на британския принц Хари и американската актриса Меган Маркъл привлича погледите на милиони любители на приказния дворцов живот. Сред онези, които ще имат честта от близо да наблюдават пищната церемония ще е и една кралица - тази на тениса. Бившата номер 1 в световната ранглиста показа стъпка по стъпка как се подготвя за грандиозното събитие, което може да гледате пряко по bTV. Серина заложи на рокля в розово и интересна шапка, която е задължителен аксесоар за тези събития. Тя ще бъде придружена от своя съпруг - Алексис Охенян, който пък е с безупречен фраг. Компания в приготовленията им прави малката им дъщеря Олимпия.", "date": "2018.05.19", "title": "Серина Уилямс в пълния си блясък на сватбата на Хари и Меган"}
{"url": "http://standartnews.com/lyubopitno/kralskata_svatba_svatovete-371742.html", "text": "Една американска актриса става част от голямото британско кралско семейство, за което знаем много. Но какво знаем за семейството на булката? Когато се срещат, бащата на Меган – Томас Маркъл, е осветител в телевизионни продукции, а майка ѝ Дория е била момиче за всичко в телевизията. Томас Маркъл е една от основните причини Меган да избере телевизионна и кино кариера. Той е дългогодишен главен осветител на сериала „Женени с деца\". Родителите на Меган се развеждат, когато тя е на 6 години и бъдещата херцогиня остава да живее с майка си. Дория Рагланд е афроамериканка от Лос Анджелис. Учител по йога и социален работник в Калифорния, и по думите на дъщеря ѝ – най-важният човек в живота на Меган. И докато майката Дория прекара дните преди сватбата в кралския двор, бащата съобщи, че няма да присъства на церемонията след като се забърка в скандал с британски папарак, от когото взе 100 хил. лири, за да му позира. И... кралското семейство. Хенри Чарлз Алберт Дейвид, или принц Хари, е вторият син на принц Чарлз и принцеса Даяна. Чарлз, принц на Уелс, е прекият престолонаследник на британския трон. Той е най-големият син на кралица Елизабет II и принц Филип, и най-дългогодишният претендент за трона. Описват го като интелигентен, сдържан и малко странен. Активен природозащитник. И макар Чарлз да е престолонаследникът, най-известният член на кралското семейство е Даяна, принцесата на народа. Даяна Спенсър е с благородническо потекло. Познава Чарлз, който е с 13 години по-голям, от дете. На 20 години Даяна става негова жена и принцеса на Уелс. Бракът им продължава 15 години, през които любовта на британците към принцесата на народа стига невиждани за кралския двор размери. Даяна умира при катастрофа година след развода. Принц Хари казва, че след смъртта на майка си заровил глава в пясъка, а човекът, който го е извадил от това състояние е Меган. Британският принц Хари и Меган Маркъл си казват „Да\" в Уиндзорския замък Днес в Бъкингамския дворец влиза по-голяма от мъжа си, разведена холивудска актриса с афроамериканска кръв. Мнозина залагат, че тъкмо тя има шанс да се доближи по популярност до лейди Ди. А на Хари и Меган им предстои да изграждат общото си бъдеще, което започнаха с разбиването на традиции и клишета.", "date": "2018.05.19", "title": "Кралската сватба: Сватовете"}
{"url": "http://standartnews.com/lyubopitno/printsovete_hari_i_uilyam_pristignaha_v_uindzor_v_uniformi-371745.html", "text": "Принц Хари и неговият кум принц Уилям пристигнаха в замъка \"Уиндзор\" малко повече от 20 минути преди началото на сватбената церемония на по-малкия брат. Двамата са облечени в еднакви военни униформи. Те влязоха в църквата \"Сейнт Джордж\" около 20 минути преди началото на венчавката на Хари и избраницата му Меган Маркъл.", "date": "2018.05.19", "title": "Принцовете Хари и Уилям пристигнаха в Уиндзор в униформи"}
{"url": "http://standartnews.com/lyubopitno/megan_markal_vleze_v_uindzorskiya_zamak_-371748.html", "text": "Мегъл Маркъл влезе в Уиндзорския замък.  Там я очакваха принц Хари, кума принц Уилям и гостите. ", "date": "2018.05.19", "title": "Мегън Маркъл влезе в Уиндзорския замък"}
{"url": "http://standartnews.com/lyubopitno/svatbenata_tseremoniya_na_megan_i_hari_zapochna-371749.html", "text": "Сватбената церемония на Мегън и Хари започна. Всеки момент принц Хари и Меган Маркъл ще си кажат \"Да\". Очаквайте подробности!", "date": "2018.05.19", "title": "Сватбената церемония на Мегън и Хари започна"}
{"url": "http://standartnews.com/balgariya/standart_sabra_liderite_za_yubileya-371763.html", "text": "Звездно присъствие от известни личности огря кортовете на СК \"ДЕМА\" за юбилейното 15-о издание на тенис турнира \"Лидерите\" за купите на \"Стандарт\" и БФТ. Видният кардиохирург и директор на УМБАЛ \"Света Екатерина\" проф. Генчо Начев и бащата на валутния борд Красимир Ангарски по традиция бяха сред първите ВИП участници пристигнали в оазиса за спорт в столицата. След тях дойдоха бившия служебен премиер и председател на НС проф. Огнян Герджиков и партньора му доц. Борислав Великов, също екс шеф на парламента. Бившият бос на \"Локо\" СФ Николай Гигов не пропусна да дойде и да вдигне градуса около кортовете с неизменните си шеги. Доайенът в турнира Боби Костурков също хвана ракетата заради \"Стандарт\", като преди да почне да играе разказа на участниците много интересни история от надпреварата. В рамките само на 20-ина минути бистрото на водещия спортен комплекс \"ДЕМА\" събра всички 26 двойки, които освен кафе получиха и още топлия съботен \"Стандарт\", за да се информират за най-важните новини. Малко след 10 часа шефката на комплекса Мариана Ненова, зам.главния редактор на \"Стандарт\" Васко Вълчев и Георги Дончев от БФТ поздравиха участниците и дадоха старт на 15-ото издание на \"Лидерите\". След това и главния редактор на любимия вестник Славка Бозукова поздрави лично всеки един от участниците, пожела им успех и зае място на трибуните, за да наблюдава оспорваните битки. Жребият отреди на централния корт да се играе и дербито на първа група проф.Начев/Коста Денчев - проф. Герджиков/доц.Великов. В неотразим стил тандемът на кардиохирурга спечели мача с впечатляващото 6:0. Впоследствие проф. Начев и партньора му записаха още 2 победи и стигнаха без проблем на полуфинала. Там обаче двамата бяха спрени от изключително обиграната двойка бизнесмени Косьо Илиев/Иво Върбанов, който утре ще играят от 11,00 ч за втора купа от \"Лидерите\" в групата 55+. Техният съперник ще бъде определен от двойките Сашо Йовков/Георги Илиев - Светлозар Костадинов. Много красив тенис имаше и в групата до 55 г. Там с ниво над всички блесна двойката Краси Велчев/Рангел Марков. Почнаха с 2 убедителни победи, а в решителната битка за първото място в групата те надиграха с 6:4 тандема Ники Гигов/Наско Костов. От 10,00 ч днес те ще имат решаващ мач срещу бившите победители в турнира Иван Каневчев (БФСки)/Генчо Генчев. В другия полуфинал Гигов/Костов ще мерят сили с изключително обиграната двойка Анжел Ангелов/Николай Божков. Финалите и в двете групи ще са от 11,00 ч. При смесените двойки архитект Таня Дикова и шефа на ТК \"Левски\" Явор Цаков отново показаха стил, но започнаха с красиви загуби. Въпреки контузията в коляното шефът на ТК \"Дипломат\" Ники Божиков и партньорката му Жанет Сайтова записаха набързо 2 победи и днес ще се борят за купата. Семейство Йоана Андреева и Бойко Васев дойдоха на кортовете с 4-месечната си щерка и 4-годишния й батко, но това не им попречи да постигнат победа и загуба в първите 2 срещи, и да съхранят шансове за купата. Освен на двойки мъже с шанс за дубъл са строителния бос Георги Тодоров (Контракт сити) и спортния корифей Сашо Йовков. На двамата партнират съответно Елвира Вергиева и многократната шампионка в турнира, но на двойки жени Диди Божинова.", "date": "2018.05.19", "title": "\"Стандарт\" събра Лидерите за юбилея"}
{"url": "http://standartnews.com/balgariya/prof_konstantinov_samite_zapadni_balkani_sa_vinovni_da_nyama_konkretni_angazhimenti_na_es_kam_tyah-371752.html", "text": "Проф. Михаил Константинов в интервю за обзорното предаване на Радио „Фокус\" „Това е България\". Водещ: 17-ти май е ден на върховно постижение за българската дипломация, защото на него през 1913 година в Лондон е сключен мир, който слага край на Балканската война при изключително изгодни за България условия. Какви паралели можем да открием между събития и процеси около двете дати – 17 май 1913 година и 17 май 2018 година? Въпросът е към проф. Михаил Константинов. Михаил Константинов: Това е 105-годишен интервал от време, който разделя двете събития. И двете събития са очевиден успех за българската дипломация. Друг е въпросът, какво следва по-нататък, защото след Лондонския мирен договор, както знаем, настъпват неприятни събития. Имаме Междусъюзническа война, която е неуспешна за България – България понася териториални загуби в резултат на Междусъюзническата война, губи Добруджа, губи завоеванията срещу Турция. Така че аз се надявам, че сега нещата са много по-добри, защото така поне изглеждат – добри за България. Друг е въпросът, че това, което очаквахме да се случи на този 17 май 2018 година, не се получи точно в тази форма. Резултатите са доста по-скромни, и по-скоро клонят към нещо, което го наричаме успех на срещата в това, че изобщо е имало среща. Европейските лидери, разбира се, не се и занимаваха само с Балканския проблем, те обсъдиха своите бъдещи отношения със САЩ, знаете, че се взе решение да бъдат подкрепяни европейски фирми, които попадат под санкциите на САЩ. Изобщо нещата стават доста интересни и застъпваме в епоха, в която съюзници, бивши съюзници вътре в НАТО започват да налагат икономически санкции една на друга. Това е доста абсурдна ситуация, от която се надявам скоро да излезем. Но така или иначе, България каквото можа, направи. Това беше признато от всички други участници в срещата, но и нямаше как много повече неща да се случат. Виждате скептицизмът на големите държави – най-големият скептицизъм е при французите. Очевидно Макрон и хората около него не са склонни на никакви компромиси и те имат своите основания. Аз се надявам поне по проблемите по транспорта, които са особено важни за България, да имаме благоприятно за нас решение. Но това също остана без решение, тепърва ще има разговори и там. Както се казва, важна стъпка, но не голяма. Стъпката е малка. Водещ: Кое би могло да е едното наум, с което според премиера, участниците в срещата са си тръгнали? Михаил Константинов: Едното наум е, че нещата се казаха, но не се доизказаха съвсем, защото част от участниците очакваха да получат, ако не конкретна дата, то поне пътна карта. Точно това не се случи. Виждате, че никакви срокове няма, говори се пожелателно – кой когато е готов и т.н. Водещ: Няма и конкретни ангажименти, проф. Константинов. Михаил Константинов: Няма и конкретни ангажименти, да. Изобщо нещата висят. Затова са виновни до голяма степен и балканските държави – тези 6 държави от Западните Балкани, защото те не успяха да демонстрират, че са решили проблемите помежду си. А Европейският съюз в никакъв случай няма да приеме нови членове, които имат тежки териториални взаимни претенции една спрямо друга. Най-тежкият проблем, разбира се, е Косово, но има и други проблеми. Знаете, че и държавата Босна и Херцеговина е много странно образование. Тя всъщност лично според мен е държава пред разпадане. Република Сръбска, която мисля, че не беше и представена отделно от своя президент, има силни тенденции да се слее със Сърбия, и това ще означава край на сегашната Република Босна и Херцеговина. Така че на Западните Балкани е проблемът да седнат и да изгладят противоречията помежду си. Успех обаче е това, което заявиха македонците и гърците, а именно че са почти са решили проблема с името. Въпреки че решението не го чухме. Водещ: Докато не го чуем, че като решение е взето – няма решение. Михаил Константинов: Да. Не го чухме, но ако те това поне направят до края на месеца, с това ще се запомни цялата история. Така че дай Боже, поне да чуем скоро време, че наистина има едно компромисно име, което двете страни приемат и това ще отпуши пътя на Македония за по-тясна интеграция. Водещ: Как ще се развие процесът оттук нататък, проф. Константинов, защото някак останахме с впечатлението, че отговорът на този въпрос се претупа? Михаил Константинов: Ние няма как да мислим за Западните Балкани, за техните европейски перспективи само затворени в рамките на Европа. Има световни процеси, които са доста бързи, неприятни, и които са далеч от своето решение. Има няколко точки на конфликти, които буквално отиват към бързо решение не в добрия смисъл на думата. Можем да изброим: първо, Сирия. Защото за Сирия всеки си има някакво становище, там е много тежък проблемът. Става въпрос за Левантийското находище на газ, най-голямото в света. Това е цялата история. Ако мислите, че това е свързано с човешки права и такива ми ти работи, няма такова нещо. Там въпросът е: кой ще получи достъп до Левантийския басейн. Там решение бързо няма. Второто, което виждам, е силната позиция на Турция. На мен лично не ми е ясно, какво иска Ердоган. Може би трябва да изчакаме да видим изборите, за да видим накъде ще тръгне страната. Водещ: Тя изтегли посланика си от САЩ. Това е много любопитно. Михаил Константинов: Да, изтегли от САЩ, не само от САЩ, и някои там държави, които подкрепиха откриването на посолството. Там пък палестинската автономия си изтегли посланиците. Между другото, това, което се случи по време на нещо като малка интифада, беше наистина много, много тъжно, и много потискащо, защото загинаха 60 души, сред които и млади хора. Но тук трябва да признаем и много деструктивната роля на „Хамас\", защото те всъщност подкокоросаха хората да излязат. Аз се чудя, като са толкова героични, защо ръководителите на „Хамас\" не отидоха да поведат протеста, пратиха малолетни деца да участват в този протест, тоест, малолетни граждани на Ивицата Газа. В крайна сметка, те какво си представяха – че Израел ще отвори границите, и те ще могат да минат, и да правят каквото искат. Няма как да стане това. От една страна, Израел може би използваха прекомерна сила, но те показаха как се пази граница. Така се пази име. И това трябва да бъде изключително важен и тежък урок за европейците. Рано или късно ние ще се сблъскаме с подобен проблем, когато десетки хиляди, може би стотици хиляди души ще се опитат да минат през телените мрежи и да влязат тук насилствено. Ние от сега трябва да знаем, какво ще правим – ще използваме ли сила, какъв обем сила, ще се предаваме ли. Разбирате ли, това са въпроси, които като не ги задаваме, те не изчезват. Като замитате един въпрос под килима, това не се решава по този начин. Ние отсега трябва да знаем, какво ще правим и категорично да го заявим. Израелците в това отношение постъпиха честно. Те казаха: „Не влизайте, ще употребим сила\". И показаха, че употребяват сила, която, разбира се, имаше трагични последствия. Винаги загубата на човешки живот е голяма трагедия. Ето виждате какви събития се развиват. И те няма да ни се разминат. Ако някой си мисли, че ще ни се разминат, няма да се случи. Освен това, нали знаете какво ще стане в Италия – те се разбраха двете партии – Петте звезди и Лигата, вероятно ще има най-антиевропейското правителство в цялата следвоенна история на Италия. Само дето няма да излизат от НАТО и от Европейския съюз – за това са се разбрали, но ще направят всичко възможно да вгорчат живота на тези две организации, защото разочарованието в Италия е огромно. Италия беше оставена сама да се справя с един мигрантски поток, който не тя е предизвикала. Разбира се, италианците имат някаква вина за това, което се случи в Либия, но в крайна сметка те бяха оставени на вълците. В Северна Европа стояха някакви хора, говориха глупости от типа: „Елате всички\". Абсолютна дивотия как всички ще дойдат и къде ще отидат. И тези „Елате всички\" къде се отправиха? Отправиха се към гръцките острови и след това към италианския бряг. В Италия има десетки градове, които в буквалния смисъл на думата не стават за живеене. Те са просто градове под обсада, но под най-тежка обсада. Там хората не знаят какво да правят. И могат да вземат кой знае какви мерки. И затова резултатът от изборите в Италия е такъв. Ако има избори в Гърция, не искам да съм лош пророк, но резултатът ще бъде много подобен. Могат да дойдат много силни националисти, които да прибягнат до силово решаване на проблема с мигрантите по гръцките острови. Да не говорим, че Турция и Гърция са пред явно сбиване. Те само дето не почнаха да си свалят по 1-2 самолета на ден, което може да настъпи във всеки даден момент, и ще бъде страшно. Така че нещата хич не се развиват добре, но това е, което се случва. Ако трябва да обобщим: битката е за ресурси. Ресурсите се свършиха и сега, в момента подялбата на ресурсите няма как да стане по мирен път. Водещ: Проф. Константинов, от срещата в София и от изявленията на нея направиха изключително впечатление коментарите и поведението на френския президент Еманюел Макрон. Очевидно, че те се превръщат в знакови за европейската политическа сцена и показват, че Франция не е готова да прави компромис в името на европейска идея или на каквото и да е друга лексика от досега съществуващия Европейски съюз. Михаил Константинов: Така е, и това донякъде е разбираемо, защото между другото не трябва да забравяме Макрон под какъв огромен натиск е поставен у дома. Той играе силният човек навън, но всъщност положението му вътре в страната съвсем не е за завиждане. Срещу него има надигнати огромни сили, включително профсъюзи със съпротива срещу реформи, които той иска да въведе и т.н. Не забравяйте и друго, че Франция действително изглежда силна и добре отвън и с доста добре функционираща армия, но тя има гигантски външен дълг. Не знам колко трилиона дължи, но това са суми, по които те годишно трябва да плащат лихви. Така че всеки французин мисля, че дължи по около 150 хиляди евро навън. Значи, още веднъж ще повторя – между 100 и 150 хиляди евро всеки французин дължи, без даже да го знае. Да, но някой ден хората, които са ги дали тези пари, ще дойдат да си ги поискат, което допълнително ще влоши положението във Франция. Изобщо нещата не са прости, а трябва да се запази разум. Европа трябва да е единна пред лицето на Брекзит, който ще се случи всеки момент догодина. Трябва да се признаят грешките, които се направиха. Засега грешките се признават с половин уста. Германската политическа класа си призна, че е сбъркала през 2015 година, но някак си така между другото – „Малко сбъркахме\". Не сте сбъркали малко, сбъркахте много. Това трябва да бъде ясно и честно казано на европейските народи. Те ще разберат. Както се казва, системата е „Иване, кажи си\". Да си кажат: „Сбъркахме\", да се извинят пред своето население, което беше подложено на тежък натиск, на неприятности и да поискат доверието на хората. Това е. Няма да стане с лъжи и политически коректни такива бръщолевения. Хората искат истината, а не лицемери въжеиграчи. Но аз се надявам, че на европейските политици накрая ще им дойде акълът. Ако не им дойде, някой ще им го вкара този акъл по друг начин. Да не дава Господ. Водещ: За съжаление, може и да не се случи, защото изборите са догодина, с което мандатите свършват, и сякаш се наблюдава умора у лидерите на европейските институции и желание за тупкане на топката – да мине по-спокойно времето. Михаил Константинов: Точно така. Но там е работата, че това, което се случва в момента, в много голям мащаб ще се случи между 23 и 26 май догодина, когато са европейските избори. И може да има един Европейски парламент, съвършено различен от този, който е в момента. Тези благи хора, които стоят горе и говорят приятни, мазни работи, могат да бъдат заменени от едни, които доста ще приличат на лидерите от средата и от първата половина на ХХ век. Мога да ги изброя кои са тези лидери, въпреки, че техните имена са в момента табу, никой не ги казва, но ние трябва да ги имаме предвид – това са Мусолини, Хитлер, Сталин – това бяха лидерите през първата половина на миналия век. А сегашните изглежда са забравили, тази работа как се случи. Това не е хубаво да се забравя историята. Който си забравя историята, ще я повтори, и то по трудния начин. Водещ: Вторият път повторението на историята е фарс. Знаем го това. Михаил Константинов: Точно фарс, да. Водещ: Проф. Константинов, като се върнем пак отново тук, при нас на Балканите, какво ще бъде поведението на балканските лидери след тази среща? Да не се случи като преди 105 години – „съюзници-разбойници\"? Михаил Константинов: Аз искрено се моля за това, този опит, който балканските държави са натрупали, да доведе до позитивни политически промени в мисленето на техните ръководители. Макар че историята ни учи на това, че никой не се учи от нея, за голямо съжаление. Но има като че ли шанс, защото в крайна сметка като че ли някакъв разум се проявява. Ето, виждате, дори самият факт – отново ще дойдем до първата мисъл – самият факт, че срещата се състоя, наистина е успех. Дойдоха тези хора, седнаха на една маса, стиснаха си ръцете, което също не е малко. В крайна сметка, когато има човешки контакт между лидерите, като че ли междудържавните отношения много по-лесно се решават. Това не е никак маловажно. Когато сте видели един човек в очите, когато сте стояли на една маса и сте говорили, някак си не е толкова лесно да се прибереш в къщи и да му забиеш ножа в гърба. В този смисъл аз съм силно умерен оптимист. И да, срещата беше успех за България – толкова е можело да се направи. Може на някой да му се струва малко, но обективните обстоятелства са такива. България направи всичко възможно по много добър начин, но толкова. Това е – имаше среща, дай Боже, разговорите да продължат.", "date": "2018.05.19", "title": "Проф. Константинов: Самите Западни Балкани са виновни да няма конкретни ангажименти на ЕС към тях"}
{"url": "http://standartnews.com/lyubopitno/prints_hari_narushava_traditsiyata_slaga_brachna_halka-371754.html", "text": "Принц Хари ще наруши традицията и ще носи брачна халка на безименния си пръст на лявата ръка, съобщиха Ройтерс и ДПА. Обикновено представителите на кралското семейство от мъжки пол не слагат този венчален символ. Брачната халка на Меган Маркъл ще е съобразена с традициите и ще бъде от уелско злато. Прабабата на принц Хари, кралица Елизабет и по-късно кралица-майка, е първата, чиято халка е изработена от уелско злато, когато се омъжва за бъдещия крал Джордж Шести през 1923 г. Нейният пример е последван от сегашната кралица Елизабет, когато се омъжва за принц Филип през 1947 г. След това традицията се спазва от всички в кралското семейство, включително и от принц Уилям. Халката на Меган Маркъл е изработена от бижутерийната къща \"Клийв енд ко.\" в лондонската им работилница. През 1981 г. компанията \"Клогау\" подари на кралицата кюлче уелско злато от една от двете си мини, от което да бъдат изработвани халките на бъдещите кралски булки. Брачната халка на принц Хари е от платина с текстура. Венчалните пръстени и на булката и на младоженеца ще бъдат поверени най-напред на сватбената церемония в параклиса \"Сейнт Джордж\" на брата на принц Хари, принц Уилям, който е и негов кум.", "date": "2018.05.19", "title": "Принц Хари нарушава традицията: слага брачна халка"}
{"url": "http://standartnews.com/lyubopitno/megan_markal_tragna_ot_hotela_snimki-371743.html", "text": "Сватбата на годината. Принц Хари и актрисата и фотомодел Меган Маркъл ще станат семейство на церемония в Уиндзор. Булката вече излезе от хотела и тръгна към църквата \"Сейнт Джордж\". С нея в колата е майка й.", "date": "2018.05.19", "title": "Меган Маркъл тръгна от хотела (СНИМКИ)"}
{"url": "http://standartnews.com/lyubopitno/prints_hari_i_megan_markal_si_kazaha_da-371758.html", "text": "Принц Хари и Меган Маркъл си казаха \"Да\". Сватбената церемония се провежда и в момента в църквата \"Сейнт Джордж\" в Уиндзор. Внуците на бившия канадски премиер и синове на най-добрата приятелка на Меган Маркъл носеха шлейфа на булката.", "date": "2018.05.19", "title": "Принц Хари и Меган Маркъл си казаха \"Да\""}
{"url": "http://standartnews.com/lyubopitno/veche_sa_sapruzi_prints_hari_i_megan_markal_se_vrekoha_vav_vyarnost-371761.html", "text": "Британският принц Хари и американската актриса Меган Маркъл се ожениха пред повече от 600 гости в Уиндзорския замък. Церемонията, на която бяха обявени за съпруг и съпруга, се състоя във внушителния дворцов параклис „Сейнт Джордж\". Двамата си размениха брачни клетви и пръстени. Роклята на Меган Маркъл е на британската дизайнерка Клеър Уейт Келър – първата жена артистичен директор на френската къща за висша мода „Живанши\". Булката беше отведена до олтара от бащата на младоженеца – принц Чарлз. След венчавката следват обиколка с каляска и два приема – за официални гости и за близки и приятели на семейството. Принц Хари ще наруши традицията и ще носи брачна халка, на безименния си пръст на лявата ръка, съобщиха по-рано Ройтерс и ДПА. Обикновено представителите на кралското семейство от мъжки пол не слагат този венчален символ. Халката на Меган Маркъл е от уелско злато.", "date": "2018.05.19", "title": "Вече са съпрузи: Принц Хари и Меган Маркъл се врекоха във вярност"}
{"url": "http://standartnews.com/lyubopitno/keyt_midaltan_i_shaferite_na_svatbata_na_godinata-371760.html", "text": "Най-малките гости на сватбата на принц Хари и Меган Маркъл - шаферите, предизвикаха възхищение у гостите на церемонията в \"Уиндзор\". Децата на принц Уилям и Кейт Мидълтън - принц Джордж и принцеса Шарлот, пристигнаха в църквата \"Сейнт Джордж\", придружени от майка си. Кейт Мидълтън беше избрала бял тоалет, съчетан с обувки и шапка в същия цвят. Шлейфът на булката носеха близнаците, синове на най-близката приятелка на Меган и внуци на бившия канадски премиер.", "date": "2018.05.19", "title": "Кейт Мидълтън и шаферите на сватбата на годината"}
{"url": "http://standartnews.com/lyubopitno/broeni_chasove_do_svatbata_na_godinata_megan_markal_shte_kazhe_da_na_prints_hari-371731.html", "text": "Денят настъпи – само броени часове остават до сватбата на британския принц Хари и американската актриса Меган Маркъл. Двамата ще си кажат „да\" в параклиса \"Сейнт Джордж\" на замъка Уиндзор. Размяната на обети ще бъде извършена от архиепископа на Кентърбъри Джъстин Уелби, а самата брачна церемония ще бъде ръководена от епископ Дейвид Конър, настоятел на храма в Уиндзор. Принц Чарлз, бъдещият свекър на Меган Маркъл, ще я заведе до олтара, тъй като баща ѝ се възстановява след сърдечна операция. Принц Уилям ще бъде кум на брат си Хари, а Меган Маркъл избра да няма кума. На сватбата ще има десет малки шафери, сред които племенниците на принц Хари – принц Джордж и принцеса Шарлот. Посрещнахме световните лидери с уникален вкус от Карнобат vesti.bg Малко след сватбената церемония двамата ще се появят за първи път публично като съпруг и съпруга и ще преминат в процесия с карета по близо 3-километров участък в града. На сватбата са поканени 600 души, 2640 души ще имат възможността да наблюдават пристигането на булката и младоженеца в Уиндзор. Очаква се хиляди хора да се съберат по улиците, за да видят кралската двойка. От двореца Кенсингстън казаха, че принц Хари и годеницата му се надяват този момент да остане паметен за всички, които са се събрали в Уиндзор, за да усетят атмосферата на този специален ден. Сватбата на принц Хари и Меган Маркъл на живо можете да гледате в официалните канали на британското кралско семейство: Facebook - The British Monarchy Facebook page Twitter - @RoyalFamily, @KensingtonRoyal, @ClarenceHouse Instagram - @TheRoyalFamily, @KensingtonRoyal, @ClarenceHouse Youtube - The Royal Channel Принц Хари, който е пети поред в наследяването на престола, и Меган Маркъл - звездата от телевизионния сериал \"Костюмари\", оповестиха годежа си през ноември 2017 година.", "date": "2018.05.19", "title": "Броени часове до сватбата на годината: Меган Маркъл ще каже „да“ на принц Хари"}
{"url": "http://standartnews.com/balgariya/mlada_zhena_tarsi_pomosht_v_bitkata_si_s_raka-371744.html", "text": "Млада жена търси помощ в битката ѝ с рядка форма на рак. Приятели и непознати организираха мащабна кампания, за да ѝ помогнат. Орнела води тази битка от 2015 г.: киста в синусите ѝ се оказва рядка форма на рак, тя е 77-ият случай в света. Младата жена живее и се лекува в Англия. За кратко болестта ѝ дава почивка. После се завръща по-опустошаваща и безмилостна – когато въпреки всички прогнози вече е станала майка. Младата жена вярва, че ще успее и заради сина си Лука. „Прогнозата на лекарите е между 6 и 9 месеца живот, което ако не бях майка, нямаше да ми повлияе по същия начин, защото и преди това чух: „Година живот\".Сега е по-кратък периодът, но имам дете, което е под две години, и което може никога да не помни мама и мама колко го е обичала\", казва Орнела. Шансът според Орнела е в клиника в Германия, където ѝ предлагат алтернативно лечение. „И аз минах през плюсовете и негативите на клиниката, когато ми обясниха какво ще правят и че ще работят с моята лекуваща клиника в Англия, това ми даде сигурност. Казаха ми, ако това, което те предлагат, ако те наистина го направят, ако можеш да си го позволиш финансово, е нещо, което ще даде по-добри резултати на нашето лечение. И шансът от 0% ще стане 1%.\" Орнела има и подкрепата освен на семейството си, и на приятелите си. Кампанията, организирана от тях в социалната мрежа, е набрала 70% от необходимите средства. Въпреки че не липсват и негативни коментари заради избора ѝ на клиника. Лечението на Орнела може да струва между 80 и 120 хил. евро. „Искрено си пожелавам всичко това да има смисъл и след девет месеца да се срещна с тези хора и да им благодаря, че са ми дарили живот\", казва тя.", "date": "2018.05.19", "title": "Млада жена търси помощ в битката си с рака"}
{"url": "http://standartnews.com/balgariya/radoslava_nenova_iskam_boyan_da_ostane_legenda_ne_zhelaya_traur_i_cherni_lenti-371736.html", "text": "Радослава Ненова - жената, с която алпинистът Боян Петров живееше на семейни начала, сподели, че иска той да остане в историята като легенда, като \"нещо красиво\". \"Не желая да има траур и черни ленти. Дори на мястото, където работи – в Природонаучния музей, помолих да не спускат черно знаме, а българското\" каза тя пред NOVA. Ненова сподели още, че иска да получи дневника на алпиниста, където той записвал всичко, което преживява по време на експедиция. „Искам да събера всичко, написано от него, и да направя книга\", каза Ненова. Радослава Ненова: Винаги съм знаела, че не жена, а планина ще ми го вземе Тя е категорична, че след изчезването на Боян, не се сърди на планината, а напротив – обича я. „Със сина ми ще ходим в Тибет като на място, където ще се срещаме с Боян, а не като пред голяма надгробна плоча\", казва още Радослава.", "date": "2018.05.19", "title": "Радослава Ненова: Искам Боян да остане легенда, не желая траур и черни ленти"}
{"url": "http://standartnews.com/balgariya/protest_v_belashtitsa_sreshtu_dvete_karieri_nad_seloto-371751.html", "text": "Повече от 100 жители на Белащица излязоха на протест срещу двете кариери над селото. Поводът за недоволството им е инвестиционно намерение на предприятие, добиващо мрамор. Местните жители се обявиха срещу разширяването на кариерата. Те се оплакват от прах и разбити от камионите пътища. По данни на местния личен лекар, за последните 10 години в селото има бум на респираторни заболявания, които били най-чести при децата. Хората настояват след изтичането на концесионния договор през 2021 година, той да не бъде подновяван. В същото време от компанията са заявили намерение да копаят на площ от нови 50 декара, за да добиват инертни материали. Предстои Регионалната инспекция по опазване на околната среда и водите да реши дали разширяването на кариерата има нужда от екологична оценка.", "date": "2018.05.19", "title": "Протест в Белащица срещу двете кариери над селото"}
{"url": "http://standartnews.com/balgariya/zaharieva_imeto_ilindenska_makedoniya_e_potvarzhdenie_za_priznavane_na_obshtata_ni_istoriya-371735.html", "text": "Ако името Илинденска Македония наистина е предложено от премиера Зоран Заев и анализаторите, го приемам като потвърждение, че признават общата история. Това каза външният министър Екатерина Захариева за информацията, че Илинденска Македония е възможен вариант за ново име на Македония в предаването „Събуди се\" по Нова телевизия. „Илинденско-Преображенското въстание е на македонските и тракийските българи, участвали са над 70 офицери\", заяви тя. „Чу се това име, за нас беше изненада. Други 5 имена бяха на масата\", посочи Екатерина Захариева. „Дали това ще бъде името, не знам\", коментира тя. „В София премиерите на Македония и Гърция си говориха доста дълго и оповестиха, че са направили голяма крачка в преговорите. Изрично подчертаха, че това не е краят на преговорите\", изтъкна външният министър.", "date": "2018.05.19", "title": "Захариева: Името Илинденска Македония е потвърждение за признаване на общата ни история"}
{"url": "http://standartnews.com/balgariya/lilyana_pavlova_sreshtata_be_istoricheska_vsichki_lideri_si_tragnaha_ot_sofiya_sploteni-371733.html", "text": "Изминалата седмица бе изпълнена с много горещо теми, които бяха обсъждани по време на европредседателството ни. Лидерската среща ЕС- Западни Балкани беше важна исторически. Всеки дойде със своите проблеми и приоритети, а си тръгнаха по-сплотени. Това каза министърът за Българското председателство на Съвета на ЕС Лиляна Павлова в предаването „Панорама\" по БНТ. „Постигнатото в София може да се обобщи така: Резултатите за българските граждани - самочувствие, че сме достоен пълноправен член, че нашият глас има значение, че ни уважават. Може все още да сме далеч от желания европейски стандарт, но сме на прав път. За правителството е добра оценка за свършената работа. За Западните Балкани - оптимизъм, за лидерите това е обединение. Те си тръгнаха от София заедно. Всички казаха не бързайте, има дълъг път да се извърви, но посоката е вярна\", обясни Павлова. „Същността на ЕС е съюз, в който да си помагаме, който ни помага и обединява. Европа е различна, тя не е такава каквато беше. Никога не сме обещавали лесни решения и бърз път. Първият пробив бе това че всички заедно говорехме – едни си проговориха, седнаха на една маса. Това показа, че успяхме, постигнахме целта\", подчерта министърът за Българското председателство на Съвета на ЕС. „Убедена съм, че всички ще запомнят срещата в София, защото приятелството е път, по който трябва да вървим всеки ден. Една година по-късно ние имаме ясната подкрепа, визия и пътят напред. Преди това темата я нямаше в дневния ред на Европа изобщо\". \"Западните Балкани получиха ясен знак, че са част от Европа. Няма колебание дали да бъдат приети в съюза, а кога. Те направиха първата стъпка тук в София\", заяви Лиляна Павлова. „Оценките, които получихме през последните дни са красноречиви. Остава още много работа, която трябва да свършим до 1 юли. Благодаря на всички, които помогнаха за организацията и провеждането на председателството. Благодарение на всички тези хора, ние показахме, че София е един красив и спокоен град. Благодаря и за търпението на гражданите през последните дни, но всичко си струваше\", обобщи Павлова.", "date": "2018.05.19", "title": "Лиляна Павлова: Срещата бе историческа, всички лидери си тръгнаха от София сплотени"}
{"url": "http://standartnews.com/balgariya/tsvetan_tsvetanov_razgovarya_s_baronesa_nevildzhons_ot_kamarata_na_lordovete_na_velikobritaniya-371762.html", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов проведе работен разговор с баронеса Невил-Джонс - член на Камарата на лордовете и бивш министър по сигурността и борбата с тероризма на Великобритания (2010-2011 г.). Двамата се срещнаха в рамките на глобалния форум за сигурност „ГЛОБСЕК\" в Братислава, съобщиха от пресцентъра на ГЕРБ. Председателят на ПГ на ГЕРБ и баронеса Невил-Джонс обсъдиха предстоящото участие на Цветанов на форум, посветен на сигурността на Западните Балкани, който ще се проведе в Камарата на лордовете в Лондон в края на юни. Двамата коментираха и доклада на Камарата за ролята на Великобритания в региона след излизането й от ЕС. Баронеса Невил-Джонс подчерта важността, която Великобритания отдава на региона и потвърди, че е осъзната нуждата от ангажираност със страните на Балканите след Брекзит, особено по отношение на сътрудничеството в сектор „Сигурност\". Цветан Цветанов акцентира върху необходимостта от запазване на високо ниво на сътрудничество между Великобритания и системите за обмен на информация на ЕС между правоохранителните служби. „Така няма да има загуба на оперативни способности, които биха могли да навредят на колективната сигурност на ЕС\", посочи председателят на Комисията по вътрешна сигурност и обществен ред.", "date": "2018.05.19", "title": "Цветан Цветанов разговаря с баронеса Невил-Джонс от Камарата на лордовете на Великобритания"}
{"url": "http://standartnews.com/balgariya/zahladnyava_ochakvat_se_gradushki-371706.html", "text": "Днес температурите леко ще спаднат, а времето ще остане все така нестабилно. Главно в югоизточната част на страната ще се разивва мощна купесто-дъждовна облачност, ще има гръмотевични бури и на места валежите ще са интензивни и значителни по количество. Има условия за градушки. След обяд от запад валежите ще спират и облачността ще се разкъсва и намалява. Вятърът ще е слаб до умерен от север-северозапад. Ще е по-хладно, с максимални температури в повечето места между 20 и 25 градуса. Атмосферното налягане ще се повиши, ще бъде малко по-високо от средното за май.", "date": "2018.05.19", "title": "Захладнява, очакват се градушки"}
{"url": "http://standartnews.com/balgariya/sedmichen_horoskop_19__25_may-371707.html", "text": "Овен Използвайте дипломация, за да спечелите Вашите фантазии и желания са безгранични. Мислите мащабно, действате с визия за бъдещето, но не забравяте да украсите делника си. Присъствието на Венера от полето на Рак и на Меркурий от полето на Телец ви подтиква да си обръщате повече внимание. Не може да устои на изкушението на витрините, на предложенията. Изобретателността ще ви позволи да претворите видяното по шарения свят с подръчни средства в нещо, което ще впечатли всички. Сега можете да предлагате, защото другите са готови да приемат. Изполвайте новата ситуация за раздвижване на отношенията с колегите на работното място, с конкурнти или с клиенти, както и с хората, на които разчитате да придвижват важен за вас въпрос. За целта се доверете на способността си за свободно общуване с околните и света. Най-полезни ще са ви дипломацията и опита през между 21 и 25 май. Телец Бдете зорко над финансите Искате да пътувате, искате промени, искате силни изживявания, но първо прегледайте финансите си. Ще ви стане ясно, че не можете да се надскочите и да си затворите очите за реалността на фактите. А те казват, че са нестабилни, както и кондицията ви, която към момента не е може да поеме големи натоварвания. Предлагам ви на 24 и на 25 май да не се насилвате. При положение, че решите да загърбите очевидните истини, пригответе се да посрещнете последиците. Но като гледам настройката ви, сигурно ще се решите да рискувате. Бих ви подкрепила само при положение, че сте се въоръжили за борба с обстоятелствата с достатъчно на брой нестандартни творчески идеи. Така ще постигнете подобряване на материално-финансовото положение. За да избегнете всяка възможност за провал, на 21 и на 22 май обсъдите бъдещите си намерения с близки и доверени хора. Техните съвети могат да ви вдъхнат увереност. Близнаци Любопитството ви провокира Дойде моментът да сте самите себе си. Не е необходимо да се притеснявате, че сте разностранни, неразбираеми за околните или любопитни. Всички говорят за полезността на любознателността, която ни отваря очите за непознатия свят. Днес вие мислите по друг начин. Онова, което е интересно, ново, причудливо ще търси да ви открие, защото вижда във вас застъпник на правата си. В края на май стигнахме до времето за равносметка и за оценка, покрай които ще стигнем до задълбочената самооценка. Близнаците са онези, които първи ще разберат, че сега във въздуха лети любов. Но не онази плътската, а емоционално-сантименталната вълна, която може да залее всичко и всекиго. Те изпитват силни чувства и страст, които определено имат силата и способността да ги променят. Последните два дни от периода, 24 и 25 май, са моментът на истината за онова, което изпитват, за отношенията и за връзките. Открийте онези, които са или ще бъдат важни. Рак Силни дни - 24 и 25 май Толкова сте сериозни и сте съсредоточено делови. Краят на май е изнервящ и напрегнат период за мнозинството. Вие обаче ще отговорите достойно на изпитанията, които изпраща животът. Готови сте да работите неуморно. 24 и 25 май са вашите силни дни. През тях вие можете да постигнете неща, подготвяни с месеци и за броени часове да се насладите на успех, за какъвто не сте и мечтали. Парите и материалните блага не са вашата тема номер едно. Сигурно често ще чувате, че \"сит на гладен не вярва\". И е точно така. Не сте готови да омаловажите безхаберието и неинициативността да заобикалящите за техните финансови затруднения. След 25 май атмосферата се променя. Бъдете готови да давате обещания, след като стриктно претеглите собствените възможности, за да сте сигурни, че ще ги спазите. Припокриването на въздействията на Венера/Сатурн може да ви напрегне. Ще сте склонни да вярвате на всичко и на нищо. Някои ще действат едновременно лекомислено и инатливо в сферата на взаимоотношенията. Лъв Преодолявате напрежение с лекота Не всички, които през периода ще застават близо до вас, са ваши приятели. Имате подръжници, имате и защитници, но не липсват недоброжелатели. Мога само да кажа, че се обявяват в подходящ момент. През всеки ден от периода вие сте в състояние да се справите със създаваните от тях затруднения с лекота. Вярно е, че няма да се разминете без напрежение, но бързо ще забравите за него, когато разберете, че сте се разминали с по-сериозните конфликти. По никой начин не преувеличавайте способностите си, не тикайте под носа на другите самочувствието си. Днес се нуждаете преди всичко от спокойна атмосфера и време за реакция. А когато сте напрегнати, не сте съсредоточени. На всичко отгоре, обстоятелства ви напрягат и е напълно възможност някои да се почувстват неразположени. Знайте, че не сте в добра обща кондиция и внимавайте. Дева Заложете на сигурното Разумната и досетливата Дева. Тя е ваша собственост. Нейните черти са достойни за обрисуването на вашия зодиакален портрет. Заобикалящите  високо ги ценят и ви завиждат. Днес ще се опитат безцеремонно да си присвоят опит и мъдрост от тях и от вашето поведение. По това кой как се отнася към вас през тези дни, вие можете да разберете много за отношенията си. Не бихте постъпили разумно, ако се опитате да игнорирате този интерес или да се направите, че по никакъв начин не се вълнувате от интереса им, нито от мнението им. Това много бързо ще ви навлече неприятности. И вие ще знаете причината. Тогава ви остава да я отстраните овреме. Вкарайте в основата на своето поведение любов и чувства. Дайте воля на онова, което изпитвате. Заедно с еуфорията си давайте сметка, че има емоции и неща, които няма да се радват на дълготрайност. И все пак имат право на живот. 25 май е вашият преломен ден. Ако вече ви се е приискало да се върнете на земята и да заложите на сигурното, изберете точно тази дата. Везни Не оставяйте бизнеса и емоциите на самотек Обществото се нуждае от вашата способност да давате ясни, категорични и най-важното – справедливи оценки и решения. Ще имате много работа през периода и ще трябва да си сътрудничите с околните. По никакъв начин не приемайте горните думи като възможност да прехвърлите другиму задачите. Характерът на периода изисква да следите зорко онези дела, ситуации и отношения, на които държите или разчитате. Без контрола ви нещата няма да се случват по желания начин. Независимо от натовареността ви на работното място, в бизнеса ли по линия на обществената ви дейност, не оставяйте личните дела и отношенията на самотек. Контролирайте ги и дистанционно, докато отсъствате от дома си поради заетост. Вие се нуждаете от напредъка в професията и от чувството за присъствие на стабилно, сигурно пристанище зад стените на вашия дом. Скорпион Нова личност в кариерата ви Не бъдете самоуверени до забрава. Вие имате сили и качества да се справите със сложната ситуация, създавена от прехода от знака в знак на трите планети: Слънцето и Венера сменят тези дни своето небесно пристанище. Не спирате да се питате дали сте на прав път, дали усилията ви ще донесат очаквания резултат? При положение, че не сте се подлъгали по нечие ласкателство, което цели да ви подведе, ще вземете правилно решение. На 24 и на 25 май обстановката, а и атмосферата ще се менят бързо и често, а вие трудно ще влизате в крак с актуалните изисквания. Това не е толкова страшно. По-важното в случая е вашето внимание да е съсредоточено върху детайлите, да сте предпазливи при работа с режещи инструменти и при шофиране. Преди да стигнете до този момент, има нещо важно и съществено, което може да промени нещата в делника, стига да го допуснете до себе си: нова личност носи нови идеи и заряд на вашия професионален живот. Огледайте ги. Стрелец Въздържайте се от критики Не ви свърта на едно място. Делникът ви изтощава с неслучването на интересни събития или с битовизмите, които се трупат, независимо от решението ви да правите нещата там по нестандартен и творчески начин. Продължава да е все така актуална тенценцията, изваждаща на преден план по важност личността на човека до вас. Това не е по вкуса ви. Оттук до появата на недоразумения с различен характер няма да чакате дълго. Най-напрегнатите ви дни ще са в началото на периода. На 24–25 май си наложете да сте по-въздържани в оценки и критики - спестявате си главоболия, а и си оставяте време за занимания за разтуха. Толкова близко сте до предела на услията си запазите спокойствие, докато другите изпитват нервите ви, че е по-разумно да се отдадете на усамотение. В края на седмицата атмосферата се изпълва с нови планетни вибрации и вие ще обръщате повече внимание на партньора и семейните дела. Козирог Изберете компромиса пред сблъсъка Трябва да сте разумни. Обстоятелства, хора, събития ви предизвикват да реагирате импулсивно, емоционално или да вземете решение, водени от парещите мисли в главата си. Много ще ви е трудно днес да сте верни на природата си. Прагматичният Козирог не харесва моментите на неконтролируем емоционален поток и не иска точно тогава да се показва пред хора. А дните от 21 до 25 май са точно такива. Имате вариант да ги използвате за по-леки и неизискващи пълна концентрация задачи, както и да сгъстите дневната си работна програма, за да можете на спокойствие да прекарате свободните часове като се посветите на семейни дела и домашни занимания. Спокойствието на тази атмосфера, заедно с нарочни грижи за здравето, ще направят чудеса за напрегнатата ви психика. На 24 и на 25 май предпочетете компромиса в отношения пред нова конфронтация. Водолей Стрес до 23 май Днес животът ви е изцяло е под властта на настроението. Вие искате – нещата стават. Не желаете за ви забъркват в нещо и да ви правят страна по даден казус – нищо не се случва. Как го правите ли? Инатите се да примете чуждо мнение и сте изключително скептични по отношение и на предложенията. Не може да се живее дълго нащрек. Ще се наложи да се съгласите с мен и поради още една причина. Мнозина се усещат изморени, други – нестабилни и в лабилна кондиция. Трябва да ви го кажа, за да ви подтикна сами да разпределите така тежестите и отговорностите през седмицата, че да остава свободна част в програмата ви, която да използвате по предназначение – за стабилизиране на здравето. Трябва да си дадете сметка, че 20, 21 и 22 май са силно стресиращи дни. Вашето тяло и вашият дух са под натиска на обстоятелствата и под страха от провал или проблем. Време е да се отпуснете. След 23 май вашата ситуация показва видимо подобрение. Риби Риск от омагьосан кръг Продължавате да се вълнувате от събитията наоколо. Ангажирани сте да обяснявате и да пояснявате на заобикалящите колко е важно човек да е привърженик на определена кауза и да й се отдава. Към 23 май приоритетите, които застъпвахте в началото на годината, вече ви изглеждат, дори трябва да ви изглеждат архаични. Не можете да го обявите ей така. Искате да го направите, както следва и търсите опора във вижданията на околните. 24 и на 25 май е добре да използвате за синхронизирането на своите близкосрочни намерения с тези на близките ви. Още повече, че характерът на астрологическите фактори в края на май позволява да напредвате бързо там, където съсредоточавате усилията си. Тегли ви към тайнственото, непознатото, неразбираемото. Дано да не решите да използвате тези свои сила и способност за разнищването на стари спорове и конфликти. Така ще попаднете в омагьосан кръг.", "date": "2018.05.19", "title": "СЕДМИЧЕН ХОРОСКОП /19 - 25 май/"}
{"url": "http://standartnews.com/balgariya/ledeni_prespi_prez_may-371747.html", "text": "Ледени преспи през май – то това доведе силната градушка в Габрово. За много кратко време са паднали 31 л/кв. м, като повечето от тях са били именно под формата на лед. Доста порои имаше и в Сливен (24 л/кв. м) и Варна (22 л/кв.) Дъждът е паднал за много кратко време. Още порои и градушки до края на деня очакваме с по-голяма вероятност в Източна и Южна България.", "date": "2018.05.19", "title": "Ледени преспи през май"}
