{"url": "http://standartnews.com/lyubopitno/spodelyaneto_v_internet_za_pochivkata_predrazpolaga_kam_zabravyaneto_y-371093.html", "text": "Постоянното споделяне на моменти от живота в интернет може да наруши способността ни да запомним именно събитията, които искаме да запазим, съобщи ЮПИ, позовавайки се на американски учени. \"За нас не беше изненадващо, че използването на медии влошава паметта\", каза съавторът на изследването Ема Темпълтън от колежа Дартмут в Ню Хампшир и допълва: \"В края на краищата вършенето на няколко неща едновременно разсейва и е известно, че влияе върху паметта\". Според нея си струва да обърнем внимание на това, как \"само изваждането на телефона може да промени преживяването ни\". За първия от трите експеримента Темпълтън и колегите й привлекли почти 400 души и ги накарали да гледат две кратки видео лекции. Някои само гледали, а втора група си водела бележки - за себе си или да ги споделят с други. Имало и трета група, която трябвало да си води бележки за обстановката, а не за лекцията. Проследяването показало, че групата, която си водела бележки - за себе си или за споделяне, се разграничила от преживяването. В резултат доброволците запомнили по-лошо лекцията. Двата последващи експеримента били за разглеждане на църква. Участниците от едната група разглеждали църквата индивидуално, а от втората - по двойки. Някои снимали за себе си, други - да публикуват снимките във Facebook. Трети не правели снимки. Тестовете след обиколката седмица по-късно показали, че хората, които не правили снимки, когато разглеждали сами, запомнили най-добре подробностите. В групата, разглеждала по двойки, хората, които не снимали, също се представили по-добре от споделящите във Facebook, макар и наравно с правилите снимки за себе си.", "date": "2018.05.02", "title": "Споделянето в интернет за почивката предразполага към забравянето й"}
{"url": "http://standartnews.com/mneniya/egipet_pak_shte_stane_lyubimo_myasto_na_balgarite-371072.html", "text": "- Всъщност дипломатическите отношения между Арабска република Египет и България са сред най-старите отношения между вашата страна и арабските страни. През 2016 г. отпразнувахме 90 години от приятелските отношения между двете страни. Но нашите търговски и културни връзки са по-стари от тази дата. В Египет и България има много изследвания за идентифицирането на връзките между старата цивилизация  на фараоните в Египет и Тракийската цивилизация в България. Дипломатическите отношения между двете страни преминаха през много промени в зависимост от регионални и вътрешни обстоятелства. След демократичните промени в България и след приемането й в ЕС икономическите и търговските връзки са най-важната част от тези отношения, а на политическо равнище се стремим към по-голяма координация и разбиране между политическите институции на двете страни. Преди месец нашият помощник външен министър по европейските въпроси посети българското министерство на външните работи. Договорихме следващите политически консултации да се състоят във втората половина на тази година и да се видят възможностите за свикване на заседание на Съвместната икономическа комисия с цел да се финализират някои споразумения в културната и икономическата области. Освен това подготвяме посещението на египетския външен министър в България. - Бих искал да изясня някои неща за тези избори, които се състояха през март. Първо, това са първите президентски избори, организирани и наблюдавани от Националната избирателна власт /НЕА/. В миналото изборите бяха провеждани от Висшия избирателен комитет. Второ, НЕА е независима и суверенна институция, съставена от 10 членове, избрани от Висшия юридически съвет, включително председателите и заместник председателите на Касационния съд, Каирския апелативен съд и Държавния съвет. Според конституцията този орган е отговорен за целия процес на президентските или парламентарните избори в Египет - от приемането на документите на кандидатите до официалните и крайни резултати на вота. Трето, според египетската конституция, както и във всички демократични държави, има критерии и условия за кандидатите, които искат да участват в президентски избори, сред които подкрепа от 20 членове на парламента или 25 000 подписа от избиратели, които имат право да гласуват. Четвърто, военни на активна служба нямат право според закона да гласуват или да се кандидатират в президентски или в паралментарни избори. Пето, в последните президентски избори се кандидатираха двама - президентът Абдел Фатах ел Сиси и лидерът на партия \"Гат\" Муса Мостафа Муса. Много египетски, международни, граждански и неправителствени организации бяха поканени за официално наблюдение на президентските избори. Процентът на участието на избирателите в изборите бе голямо доказателство за демократичния им и прозрачен процес. Не трябва да се забравя, че в Египет ние се борим с тероризма като всеки ден египетски полицаи и военни губят живота си за неговото изкореняване. Походът за развитието на Египет трябва да продължи в интерес на египетския народ. Всеки ден сме свидетели как в резлични области в страната се откриват нови и големи икономически проекти. - Търговският баланс между Египет и България отбеляза рекорд миналата година. За първи път в историята на икономическите отношения между двете страни стокообменът надхвърли 1 милиард долара. - Египет продължава да бъде най-големият икономически партньор на България в Африка и Близкия изток. Двустранната ни търговия е даже по-голяма, отколкото търговията на България с някои европейски държави. Факт е, че Египет е един от основните икономически партньори на България извън Европейския съюз. Вероятно Египет е на пето място в списъка на икономическите партньори на България. - Да. В това отношение е важно да се посочат някои статистически данни за двустранната ни търговия през 2017 г. Двустранната търговия се увеличи с 41% в сравнение с 2016 г. Българският експорт за Египет нарастна с 26%, а вносът от Египет с 54%. Организирахме много икономически и търговски прояви в София с цел да развиваме търговските връзки. Например визита на египетски бизнесмени от Египетския съвет за устойчиво развитие през февруари 2016 г., а в Българската търговска камара се състоя икономически форум с над 70 компании. Обсъдени бяха възможностите за укрепване на търговските връзки между двете страни. - Много български компании от различни области се интересуват от инвестиране в Египет във възобновяема енергия, строителство, морска логистика, в икономическата зона на Суецкия канал. Същевременно много египетски компании работят в различни области в България. - Вярно е, че туризмът е една от най-важните области на сътрудничество между Египет и България, която се нуждае от повече усилия, за да се развива. Започнахме преговори с българското министерство на туризма за подписването на ново Споразумение за сътрудничество в областта на туризма, което трябва да бъде готово и да се подпише по време на очакваната визита на министър Николина Ангелкова в Египет тази година. Има увеличение в броя на туристите между нашите две страни и значително нарастване на чартърните полети от София до Хургада всяка година. Египет е на път отново да се превърне в едно от най- любимите места за почивка на българските туристи. Това лято очакваме повече чартърни полети от Кайро до Варна и Бургас. - Аз съм в България от декември 2017 г. и в началото трябваше да се занимавам с организационни въпроси в посолството, да правя официални визити до инстутуциите и до колегите дипломати в София. Така че нямах много време за пътувания извън столицата, да посещавам други градове и различни чудесни забележителности и курорти в България. Но се надявам, че ще имам възможност да го направя в близко бъдеще, за да опозная истинската България и да науча нещо повече от това, което съм чел за културата и туристическата магия на  страната и на прекрасните й хора. - Както и всички мои колеги дипломати в посолството на Египет в България, така и аз, се чувстваме тук като у дома. Истински се радваме на топлите чувства и приятелското братско отношение на нашите братя и сестри в България. Моето първо заключение след пристигането ми в България е топлотата и приятелството на българите, тяхна любов към живота и радостта от него и същевременно зачитането и съхраняването на богата култура на страната. Към това искам да добавя и любезната помощ и сътрудничество от страна на всички държавни институции в България и особено от министерството на външните работи, с което имаме отлично сътрудничество.", "date": "2018.05.02", "title": "Египет пак ще стане любимо място на българите"}
{"url": "http://standartnews.com/biznes/dm_balgariya_otchita_rast_na_oborota_ot_219-371123.html", "text": "В периода  октомври 2017 г.-март 2018 г. dm България отчита впечатляващ ръст на оборота от 21,9% в сравнение с октомври 2016 г.-март 2017 г. до 62,9 милиона лева. През първата половина на финансовата 2017/208 година компанията инвестира над 740 000 лева в разширяване на мрежата си от магазини, обновяване на съществуващите филиали и оптимизиране на процесите в логистичната си база. Ръстът от 21,9% на оборота на dm България  е много по-висок и от средния за подгрупата Австрия и ЦИЕ, която включва Австрия и 11 държави от региона, сред които и България. При нея повишението е с 8,4%, а оборотът достигна 1,265 млрд. евро. Общо магазините на dm в Европа са 3 512, а служителите – близо 60 000. През първата половина на финансовата година dm България продължи и активната си инвестиционна политика, като инвестира над 740 000 лева в четири основни направления: модернизиране на магазините, откриване на нови обекти, обучение на служителите и оптимизиране на логистичните процеси.", "date": "2018.05.02", "title": "dm България отчита ръст на оборота от 21,9%"}
{"url": "http://standartnews.com/biznes/v_byudzheta_na_es_20212027_g__pomalko_pari_za_fermeri_i_magistrali-371112.html", "text": " /б. ред. - за сближаване, осъществява се чрез структурните фондове, ЕИБ и др./ със 7%, за селскостопанската - с 5 на сто и на директните плащания - с 4%. Това е заложено в предложението на Европейската комисия за следващата Многогодишна финансова рамка на общността за периода 2021 - 2027 г. В същото време се увеличават разходите за отбрана, за сигурността на границите и за климата. Приоритет ще бъдат иновациите и научните изследвания. Плановете бяха анонсирани от комисаря по въпросите на бюджета Гюнтер Йотингер пред Европейския парламент. Той посочи, че при изготвянето на разчетите ЕК е била изправена пред два проблема - намаляването на средствата заради Brexit и новите предизвикателства пред ЕС - миграция, граничен контрол и отбрана. , коментира председателят на ЕК Жан-Клод Юнкер. Той обясни пред депутатите, че Комисията е извършила задълбочен анализ на всички европейски политики и в резултат предлага размер на Многогодишната финансова рамка от 1,11% от брутния национален доход /БНД/, или 1,27 трилиона евро. \"Ако не бяхме направили този анализ на всички политики и просто бяхме отговорили на всички искания, ако не бяхме отчели, че 15 млрд. евро ще липсват след излизането на Великобритания, щяхме да стигнем до 2% от БНД. Това предложение щеше да бъде отхвърлено от много държави членки и от някои от вас\", подчерта Юнкер. По думите му, това е бюджет, в който разходите трябва да доведат до по-добри резултати с акцент върху европейската добавена стойност, \"да имаме съвременна политика, съчетана с кохезионната политика\". охраната на границите, отбраната. Юнкер отбеляза и че в бюджета е включена програма за подкрепа на реформите за държави, които искат да влязат в еврозоната и за стабилизиране на инвестициите с мобилизиране на 30 млрд. евро, за да се запази стабилността при икономически сътресения. , посочи Йотингер. За управлението на границите е важно да се знае кой влиза в ЕС. Еврокомисарят подчерта, че България, Гърция, Италия, Малта и Кипър са много натоварени, а вътрешните граници в ЕС трябва да се проходими, но за тази цел външните граници трябва да се контролират добре. Еврокомисията предлага укрепване на \"Фронтекс\", като служителите от 1500 станат 10 000, а държавите членки са помолени да намалят граничния контрол във вътрешността на Европа постепенно. . \"Увеличението е с 50%, 5% ще се отделят за въвличането на климатичните теми във всички политики на съюза\", обясни еврокомисарят. \"Искаме да финансираме и нови проекти, да удвоим броя на младите, които да участват в \"Еразъм\", посочи Йотингер. Той подчерта, че има голяма конкуренция от всички страни и са необходими инвестиции в иновациите и изследванията. \"Искаме да увеличим с 60% инвестициите в тази област\", допълни еврокомисарят. Йотингер подчерта, че това е важно, защото става дума за парите на данъкоплатците. \"И когато има спор за европейските бюджетни програми и съдебни спорове, трябва да знаем, че съдебните системи са независими, че съдебните решения се взимат обективно, трябва да има връзка между правовата държава и финансирането чрез европейски средства\". , за да могат да намалеят вноските от държавите членки. \"Искаме 10% да идват от нови приходоизточници, 24 млрд. евро, например, от схемата за търговия с емисии, корпоративния данък и мерки като рециклирането на пластмасовите отпадъци. - дали чрез данък или чрез забрани. Така ще можем да покрием до 50% от празнотата след Брекзит, надяваме се да не е нужно увеличаване на националните вноски\", каза още Йотингер. Той подчерта, че колкото по-бързо се вземе решението за бюджета, толкова по-добре, и напомни, че 2014 г. е била загубена година, защото много късно е било постигнато споразумение.  Повечето евродепутати изразиха сдържаност и възражения, посочва БТА. беше категоричен, че съкращаването на средствата трябва да се обсъди с гражданите, с фермерите и малките и средните предприятия. Той посочи, че трябва да се попитат страните в ЕС откъде да се съкратят разходи. От ЕНП защитиха предложените от еврокомисията за намаления на средствата за земеделие и сближаване. , че предложението взима предвид нуждите на младите хора за следващото десетилетие. Те настояха средствата от ЕС да достигат и до бедните хора.  настояха за повече намаление на средствата в европейския бюджет. Според АЛДЕ за пръв път от 20 г. насам бюджетът на ЕС предвижда \"собствени източници\" за финансиране, увеличава се, като се предвижда намаление или повишаване на средствата там, където е необходимо.  настояха половината от следващия бюджет на ЕС да бъде насочена към опазването на природата. Европейската обединена левица изрази притеснение от посоката на бюджета, приветства предложението за повишаване на разходите за образование и възрази срещу увеличените средства за охрана на границите и за отбрана.  отчете, че държавите нетни вносители в бюджета ще бъдат допълнително натоварени заради оттеглянето на Великобритания. А обвързването на отпускането на средства от ЕС с върховенството на закона е ясно наказание за държавите от Източна Европа.", "date": "2018.05.02", "title": "В бюджета на ЕС 2021-2027 г.:  По-малко пари за фермери и магистрали"}
{"url": "http://standartnews.com/biznes/goranov_shte_poluchim_ot_es_poveche_otkolkoto_dosega-371114.html", "text": "  България ще получи от ЕС повече, отколкото досега.  Това заяви финансовият министър Владислав Горанов по повод обявените предложения на Еврокомисията за многогодишната финансова рамка за периода 2021-2027 г. Горанов изрично подчерта, че това е само един възможен вариант и все още е рано да се коментира.", "date": "2018.05.02", "title": "Горанов: Ще получим от ЕС повече, отколкото досега"}
{"url": "http://standartnews.com/biznes/otkrivat_protseduri_za_inovatsii_za_400_mln-371116.html", "text": "  Процедури за проекти на обща стойност около 400 млн. лв. ще бъдат открити до края на годината по ОП \"Иновации и конкурентоспособност\" (ОПИК). Това обяви министърът на икономиката Емил Караниколов на форума \"Индустриалните зони - ключът към икономически растеж на регионите\" в Ловеч. В рамките на събитието беше подписан Меморандум за сътрудничество между НК \"Индустриални зони\" (НКИЗ) и Областна администрация - Ловеч. С документа се продължава политиката на правителството за преодоляване на дисбалансите в регионите, подчерта министър Караниколов. Според меморандума Областна администрация-Ловеч и НКИЗ ще работят съвместно за привличане на инвестиции и за обособяване на икономическа зона в града при проявен конкретен интерес от инвеститори. На форума бяха обсъдени въпроси и относно административната тежест пред бизнеса и недостига на висококволифицирани кадри у нас.", "date": "2018.05.02", "title": "Откриват процедури за иновации за 400 млн."}
{"url": "http://standartnews.com/biznes/moskovski_sreshtu_bryuksel_zaradi_prevozvachite_ni-371115.html", "text": "Транспортният министър Ивайло Московски обяви, че застава в подкрепа на българския автомобилен бранш срещу подготвяните от Брюксел рестрикции, които ще засегнат тежкотоварните и автобусните превози, предаде БНР. , едни от най-силните от които са българските и полските. Промените засягат най-вече почивките на шофьорите, като ги задължават да нощуват в хотели, а пък работодателите им - да плащат командировъчните в размер, какъвто е приет на териториите на съответните европейски страни. \"Ако силово ми дадат да вкарам текстове, които са против българския транспортен бранш, ще стана и ще напусна\", коментира министър Ивайло Московски. \"Аз съм български министър на транспорта. Как мога да внеса текстове, които ще фалират българския транспорт\", заяви той. На заседание на транспортната комисия в парламента  браншовите организации на превозвачите обявиха, че на 15 и 16 май обявяват генерална стачка. Ще блокираме София, магистралите и границите, заяви за \"Стандарт\" Красимир Лалов, зам.-председател на Националното сдружение на българските превозвачи.", "date": "2018.05.02", "title": "Московски срещу Брюксел заради превозвачите ни"}
{"url": "http://standartnews.com/biznes/donchev_ne_ochakvame_promyana_za_parite_ot_es-371113.html", "text": "Значима промяна в обема финансиране, което получава България от ЕС, не се очаква по никоя от ключовите политики след 2020 г. Това заяви вицепремиерът Томислав Дончев на съвместен брифинг с финансовия министър Владислав Горанов по повод обявените предложения на Еврокомисията за многогодишната финансова рамка за периода 2021-2027 г. Дончев посочи, че кохезионният пакет, който е ключов за България, номинално дори се увеличава от 371 млрд. евро за периода 2014-2020 г. на 373 млрд. евро за 2021-2027 г. Парите по общата селскостопанска политика обаче ще намалеят от 411 на 371 млрд. евро. По думите на вицепремиера числата не трябва да се гледат само в абсолютни суми, защото след Брекзит Великобритания няма да получава средства от общия бюджет, което ще остави повече ресурси за останалите 27 държави членки. Дончев заяви още, че се увеличават средствата за миграция и сигурност, които ще бъдат в размер на 62.5 млрд. евро. По тази линия  . Научната програма \"Хоризонт 2020\" също ще бъде със завишен бюджет – от 79 млрд. евро през сегашния програмен период на 97.6 млрд. през следващия.  \"Това е един балансиран бюджет и добра основа за преговори\", коментира Дончев. По думите му по предложението на ЕК предстоят тежки преговори, които България като председател на Съвета на ЕС ще задвижи още на 14 май на Съвета по общи въпроси. Надеждата на българското председателство е преговорите по бюджета на ЕС за следващите 7 г. да приключат преди евроизборите през 2019 г. До края на председателството си България няма да изразява остри позиции в преговорите, а ще търси сближаване, стана ясно още от думите на Томислав Дончев и Владислав Горанов.", "date": "2018.05.02", "title": "Дончев: Не очакваме промяна за парите от ЕС"}
{"url": "http://standartnews.com/biznes/kontsesionerat_na_letishte_plovdiv_prodava_oshte_aktivi-371117.html", "text": "Kонцесионерът на летище Пловидв - китaйcĸaтa НNА Grоuр, продължава да разпродава активи. Сега за продажба е обявено пoдpaздeлeниe за търговия и управление на нeдвижими имоти. Купувач е Fuѕhеng Grоuр, а продажната цена е 2,9 млpд. юaнa (382 млн. евро). Печалбата на НNА Grоuр от сделката е около 400 млн. юана (52.4 млн. евро). Операцията е чacт oт пpoдължaвaщoтo през последните мeceци мacoвo paзпpoдaвaнe нa aĸтиви с цел НNА Grоuр дa събере средства за погасяване на дълговете си от над 100 млрд. долара. Концесионерът на летище Пловдив вече нaмaли дeлa cи в Dеutѕсhе Ваnk. Oт нaчaлoтo нa гoдинaта той пpoдaдe нeдвижимo имyщecтвo за нaд 10 млpд. дoлapa в Aвcтpaлия, САЩ и Xoнĸoнг, ĸaĸтo и дялoвe от Ніltоn Wоrldwіrе Ноldіngѕ Іnс. Миналата гoдинa пpиxoдитe нa НNА Grоuр се увиличиха два пъти - дo 594 млpд. юaнa (77 млрд. евро), a чиcтaтa пeчaлбa - c 80% дo 2,63 млpд. юaнa (342 млн. евро).", "date": "2018.05.02", "title": "Концесионерът на летище Пловдив продава още активи"}
{"url": "http://standartnews.com/kultura/dinastiyata_na_krastnika-371125.html", "text": "Никълъс Кейдж неотдавна се закани, че до две-три години ще приключи актьорската си кариера, за да се посвети на продуцирането. С каквото и да се занимава чаровника с доста противоречиви роли и социални изяви, той остава от най-талантливите в клана Копола. Племенникът на великия режисьор рядко разказва какво се случва в култовата фамилия, но феновете и репортерите от години тиражират историите за драмите и триумфите в нея. Франсис Форд Копола е Кръстникът в династията. Семейството винаги е било на първо място, както във филмите му, така и в живота му. Членовете на клана провокират възхищение - майката Италия играе в драмите на неореализма, сътворени от Виторио де Сика, сестрата Талия е готината и героична Ейдриън от „Роки\", Никълъс Кейдж е звезда от малък,  София и Роман – синът и дъщерята, вече трупат награди и рейтинг като режисьори.  Зетят е самият топ кинаджия Спайк Джоунс, снахата е топмоделът Франки Райдър.  Създателят на „Кръстникът\" и „Апокалипсис сега\" би бил напълно щастлив, ако не беше загубил сина си. Кой е Франсис?  Роден е на 7 април 1939 г. в Детройт, щата Мичиган.  Той е второто от трите деца на Кармин и Италия Копола.  Баща му, истински нюйоркчанин, е диригент. През 1972 г. по молба на Франсис той създава музиката към „Кръсника\".  Майка му пък е дъщеря на изветния неаполитански композитор Франческо Пенино.  Франсис има на кого да прилича! На осем години той проявява интерес към киното и прави първите си опити с 8-милиметрова камера.  Разболява се обаче от полиомиелит и остава прикован на легло в продължение на дълги месеци.  Тогава се потапя в света на комиксите, изучава вентрилоквизма (говоренето със затворена уста) и кукления театър.  Този момент от живота му става основна тема в първия филм на неговия зет Спайк Джоунс, съпруг на София.  По-късно Франсис учи в университета Хофстра, където плучава театрално образование, посещава училището за киноизкуство, става асистент на продуцента и режисьора Роджър Корман. На 23 години среща Елинор, негова първа и единствена съпруга въпреки многобройните му изневери.  Трите им деца – Джанкарло, или както го наричат близките му Джио, Роман и София – ще участват във всички негови филми.  Роман се ражда в Американската болница в парижкото предградие Ньойи по време на снимките на „Гори ли Париж?\", чийто сценарист е баща му.  София не е навършила и годинка, когато изиграва първата си роля – тази на момченце в „Кръстника 1\".  Деветнадесет години по-късно тя се появява в „Кръстника 3\" като дъщеря на Анди Гарсия.  Децата участват активно и в снимките ан „Апокалипсис сега\".  Три трудни години, прекарани на Филипините.  Условията за работа са толкова тежки, че Франсис е на път да се откаже от филма.  Една вечер, обзет от мъка и отчаяние, той изхвърля Оскарите си през прозореца.  Наследниците му се опитват да ги съберат под проливния дъжд, но намират само отломки.  На Филипините Франсис отслабва с 40 килограма и едва не скъсва с жена си Елинор, която впечатлява всички със своето дискретно поведение и такт.  Докато Талия Шиър, сестрата на Франсис, става популярна благодарение на ролята си на Ейдриан в „Роки\", а племенникът му Никълъс Кейдж блести като един от най-големите актьори на нашето време, Елинор предпочита да остане в сянка.  Писател, художник, фотограф и режисьор на документални филми, тя излиза от полуанонимност един-единствен път, за да разкаже как снимането на „Апокалипсис сега\" едва не е разрушило семейството й.  „Франсис изпитваше непреодолимо желание да притежава всичко, било то жена или вещ.\"  Признанието му, че си има любовница, вбесява Елинор, но тя се овладява: това не е нито първата, нито последната збежка на съпруга й. Джанкарло или Джио е единственото от трите им деца, което не се появява на екрана, въпреки че заедно с цялото семейство придружава Кръстника по време на снимки.  Достигнал върха на славата и спечелил три Оскара и Златна палма, Франсис изведнж се проваля.  Студиото му е поставено под запор, а дълговете му възлизат на 50 милиона долара.  Затова и се съгласява да снима осем поръчкови филма, сред които „Каменни градини\".  По време на работата над него през 1986 г. се случва голямата трагедия.  Заедно със сина на Райън О'Нийл Джио потегля на разходка с моторница.  Под лъчите на палещото слънце те криволичат между шамандури и платноходки.  Внезапно на пътя им се изпречва верига, свързваща два кораба.  Прекалено късно е да се реагира.  Веригата прерязва врата на Джио и той умира на 23 години. Драмата сплотява още по-силно семейството, което се радва много на успехите на екцентричния племенник.  Година след смъртта на Джио Никълъс Кейдж среща актрисата Патриша Аркет.   Двамата сключват брак, но живеят разделени.  Всички обаче редовно вечерят заедно в имението в долината Напа: фамилията Копола, семейство Аркет (Патриша е сестра на актьорите Розана и Дейвид), както и звезди като Дейвид Линч, Силвестър Сталоун, Мартин Скорсезе, Марлон Брандо, Джим Кери – най-добрият приятел на Ник.  „Семейните вечери приличаха на кастинг от най-високо качество!\", спомня си София. Докато тя все още търси своето призвание, Роман вече е открил пътя към славата.  На осем години той участва в „Кръстника 2\": „Обувките ме стягаха и трябваше да ставам рано, за да ми навиват косата с маша.  Често ми изгаряха врата.\"  По-късно снима реклами, а през 90-те години прави клиповете на всички големи звезди на техно и рок сцената – Фетбой Слим, Дафт Пънк, Мелоу.  През това време София се изявява в света на модата.  След като стажува в „Шанел\" при Карл Лагерфелд, тя създава и своя собствена колекция.  Заедно с Роман се появява в средите на техно музиката, кара скейтборд (всичките й приятели са почитатели на този спорт), обикаля света.  Но най-често посещава Париж, където Франсис купува малък апартамент на брега на Сена, близо до Латинския квартал.  Докато брат й се сгодява за топмодела Франки Райдър, а братовчед й Никълъс се развежда с Патриша, тя се омъжва за Спайк Джоунс, чието истинско име е Адам Шпигел.  Наследник на огромна компания, занимаваща се с каталожна търговия, Адам е изключително търсен режисьор на оригинални клипове.  София и Спайк си казват „да\" през лятото на 1999 г.  Скромната сватба е в семейното имение на Копола под благосклонния поглед на бащата на булката, горд да има зет, чиято майка е била флейтистка!  Спайк е на 30 години, обича скейтборда, магията, каскадите.  Те са най-модерната, най-елегантната и най-дискретната двойка, караща журналистите да изпадат в истеричен възторг.  Спайк подготвя първия си филм „Да бъдеш Джон Малкович\" с участието на самия Джон Малкович и Камерън Диас.  Между другото помага на София при заснемането на „Обречени да умрат\", който излиза на екран през 2000 г.  Роман ръководи единия от екипите, а таткото се грижи за монтажа.  Актьорът Джеймс Уудс, участващ във филма заедно с Катлийн Търнър и Кирстен Дънст, заявява, че никога не е работил с по-добри професионалисти.  Филмът, разказващ историята на пет невръстни сестри, които се самоубиват, засяга вълнуващи теми: краткостта на живота, преходността на щастието, самотата в семейството.  Той получава одобрението и на критиката, и на публиката.  Появява се нов стил, а София почти достига славата на баща си.", "date": "2018.05.02", "title": "Династията на Кръстника"}
{"url": "http://standartnews.com/biznes/e15_mln_za_reformi_za_rastezh__odobri_kabinetat-371118.html", "text": "E1,5 млн. за реформи за растеж одобри правителството. С изменение на ОП „Добро управление\" (ОПДУ) със средствата ще се финансират дейности по разработване и осъществяване на институционални, административни и структурни реформи в България в съответствие със Стратегията на ЕС за интелигентен, устойчив и приобщаващ растеж „Европа 2020\", се казва в съобщение на кабинета. България ще получи съвети и експертен опит от ЕС за провеждането на стимулиращи растежа реформи за повишаването на конкурентоспособността, увеличаването на производителността и стимулирането на инвестициите. Измененията на ОПДУ налагат и актуализация на Споразумението за партньорство, както и на финансовото разпределение на средствата от Европейския социален фонд, Европейския фонд за регионално развитие и Кохезионния фонд по тематични цели и по оперативни програми.", "date": "2018.05.02", "title": "E1,5 млн. за реформи за растеж  одобри кабинетът"}
{"url": "http://standartnews.com/biznes/poshtenska_banka_naydobra_v_popechitelskite_uslugi-371119.html", "text": "За седма поредна година Пощенска банка е определена за топ попечител в България от списание Global Custodian. След проведено от списанието проучване сред институционални клиенти на банката, Пощенска банка получава числови оценки, по-високи както от средните за пазара на попечителски услуги в България, така и от останалите конкуренти, участвали в състезанието. Финансовата институция е с дългогодишни традиции в предоставянето на попечителски и депозитарни услуги на местни и чужди институционални клиенти. Пощенска банка обслужва най-голям брой български договорни фондове, като е и ексклузивен представител на един от най-големите европейски депозитари Clearstream Banking Luxembourg.", "date": "2018.05.02", "title": "Пощенска банка най-добра в попечителските услуги"}
{"url": "http://standartnews.com/kultura/teatarat_se_sdobi_s_muzey_na_kuklata-371104.html", "text": "Единственият в страната Музей на театралната кукла, чиито експонати са изработени от деца, се открива в Сливен. Това съобщи директорът на Регионалната библиотека \"Сава Доброплодни\" Росица Петрова. Музеят ще бъде открит в библиотеката на 8 май в рамките на двадесетото юбилейно издание на Националния фестивал на детската книга. Експонатите в музея ще бъдат около 150, като всички те са изработени от деца, участвали в Националния конкурс за изработване на театрални кукли на любими литературни герои. Конкурсът се прави от седем години и по думите на Петрова, куклите са оригинални. Сред най-любимите литературни герои на участниците са Снежанка, Малкият принц, Котаракът в чизми и др. Музеят ще се използва и за детски работилници, представления и др.", "date": "2018.05.02", "title": "Театърът се сдоби с Музей на куклата"}
{"url": "http://standartnews.com/kultura/dinastiyata_na_krastnika-371124.html", "text": ", за да се посвети на продуцирането. С каквото и да се занимава чаровника с доста противоречиви роли и социални изяви, той остава от най-талантливите в клана Копола. Племенникът на великия режисьор рядко разказва какво се случва в култовата фамилия, но феновете и репортерите от години тиражират историите за драмите и триумфите в нея. . Семейството винаги е било на първо място, както във филмите му, така и в живота му. Членовете на клана провокират възхищение - майката Италия играе в драмите на неореализма, сътворени от Виторио де Сика, сестрата Талия е готината и героична Ейдриън от „Роки\", Никълъс Кейдж е звезда от малък,  София и Роман – синът и дъщерята, вече трупат награди и рейтинг като режисьори.  Зетят е самият топ кинаджия Спайк Джоунс, снахата е топмоделът Франки Райдър.  Създателят на „Кръстникът\" и „Апокалипсис сега\" би бил напълно щастлив, ако не беше загубил сина си.  Роден е на 7 април 1939 г. в Детройт, щата Мичиган.  Той е второто от трите деца на Кармин и Италия Копола.  Баща му, истински нюйоркчанин, е диригент. През 1972 г. по молба на Франсис той създава музиката към „Кръсника\".  Майка му пък е дъщеря на изветния неаполитански композитор Франческо Пенино.  Франсис има на кого да прилича! .  Разболява се обаче от полиомиелит и остава прикован на легло в продължение на дълги месеци.  Тогава се потапя в света на комиксите, изучава вентрилоквизма (говоренето със затворена уста) и кукления театър.  Този момент от живота му става основна тема в първия филм на неговия зет Спайк Джоунс, съпруг на София.  По-късно Франсис учи в университета Хофстра, където плучава театрално образование, посещава училището за киноизкуство, става асистент на продуцента и режисьора Роджър Корман.  Трите им деца – Джанкарло, или както го наричат близките му Джио, Роман и София – ще участват във всички негови филми.  Роман се ражда в Американската болница в парижкото предградие Ньойи по време на снимките на „Гори ли Париж?\", чийто сценарист е баща му.  – тази на момченце в „Кръстника 1\".  Деветнадесет години по-късно тя се появява в „Кръстника 3\" като дъщеря на Анди Гарсия.  Децата участват активно и в снимките ан „Апокалипсис сега\".  Три трудни години, прекарани на Филипините.  Условията за работа са толкова тежки, че Франсис е на път да се откаже от филма.  Една вечер, обзет от мъка и отчаяние, той изхвърля Оскарите си през прозореца.  Наследниците му се опитват да ги съберат под проливния дъжд, но намират само отломки. , която впечатлява всички със своето дискретно поведение и такт.  Докато Талия Шиър, сестрата на Франсис, става популярна благодарение на ролята си на Ейдриан в „Роки\", а племенникът му Никълъс Кейдж блести като един от най-големите актьори на нашето време, Елинор предпочита да остане в сянка.  Писател, художник, фотограф и режисьор на документални филми, тя излиза от полуанонимност един-единствен път, за да разкаже как снимането на „Апокалипсис сега\" едва не е разрушило семейството й.  „Франсис изпитваше непреодолимо желание да притежава всичко, било то жена или вещ.\"  Признанието му, че си има любовница, вбесява Елинор, но тя се овладява: това не е нито първата, нито последната збежка на съпруга й. , въпреки че заедно с цялото семейство придружава Кръстника по време на снимки.  Достигнал върха на славата и спечелил три Оскара и Златна палма, Франсис изведнж се проваля.  Студиото му е поставено под запор, а дълговете му възлизат на 50 милиона долара.  Затова и се съгласява да снима осем поръчкови филма, сред които „Каменни градини\".  По време на работата над него през 1986 г. се случва голямата трагедия.  Заедно със сина на Райън О'Нийл Джио потегля на разходка с моторница.  Под лъчите на палещото слънце те криволичат между шамандури и платноходки.  Внезапно на пътя им се изпречва верига, свързваща два кораба.  Прекалено късно е да се реагира.  Веригата прерязва врата на Джио и той умира на 23 години. Година след смъртта на Джио Никълъс Кейдж среща актрисата Патриша Аркет.   Двамата сключват брак, но живеят разделени.  Всички обаче редовно вечерят заедно в имението в долината Напа: фамилията Копола, семейство Аркет (Патриша е сестра на актьорите Розана и Дейвид), както и звезди като Дейвид Линч, Силвестър Сталоун, Мартин Скорсезе, Марлон Брандо, Джим Кери – най-добрият приятел на Ник.  „Семейните вечери приличаха на кастинг от най-високо качество!\", спомня си София. .  На осем години той участва в „Кръстника 2\": „Обувките ме стягаха и трябваше да ставам рано, за да ми навиват косата с маша.  Често ми изгаряха врата.\"  По-късно снима реклами, а през 90-те години прави клиповете на всички големи звезди на техно и рок сцената – Фетбой Слим, Дафт Пънк, Мелоу.  През това време София се изявява в света на модата.  След като стажува в „Шанел\" при Карл Лагерфелд, тя създава и своя собствена колекция.  Заедно с Роман се появява в средите на техно музиката, кара скейтборд (всичките й приятели са почитатели на този спорт), обикаля света.  Но най-често посещава Париж, където Франсис купува малък апартамент на брега на Сена, близо до Латинския квартал.  Докато брат й се сгодява за топмодела Франки Райдър, а братовчед й Никълъс се развежда с Патриша, тя се омъжва за Спайк Джоунс, чието истинско име е Адам Шпигел.  Наследник на огромна компания, занимаваща се с каталожна търговия, Адам е изключително търсен режисьор на оригинални клипове.  София и Спайк си казват „да\" през лятото на 1999 г. , горд да има зет, чиято майка е била флейтистка!  Спайк е на 30 години, обича скейтборда, магията, каскадите.  Те са най-модерната, най-елегантната и най-дискретната двойка, караща журналистите да изпадат в истеричен възторг.  Спайк подготвя първия си филм „Да бъдеш Джон Малкович\" с участието на самия Джон Малкович и Камерън Диас.  Между другото помага на София при заснемането на „Обречени да умрат\", който излиза на екран през 2000 г.  Роман ръководи единия от екипите, а таткото се грижи за монтажа.  Актьорът Джеймс Уудс, участващ във филма заедно с Катлийн Търнър и Кирстен Дънст, заявява, че никога не е работил с по-добри професионалисти.  Филмът, разказващ историята на пет невръстни сестри, които се самоубиват, засяга вълнуващи теми: краткостта на живота, преходността на щастието, самотата в семейството.  Той получава одобрението и на критиката, и на публиката.  Появява се нов стил, а София почти достига славата на баща си.", "date": "2018.05.02", "title": "Династията на Кръстника"}
{"url": "http://standartnews.com/svyat/predavame_evropredsedatelstvoto_na_avstriya_na_4_i_5_yuni-371109.html", "text": "Последният съвет на Българското председателство ще бъде на 4 и 5 юни 2018 г. и там ще приключи формалната работа по досиетата и ще се предаде щафетата на Австрийското председателство. Това каза министърът на правосъдието Цецка Цачева по време на изслушването си в правната комисия за напредъка по реализацията на приоритетите на Българското председателство, цитирана от „Фокус\". Цачева уточни, че последният съвет ще се проведе в Люксембург. „За мен е изключително важно да информирам ресорната комисия за напредъка и очакванията докрая на Българското председателство по отделните досиета и теми, които са в компетентността на Министерство на правосъдието. Подобен отчет направих преди ден, в понеделник\", каза Цачева. Тя отчете, че сред досиетата, по които Българското председателство провежда триалози е този за Агенцията на ЕС за сътрудничество в областта на наказателното правосъдие. „Напредъкът е обвързан с работата по проекта на регламент относно обработването на лични данни от институциите на ЕС\", коментира Цачева. Министърът заяви, че Българското председателство продължава да работи активно за постигане на съгласие по финализиране на преговорите по досието. \"Работата на този регламент е и във връзка с общия регламент на защита на данните\", каза тя. Цачева посочи, че стремежът на страната ни е да приключи триалозите и окончателно да приемем акта. „На следващо място предложение за регламент за решения за обезпечаване и конфискация. По това досие по време на Българското председателство стартираха триалозите\", заяви Цачева.", "date": "2018.05.02", "title": "Предаваме европредседателството на Австрия на 4 и 5 юни"}
{"url": "http://standartnews.com/svyat/trus_udari_gratskata_stolitsa_atina-371083.html", "text": "Земетресение беше усетено снощи в гръцката столица Атина. Няма данни за пострадали или за сериозни материални щети. Трусът е бил с магнитуд 4,1 по скалата на Рихтер и е регистриран на около 29 км североизточно от града на дълбочина 9 км. Било е усетено в централната част и в предградията на гръцката столица.", "date": "2018.05.02", "title": "Трус удари гръцката столица Атина"}
{"url": "http://standartnews.com/svyat/silno_zemetresenie_kray_bregovete_na_tayvan-371087.html", "text": "Земетресение с магнитуд 5,5 стана днес край бреговете на Тайван. Няма данни за жертви и разрушения, съобщи местната сеизмологична служба, предаде ТАСС. Трусовете били усетени в много населени места в североизточната част на острова. Епицентърът на земетресението се намирал в Тихия океан, на 62 км от брега, и на дълбочина 10 км под морското дъно.", "date": "2018.05.02", "title": "Силно земетресение край бреговете на Тайван"}
{"url": "http://standartnews.com/svyat/edin_ubit_i_edin_tezhko_ranen_pri_strelba_v_london-371085.html", "text": "Мъж загина, друг е в болница в критично състояние след стрелба в северозападната част на Лондон, съобщи полицията в столицата на Великобритания, предаде БГНЕС. На мястото на инцидента са открити 30-годишен мъж със смъртоносна рана и втори - на около 20 години, който бил закаран в болница. Състоянието му е критично.", "date": "2018.05.02", "title": "Един убит и един тежко ранен при стрелба в Лондон"}
{"url": "http://standartnews.com/balgariya/delyan_peevski_finansiraneto_s_publichni_sredstva_izkrivyava_pazara-371126.html", "text": "Изцяло подкрепям проекторезолюцията на Европейския парламент, предвиждаща мерки за гарантиране на прозрачността на медийната собственост и за контрол върху бюджетното финансиране на медиите. Това коментира пред Агенция Монитор депутатът и издател Делян Пеевски по повод проекторезолюцията на ЕП за прозрачността на медийната среда. „Отдавна е време тези проблеми да намерят своето нормативно решение. Общественото очакване е такова. Дебат по темата в обществото вече има, има и няколко законодателни инициативи в същия или в подобен смисъл. Винаги съм бил на мнение, че хората трябва да са напълно наясно кои са реалните собственици на вестниците, интернет сайтовете, радиата и телевизиите, за да могат да направят своята преценка за обективността на съответната медия. Читателите и въобще потребителите на медийни услуги трябва да могат да изобличат фалшивите новини и да им се противопоставят. Място за анонимност или за скрита собственост в медиите няма и не трябва да има. Отделно финансирането на медиите с публични средства, чрез обществени поръчки, изкривява в голяма степен медийния пазар. Дали да се забрани на медийни дружества да участват в такива поръчки, или да се направи участието им напълно прозрачно чрез мониторинг на държавата, е въпрос на дебат и съответно на решение. Показателен в случая е фактът, че Брюксел вече е констатирал негативното въздействие на публичното финансиране върху медийната среда, а конкретните мерки ще са следствието, което ще цели да коригира това въздействие. Надявам се след обсъждането и приемането на проекторезолюцията българският парламент също да отговори адекватно и да създаде необходимата нормативна база за привеждане на тези мерки в действие.\"", "date": "2018.05.02", "title": "Делян Пеевски: Финансирането с публични средства изкривява пазара"}
{"url": "http://standartnews.com/svyat/sasht_podkrepiha_initsiativite_na_borisov_za_zapadnite_balkani-371105.html", "text": "Министър-председателят Бойко Борисов разговаря по телефона с помощник-държавния секретар на САЩ Уес Мичъл. Това съобщиха от правителствената пресслужба. Мичъл високо оцени лидерството на българския премиер и на Българското председателство по отношение на страните от Западните Балкани. Той подчерта активната работа за евроатлантическата перспектива на тези държави и за реализация на свързаността помежду им и със съседните европейски страни. „САЩ напълно подкрепят всички Ваши инициативи в региона\", посочи Уес Мичъл. Беше обсъден напредъкът на всяка една от шестте страни, както и предизвикателствата в преговорите между Скопие и Атина и отношенията между Прищина и Белград. Министър-председателят Борисов изтъкна необходимостта част от проблемите между западнобалканските страни да бъдат решени още преди срещата на върха на 17 май в София, за да може на нея да се постигне договореност за реализацията на конкретни проекти, предава БТА. Помощник-държавният секретар на САЩ открои също усилията на България за достигане на 2% бюджет за отбрана и посочи страната ни като пример за други членки на НАТО. „България успя да изработи надежден план за достигане на този процент, приветстван от Алианса, и се дава за пример на страните, които все още не са съумели да изготвят своите планове\", посочи Мичъл.", "date": "2018.05.02", "title": "САЩ подкрепиха инициативите на Борисов за Западните Балкани"}
{"url": "http://standartnews.com/svyat/kim_chenun_gotov_na_sreshta_s_tramp_v_demilitariziranata_zona-371094.html", "text": "Южнокорейският президент Мун Дже-ин е убедил севернокорейския лидер Ким Чен-ун да се съгласи предстоящата му среща с президента на САЩ Доналд Тръмп да се състои в демилитаризираната зона между двете Кореи, съобщи Си Ен Ен (CNN), като се позова на анонимен осведомен източник. Мун и Ким се срещнаха в Панминчжон в ДМЗ в петък. Според източника на Си Ен Ен има \"голяма вероятност\" срещата с Тръмп да се състои на същото място, като е възможно някои от събитията да бъдат на северната страна на демаркационната линия. Мястото било най-подходящо от логистична гледна точка за Ким, понеже медийното оборудване вече е налице, което би позволило срещата да се състои \"в края на май\", твърди източникът. Според него пътуването до северната част на демилитаризираната зона би дало на Тръмп шанс да влезе в историята. Южнокорейският президент също щял да участва в срещата по някакъв начин. Според висш служител от администрацията идеята за среща в ДМЗ не била изненада за сътрудниците на Тръмп, тъй като президентът говорил за нея през целия уикенд и я споменал в разговора си в неделя с президента Мун Дже-ин, отбелязва Си Ен Ен. Тръмп се изказал ентусиазирано за идеята пред журналисти в Белия дом в понеделник. \"В това има нещо, което ми харесва, защото когато сте там и нещата се получат, ще има голям празник на място, а не в трета страна\", пояснил той. Телевизионните камери следяха всяка стъпка от срещата между лидерите на двете Кореи в петък. Тръмп също искал да бъде заснет в подобни сцени, когато стане първият действащ президент на САЩ, който се среща със севернокорейски лидер. Той силно желае да бъде част от \"ръкостискане през границата\", но също така иска снимките да документират момента, ако реши да стане и да си тръгне от преговорите, добавя анонимният източник, цитиран от Си Ен Ен.", "date": "2018.05.02", "title": "Ким Чен-ун готов на среща с Тръмп в демилитаризираната зона"}
{"url": "http://standartnews.com/svyat/lapsus_makron_blagodari_na_tarnbul_za_vkusnata_mu_sapruga-371107.html", "text": "Френският президент Еманюел Макрон владее доста добре английски, но предизвика смях и може би накара някои да се изчервят, когато благодари за гостоприемството на \"много вкусната\" съпруга на австралийския премиер Малкълм Търнбул, предаде ДПА. \"Благодаря на Вас и на много вкусната Ви съпруга за топлото посрещане\", каза Макрон на съвместна пресконференция с Търнбул, използвайки на английски думата \"delicious\", която се употребява най-вече за вкусна храна. На френски думата delicieux се превежда и като превъзходен на вкус, и като прелестен или възхитителен за човек, отбеляза ДПА. Явно Макрон е имал предвид второто значение на думата на френски.", "date": "2018.05.02", "title": "ЛАПСУС! Макрон благодари на Търнбул за \"вкусната му съпруга\""}
{"url": "http://standartnews.com/balgariya/potarsiha_myasto_za_ekstazi_v_psihoterapiyata-371096.html", "text": "Молекулата на екстази, прилагана по контролиран начин като приложение към психотерапия, може да има ефикасност за войниците, станали жертва на посттравматичен стрес, предполагат учени. В сряда в The Lancet Psychiatry е публикувано проучване по темата, съобщава АПФ. Малък брой хора са участвали в експеримента: 26, включително 22 ветерани, трима пожарникари и полицейски служител. Резултатите не са сравнени с контролна група, казват авторите. Въпреки това те предполагат, че лечението с MDMA (екстази) „е безопасно и би могло да увеличи ползите от психотерапията\". Лечението е извършено по строго контролиран протокол. Без тяхно конкретно знание, и без знанието на своя лекар, и след първите три сеанса психотерапия от час и половина всеки приема повече или по-малко силна доза от MDMA (30 мг, 75 мг или 125 мг) при два сеанса от по 8 часа всеки, специално адаптиран. След това те са били наблюдавани отблизо: една нощ под наблюдение, седмица на телефонни интервюта и разбор по време на три нови психотерапевтични сеанса от час и половина. Според изследователите пациентите, приемали най-високите дози, по-нататък са проявили симптомите на посттравматично намаляване на стреса. Малката извадка се признава за статистическа слабост. И това не става без неудобства. Някои участници заявиха, че смятат, че имат по-силно желание да се самоубият под въздействието на MDMA. И \"всички групи съобщават за отрицателни ефекти след лечението\", включително \"тревожност, главоболие, изтощение, мускулно напрежение и безсъние\", отбелязват изследователите. Изследването поставя важен етичен въпрос, тъй като днес е забранено да се прилага МДМА. Двама професори по психиатрия в Оксфорд, Андреа Сиприани и Филип Коуен, приветстваха начина, разработен в това изследване и резултатите от него, като същевременно изразиха резерви.", "date": "2018.05.02", "title": "Потърсиха място за екстази в психотерапията"}
{"url": "http://standartnews.com/balgariya/mazh_strelya_sreshtu_detsa_v_petrich-371095.html", "text": "Мъж стреля срещу деца в Петрич тази нощ след пререкания с младежите в парк в южния град, съобщи БНТ. 45-годишният мъж е произвел изстрели във въздуха. От полицията в Благоевград потвърдиха, че е стрелял със законно притежавано оръжие. Не се знае дали мъжът е употребил алкохол. Той е задържан за 24 часа. По случая е образувано досъдебно производство. ", "date": "2018.05.02", "title": "Мъж стреля срещу деца в Петрич"}
{"url": "http://standartnews.com/balgariya/razdavat_vaucheri_ot_velikden_za_vseki_v_balgarski_poshti-371111.html", "text": "Допълнително раздаване на ваучери от кампанията \"Великден за всеки\" започна днес в клоновете на \"Български пощи\", предава БНР. Инициативата е насочена към пенсионери, които не са получили великденски надбавки от правителството. Те ще бъдат подпомогнати с допълнително набраните по кампанията над 220 хиляди лева. Досега хранителни ваучери са получили малко над 13 хиляди пенсионери в затруднено социално и материално положение.", "date": "2018.05.02", "title": "Раздават ваучери от \"Великден за всеки\" в \"Български пощи\""}
{"url": "http://standartnews.com/balgariya/pravitelstvoto_s_merki_sreshtu_otpadaneto_na_detsa_ot_uchilishte-371084.html", "text": "Правителството с мерки срещу преждевременното отпадане на деца от образователната ни система. На редовното си заседание днес кабинетът ще обсъди План за изпълнение на Стратегията, която ще се изпълнява до 2020 г. Тя е разработена по препоръка на ЕС. Целта е делът на напусналите да спадне под 11% при 12,5% за 2012 г. Стратегията изисква прилагането на междусекторен подход на национално, общинско и училищно равнище.", "date": "2018.05.02", "title": "Правителството с мерки срещу отпадането на деца от училище"}
{"url": "http://standartnews.com/balgariya/parnoto_plashta_naem_na_sofiyanets-371120.html", "text": "Собственик, през чийто имот преминават тръби за отопление, а самият той не използва парно, може да поиска наем от топлофикационното дружество. Това съобщи пред БНА Чавдар Янев. През 2015 г. Районният съд в София отсъжда в негова полза, че тръбите на \"Топлофикация-София\" преминават през дома му, докато той не използва топлинната енергия на дружеството. Янев три пъти е поискал от съда по 100 лева и трите пъти неговите искове са били удовлетворени. Причината за издаването на заповедта на съда е, че Янев не ползва топлинна енергия, докато топлофикационното дружество извършва търговска дейност и тръбите са негова собственост. Столичанинът смята, че всеки гражданин, в подобен казус, може да получи наем от топлофикационното дружество. Той е убеден, че ако законите се прилагат стриктно, монополите ще фалират.", "date": "2018.05.02", "title": "Парното плаща наем на софиянец"}
{"url": "http://standartnews.com/balgariya/noviyat_vremenen_kmet_na_stolichniya_rayon_mladost_veroyatno_shte_bade_arh_rumen_rusev-371089.html", "text": "Вчера временно изпълняващият длъжността кмет на столичния район „Младост\" Владимир Клисуров обяви в една от социалните мрежи, че иска да подаде оставка едва дни след като се съгласи да поеме задълженията на арестуваната кметица Десислава Иванчева. Клисуров написа, че \"не желае да бъде пионка в политическа игра\", както и че \"отказва да си цапа ръцете с унищожаването на зелените площи в района\". Оцени зам.-кмета Румен Русев като специалист с огромен стаж и отличен администратор, който според него трябва да поеме поста. Поиска Столичният съвет отново да разгледа двата въпроса за референдум, свързани със строителството в „Младост\". По-късно председателят на Общинския съвет Елен Герджиков нарече оставката бягане от отговорност и съобщи, че на Председателски съвет ситуацията ще се коментира, за да се гарантира административното обслужване на хората. В невъзможен за разплитане възел ли се превърна управлението на района? В предаването „Преди всички\" на БНР зам.-председателят на Столичния общински съвет Иван Велков коментира мотивите за оставка на Клисуров: „Преди няколко дни ден преди Общинският съвет да го верифицира като избран и посочен от госпожа Иванчева като временно изпълняващ длъжността, той беше на среща при нас на Председателски съвет, в която недвусмислено заяви, че не желае и не се чувства в състояние да поеме такава отговорност. Още тогава си личеше, че персонално той въобще не е убеден от необходимостта, смисъла и ползата от това действие. И като че ли временно се съгласи, но буквално в рамките на този съвет, в този час и нещо, му беше подсказано от не един и двама колеги, че нормативно да поеме отговорността, не го освобождава от възможността персонално да излезе в отпуск, болничен или да си подаде оставка\". \"Кметовете и заместник-кметовете на районните администрации могат да изглеждат политически избрани и оторизирани от хората лица, но на практика имат и много задължения, които въобще не са маловажни\", подчерта Иван Велков. Според него най-вероятният нов временно изпълняващ длъжността кмет на Общината ще бъде единственият в момента заместник районен кмет арх. Румен Русев. Общинския съвет трябва да намери решение на ситуацията до утре, уточни Велков: \"В четвъртък има Председателски съвет. Още днес ще бъде уточнена програмата и една от темите ще бъде тази – да излезем от ситуацията. Без реална децентрализация точно тези районни кметове, а и не само районните, но и на по-малките общини, нямат практически много инструменти да решават реално проблемите на хората, които са ги избрали\". Димитър Дизов от \"За Зелен \"Младост\", инициативния комитет, който издигна Десислава Иванчева за кмет на „Младост\", заяви, че един от мотивите Владимир Клисуров да се оттегли от поста е заради това, че е длъжен да позволява застрояването на \"Младост\": „За част от нас това е предаване на каузата. За други, включително и за мен, това е едно достойно оттегляне от капана на СОС и Столична община, в който той е принуден да подписва бетонния апокалипсис на „Младост\". Този апокалипсис е разрешен от арх. Здравков и Столична община, защото районните кметове нямат правомощия да спират строежите. Освен това Клисуров и Русев трябва да изпълняват работа за четирима кметове, тъй като, докато не бъдат освободени от длъжност Иванчева и Петрова, няма как да бъдат назначени други хора на тяхно място. Третата причина е, че човекът си има жена и дете и изправяйки се срещу машината за репресии и манипулации без политически гръб, без собствени медии и без обръчи от фирми, се оказва, че за година и половина, ако си обикновен гражданин, като нищо можеш да светнеш като коледна елха\". \"Гражданска инициатива без политически гръб в България е обречена\", смята Дизов: „В момента нямаме полезни ходове. Няма да се откажем да се борим срещу застрояването на „Младост\", но в момента не виждаме какво повече можем да направим. Районният кмет просто няма правомощия\".", "date": "2018.05.02", "title": "Новият временен кмет на столичния район \"Младост\" вероятно ще бъде арх. Румен Русев"}
{"url": "http://standartnews.com/biznes/izdavat_udostovereniya_po_bulstat_i_po_elektronen_pat-371100.html", "text": "Министерският съвет одобри проект на закон за изменение и допълнение на Закона за регистър БУЛСТАТ и предлага на Народното събрание да го приеме. С него се създава възможност за издаване на удостоверение за субектите, вписани в регистъра, въз основа на електронно заявяване, както и за предаването му на заявителя по електронен път. Това ще улесни гражданите, защото няма да им се налага да чакат на гише за издаване на удостоверенията, каквато е практиката сега. Създават се и необходимите нормативни предпоставки за изпълнение на решението на правителството за премахване изискването за представяне на хартиен носител от гражданите и бизнеса на удостоверението за вписани в регистър БУЛСТАТ обстоятелства. Документът ще се изисква служебно по електронен път. С предлаганите промени в Закона се осигурява също така възможност за регистрация в Централния регистър на особените залози на чуждестранните физически и юридически лица, които са залогодатели по смисъла на Закона за особените залози.", "date": "2018.05.02", "title": "Издават удостоверения по БУЛСТАТ и по електронен път"}
{"url": "http://standartnews.com/balgariya/krasimir_karakachanov_razbiram_politicheskite_igrichki_otdavna_sam_v_tozi_tsirk_ayde_stiga_s_teatara-371088.html", "text": "\"На опозицията това й е работата – при всеки повод и във всеки момент да иска оставки. Не съм казал, че е байганьовско да се критикува властта, а че по байганьовски се критикува. Разбирам да кажат, че за година управление на Орешарски са свършили това и това. Разбирам, когато критикуваш, да кажеш кое не ти харесва и как може да стане. А когато ти не си направил нищо и всяко твое управление е свързано с провал, да говориш колко си велик и ще оправиш нещата, ми изглежда чисто партизанско\", коментира пред Нова тв Каракачанов и добави: \"Разбирам политическите игрички и политическия театър на БСП. Отдавна съм в този цирк\". \"Винаги съм казвал, че политиците трябва да търсят обединение в българския национален интерес, а не това, което ги разединява. Факт е, че българските доходи са най-ниски, но правителството опитва да вземе мерки. Виждате, че не с толкова бързи и радикални мерки, доходите се увеличават. Последната година има увеличаване на доходи на полицаи и военни - за БСП това не са български граждани ли? БСП отново бяха против да се дават още средства за сектор сигурност. Това не са български граждани ли или граждани са само техните избиратели? Айде стига с тези партизански подходи\", добави той. Армията има готовност да прибере тежкоболната Теодора със самолет от Истанбул, но за момента няма такова искане. Това заяви в предаването \"Здравей, България\" по Нова телевизия вицепремиерът и министър на отбраната Красимир Каракачанов. Той обясни, че първоначално е имало запитване дали може да бъде прибрана с военен самолет от Бразилия. „Може да се осъществи, но нашите специалисти от ВМА, изразиха становището, че този самолет трябва 4 пъти да каца, да зарежда и да излита. Това може да влоши състоянието на пациента. Прецени се, че това не е разумния вариант\", обясни Каракачанов. Той каза още, че пациентката  ще бъде транспортирана до Истанбул с частна медицинска фирма. Началото на разговора в студиото започна с митинга на БСП, на който социалистите поискаха оставката на правителството. Веднага след това трима членове на кабинета, сред които и Каракачанов, дадоха пресконференция, за да отговорят на червените. „Ако бях на празник или на бира, нямаше да мога да отговаря вчера на БСП\", заяви в предаването \"Здравей, България\" вицепремиерът Красимир Каракачанов. Той застана пред медиите заедно с вицепремиера Томислав Дончев и финансовия министър Владислав Горанов. Каракачанов обясни, че на 1 май не е почивал, а с колегите си са обсъдили финансовия аспект на два проекта, свързани с модернизацията на армията. „На опозицията това й е работата – при всеки повод и във всеки момент да действа\", каза той и поясни, че не е казал, че е байганьовски да се критикува властта, а че по байганьовски се критикува. „Факт е, че българските доходи са най-ниски. Виждате обаче, че макар и с не толкова бързи темпове, те бавно и постепенно се увеличават\", заяви министърът и добави: „Разбирам политическите игрички и политическия театър. Отдавна съм в този цирк\". Очаквайте подробности!", "date": "2018.05.02", "title": "Красимир Каракачанов: Разбирам политическите игрички. Отдавна съм в този цирк! Айде стига с театъра!"}
{"url": "http://standartnews.com/balgariya/v_pirogov_spasiha_7godishno_momche_sas_schupen_cherep-371092.html", "text": "Момче на 7 години от Монтана е спешно докарано в Университетската многопрофилна болница за активно лечение и спешна медицина (УМБАЛСМ) „Пирогов\" в нощта на 30 април срещу 1 май. Момчето паднало от колело, при което пострадало тежко. Направените високоспециализирани изследвания показват, че момчето има открита импресионна фрактура - т.е. тежко счупване на черепа с притискане на мозъка. Налагала се незабавна операция. За да я извърши, в операционната веднага влезли д-р Петър Илков и екипът му, а анестезиолог била д-р Боряна Янева. Пироговските лекари посрещнали празника в операционната, където оперирали цяла нощ. Д-р Илков извършил животоспасяващата операция, след което детето е настанено за лечение в детската реанимация. Поставено е под активни интензивни грижи и наблюдение. В момента момчето се възстановява добре. То е в съзнание, контактно и адекватно.", "date": "2018.05.02", "title": "В Пирогов спасиха 7-годишно момче със счупен череп"}
{"url": "http://standartnews.com/balgariya/menda_stoyanova_palni_gluposti_sa_che_uvolnyavame_chinovnitsi_ako_ne_sa_ot_gerb-371090.html", "text": "„БСП преиграва. И това основно се дирижира от нейния лидер г-жа Нинова. Тя се опитва да продължава да бъде на гребена на вълната, да бъде алтернатива и остра опозиция. Че генерално линията на развитие на България е сбъркана и тя ще я промени. Това е нейният шанс да спечели едни следващи избори, но преди да ги спечели, трябва да се задържи на лидерския си пост на БСП\". Това заяви Менда Стоянова, ГЕРБ, председател на бюджетната комисия в парламента, по повод вчерашния митинг на БСП, когато бе поискана оставката на кабинета. Стоянова коментира и думите на депутата от БСП Георги Свиленски, че ако не си от ГЕРБ те мачкат и уволняват от общинската и държавна администрация. „Пълни глупости! 400 000 души работят в държавната администрация. Това са хора, които от години работят там, пенсионират се там, кой от тях е освободен по политически причини? Кой не смее да си каже словото по политически причини?! Това са приказки, които имат за цел да внушават, че има такава репресия. Въпреки че не знаят да има такива.\" „Средната работна заплата е нараснала със 70 лева за една година и сега е 1130 лева. Фокусът на държавата ще бъде изсветляване на доходите\", каза Стоянова. „Липсата на кадри ще е проблемът ни в бъдеще. Голямото предизвикателството е да се преструктурира работната сила\", допълни тя. \"България достигна най-ниско ниво на безработица - 6%. От бизнеса често казват, че има липса на кадри в реалния сектор. При липсва на кадри, да се говори за безработица, за мен е манипулация\", завърши Менда Стоянова.", "date": "2018.05.02", "title": "Менда Стоянова: Пълни глупости са, че уволняваме чиновници, ако не са от ГЕРБ!"}
{"url": "http://standartnews.com/balgariya/1500_lv_za_registratsionen_nomer_na_avtomobila_po_izbor-371110.html", "text": "Правителството направи промени в Тарифа №4 за таксите, които се събират в системата на МВР по Закона за държавните такси. Част от промените произтичат от измененията в Закона за чужденците в Република България, приети в края на миналата година. Те са свързани с определянето на такси за получаване на право на продължително пребиваване със срок до 4 години от притежателите на „синя карта на ЕС\" и членовете на семействата им, за пребиваване на член на семейството на гражданин на Съюза, за продължително или постоянно пребиваване на член на семейството на български гражданин, който не е гражданин на ЕС. Променят се и такси, събирани по Закона за движението по пътищата. Определят се единни такси за първоначална регистрация на пътни превозни средства (ППС), за промяна в регистрацията на ППС със смяна на табели при регистрационен номер и за възстановяване на регистрацията на ППС с прекратена регистрация. Утвърдена е и единна такса за промяна на регистрацията на ППС без смяна на табели с регистрационен номер. Според сега действащия ред се заплащат отделни такси за заявление за регистрация, за идентификация и проверка на техническата изправност, за издаване на свидетелство за регистрация, монтаж на табели и т.н. Въвеждането на единна такса за различните видове услуги по регистрация на ППС ще облекчи гражданите и ще стимулира заплащането на услугите чрез ПОС-терминални устройства, с които са оборудвани всички пунктове за регистрация в звената „Пътна полиция\" при СДВР и областните дирекции на МВР в страната. Увеличават се таксите за право на ползване на табели с регистрационен номер по избор. Предлаганата услуга е специална и за нея не се прилага изискването за разходоориентиран размер на таксата. Причина за увеличаването на таксата са засиленото търсене на такива номера и техният ограничен брой, което би довело до невъзможност за изпълнение на тази услуга. Таксата за ползване на табели с регистрационен номер с четири еднакви цифри се увеличава от 1000 лв. на 1500 лв. За регистрационни номера с комбинация от цифри „аа-вв\", „ав-ва\" и „ав-ав\", където „а\" и „в\" са различни числа от 0 до 9, както и за регистрационен номер с комбинация от четири цифри по желание ще се плаща по 300 лв., вместо досегашните 30 лв. и 50 лв. В Тарифа №4 се създава и изрична разпоредба, с която се регламентират такси за съгласуване на проекти за сигнално-охранителни и известителни системи.", "date": "2018.05.02", "title": "1500 лв. за регистрационен номер на автомобила по избор"}
{"url": "http://standartnews.com/balgariya/kat_vzima_knizhki_za_neplateni_globi-371091.html", "text": "От понеделник КАТ провежда акция на пътя - ако не си платил глобите си, оставаш без книжка. Екипи на Пътна полиция ще бъдат разположени по пътищата в цялата страна и най-вече по шосетата, водещи към граничните контролно-пропускателни пунктове. В акцията участва и АПИ, които ще следят дали всички водачи са закупили и залепили винетните стикери на предното стъкло на автомобила. „От понеделник до неделя, 6-и май ще се проведе тази акция. Когато чрез нашите технически средства установим, че водачът има неплатени задължения, се прилага принудителната административна мярка и временно му се отнема свидетелството за управление на МПС\", обясни за „Здравей, България\" инспектор Петър Соколов от отдел „Пътна полиция\", ГДНП. По думите му, от май 2017 г. до сега КАТ е връчил 55 000 фиша на водачи и на пътници в автомобилите.", "date": "2018.05.02", "title": "КАТ взима книжки за неплатени глоби"}
{"url": "http://standartnews.com/balgariya/do_dni_zapochva_remontat_po_grafa_i_pl_slaveykov-371082.html", "text": "До дни започнат ремонтите по столичната ул. „Граф Игнатиев\" и пл. „Славейков\", съобщава БТВ в репортаж. Според медията най-голяма промяна предстои за емблематичния площад \"Славейков\". Сергиите вече са премахнати и от книжния пазар са останали само ламарини. Поставени са и ограничителни ленти, а същинските ремонтни дейности започват до дни и ще продължат близо година. Според плановете на общината ще бъде намален броят на масите, на които се продават книги. Площадът трябва да бъде изцяло обновен, а осветлението - подменено. Междувременно търговците ще са пред хотел \"Рила\". „СО не е излязла с информация какво ще стане с тези търговци, защото не може тяхното препитание да бъде отнето просто е ей така\", коментира пред БТВ Борис Бонев от „Спаси София\". След повече от 10 години, фонтанът на площада ще бъде възстановен. Той беше спрян след трагичен инцидент, при който от токов удар загина минувач. Според проекта се предвижда подмяна на канализацията, настилките и трамвайните релси по ул. \"Граф Игнатиев\", ремонт на площадите \"Славейков\", \"Гарибалди\" и на градината пред църквата \"Св. Седмочисленици\". Ще се обвонят и други централни улици - част от \"Солунска\", \"Шишман\" и Шести септември\". Ремонтите ще започнат от ул. „Алабин\" и ще се извършват поетапно. Първият е до площад Гарибалди, вторият продължава до паметника на Патриарх Евтимий, а третият - до бул. \"Христо и Евлоги Георгиеви\". Целта е трамвайните релси да станат безшумни, а платното и тротоарите да се изравнят в споделено пространство. Пазарът за книги на пл. \"Славейков\" ще се завърне след реконструкцията в нови павилиони. Пазарът за зеленчуци ще се премести срещу градинката при църквата \"Св. Седмочисленици\" и ще работи в определен ден. За да станат трамваите безшумни, по улица „Граф Игнатиев\" изцяло ще бъде подменено трамвайното трасе.  „По време на реконструкцията трамвайното движение ще бъде спряно, трамвайните линии ще бъдат ремонтирани основно, изцяло построен на ново релсовия път. В това време, в което трамваите са спрени, ще има заместващ автобус\", обясни пред БТВ зам.-кметът по транспорта Евгени Крусев. Трамваите в района спират за времето на ремонта, който по план трябва да продължи 300 дни. Временен автобус ТМ10 ще се движи от Зоопарка през хотел Хемус, по Канала и ул. \"Алабин\" до бул. Христо Ботев, бул. \"Ал. Стамболийски\" до площад \"Света неделя\" и Орлов мост и обратно по маршрута. От „Спаси София\" отбелязват, че емблематичната централна улица ще се ремонтира от същата фирма, чиито плочки се надигнаха пред НДК едва няколко месеца след поставянето си. Очаква се да започне и другият мащабен проект за преобразяване на зоните около Народното събрание и храм-паметника „св. Александър Невски\".", "date": "2018.05.02", "title": "До дни започва ремонтът по „Графа“ и пл. „Славейков“"}
{"url": "http://standartnews.com/balgariya/zdravnite_vlasti_proveryavat_deynostta_na_mediuma_karmen_lazarova-371086.html", "text": "Здравните власти започват проверка на дейността на Кармен Лазарова. Тя се определя като водач и медиум. През последните дни името й нашумя заради случая на българка, болна от рак, която заминала за Бразилия. Търсила духовно и физическо лечение. Състоянието й обаче се влошило и не можела да се прибере в България. След въпроси на NOVA, отправени към здравните власти, те започват проверка. Засега е ясно, че Кармен Лазарова не фигурира в официалните регистри на регионалната здравна инспекция. За да може да се върне болната жена в България, са събрани около 130 000 лева. Очаква се тя и съпругът й да кацнат в Истанбул на 4-и май.", "date": "2018.05.02", "title": "Здравните власти проверяват дейността на медиума Кармен Лазарова"}
{"url": "http://standartnews.com/balgariya/ema_hopkins_satrudnichestvoto_s_balgarskite_spetssluzhbi_shte_prodalzhi_vapreki_brekzit-371098.html", "text": "Посланикът на Великобритания Ема Хопкинс благодари днес в Министерски съвет на специалните служби на България за доброто сътрудничество за разкриване на контрабандата и предотвратяване на трафика на хора. След срещата, тя, и министърът на вътрешните работи Валентин Радев, отбелязаха пред журналисти доброто взаимодействие на специалните служи на България и Великобритания, което продължава дълги години и ще продължи и след излизането на Великобритания от ЕС. Повод за срещата е разкриването на нелегална цигарена фабрика в Ирландия, която е нанесла щети за 200 милиона паунда, каза в началото на заседанието премиера Бойко Борисов. Благодарна съм на колегите от българската администрация за близкото сътрудничество в областта на сигурността. Това каза Н. Пр. Ема Хопкинс, посланик на Великобритания в България, след срещата си с Борисов. „Току-що имах много интересна и много полезна среща с министър-председателя Бойко Борисов, която подчертава близкото сътрудничество с България в областта на сигурността. През последната година проведохме редица операции в различни области – в борбата срещу нелегалното производство на цигари, организираната имигрантска престъпност, включително трафика на хора и оръжия. Постигнахме много добри резултати. Затова съм изключително благодарна на всички колеги от българската администрация за тяхното тясно сътрудничество. Великобритания усеща, че това сътрудничество може да продължи докато трае периодът на Брекзит\", каза още посланикът. Нашите служби работят много добре с Великобритания и продължаваме работа. С тях правим операции за стотици милиони паунда, за което им благодарим. И посланик Хопкинс дойде днес публично да ми благодари. Това заяви от своя страна Бойко Борисов. \"Колегите работят много добре по тази тема. Или когато отчитахме най-ниските нива на контрабанда в България и най-високите във Великобритания, се оказах прав. През месец март беше разбита фабрика в Ирландия, която е произвеждала цигари за 200 млн. паунда и в която са участвали и българи, припомни Борисов. И колкото повече ги притискахме да изнасят от тук фабриките, толкова повече изнасяха и ноу-хау-то, което имат работниците – тесните специалисти, и правят фабриките там. Но ние си продължаваме след тях, докато ги хванем във Великобритания\", каза още премиерът.", "date": "2018.05.02", "title": "Ема Хопкинс: Сътрудничеството с българските спецслужби ще продължи, въпреки Брекзит"}
{"url": "http://standartnews.com/balgariya/tsvetanov_problemite_na_horata_s_uvrezhdaniya_ne_tryabva_da_ni_razdelyat-371102.html", "text": "Въпреки различията, които имаме по много теми, проблемите на хората с увреждания не трябва да ни разделят. Това каза председателят на ПГ на ГЕРБ Цветан Цветанов по време на срещата си с хората с увреждания в зала „Огледална\" в Народното събрание, информира Агенция „Фокус\". Цветанов призова 10 дни след тази среща да се направи нова работна среща. По думите му темата се измества и става политическа. „За нас е важно да има диалог и това, което винаги сме казвали, е, че сме отворени за разговори\", каза Цветанов. Той отчете, че за хората с увреждания са дадени 162 млн. лв.", "date": "2018.05.02", "title": "Цветанов: Проблемите на хората с увреждания не трябва да ни разделят"}
{"url": "http://standartnews.com/balgariya/boyko_borisov__do_todor_zhivkov_i_putin_v_retromuzey-371101.html", "text": "Бойко Борисов стои рамо до рамо със световни лидери в музей, информира Би Ти Ви. Восъчна фигура на премиера се появи в ретромузея във Варна. „Отдавна спрях да избирам кого да правим. Хората много питаха за г-н Борисов\", призна собственикът на музея Цветан Атанасов. Така се появява фигурата на премиера. Изработването ѝ отнема около 6 месеца, за да бъде изпипана до последния детайл. Фигурата на Борисов е поставена в музея до тези на световните лидери Доналд Тръмп и Владимир Путин, като е изработена с ръката в джоба – една обичайна негова позиция. „Днес една жена ми каза, че не го харесва като политик, но го харесва като мъж. Така че той има тази харизма – мъжкар, мачо, ако щете\", каза още собственикът на музея. Фигурата на премиера обаче е от периода му на главен секретар на МВР, когато беше доста по-втален. „Това тяло може да влезе в неговата генералска униформа. Ако ни я даде, можем да го преоблечем и да бъде с тази униформа\", отбеляза още Цветан Атанасов. Фигурата на Борисов е втората на български политик, която се появява в музея, след тази на Тодор Живков.", "date": "2018.05.02", "title": "Бойко Борисов - до Тодор Живков и Путин в ретромузей"}
{"url": "http://standartnews.com/balgariya/simeon_ii_za_boyko_borisov_generale_az_sashto_sam_vi_nablyudaval-371097.html", "text": "Бойко Борисов разкрил пред Симеон Сакскобургготски, че докато го е охранявал, го е наблюдавал. За това говори бившият премиер в интервю за Дир.бг. „Един ден, не знам дали вече беше станал кмет или премиер, той ми каза: „Аааа, да не мислите, че аз не съм ви наблюдавал\". Викам: „Генерале, ако пък вие си въобразявате, че аз не съм ви наблюдавал, докато съм ви гледал в тила толкова често...\" Симеон Сакскобургготски отговаря така на въпроса какво е научил от сегашния премиер Бойко Борисов. „Така че и двамата сме се наблюдавали. И може всеки един да се е понаучил на нещо\", допълва с усмивка Сакскобургготски. Интервюто е от поредицата \"Личности, които промениха България през последните 20\". В тази поредица интервю за медията даде и министър-председателят Борисов. В новото издание царят и бивш премиер коментира дали си е тръгнал огорчен от политиката, темата за царските имоти, \"алергията\" си към \"диктата на Великите сили\", от чиято политика страдат народите. Сакскобургготски говори за войната в Сирия, за бъдещето на Европейския съюз и за това, къде е мястото на България в конфликта САЩ - Русия. Последният български цар си спомня драматични моменти от своето детство и как е научил за кончината на баща си цар Борис III. Споделя и как заедно с майка си и сестра си напуска България, разказва любопитни детайли от живота си като млад, от времето в имиграция и уроците, които е научил от тогава до сега. В интервюто, което Дир.бг ще публикува утре, ще стане дума и какво не си е казал Симеон с Живков, какво си е казал с Иван Костов, преди лидерът на СДС да загуби изборите, търси ли го днес за съвети премиерът Бойко Борисов и ще ходи ли на предстоящата кралска сватба на принц Хари с Меган Маркъл.", "date": "2018.05.02", "title": "Симеон II за Бойко Борисов: Генерале, аз също съм ви наблюдавал!"}
{"url": "http://standartnews.com/balgariya/emil_hristov_ostava_zampredsedatel_na_parlamenta-371106.html", "text": "Парламентът отхвърли искането за оставка на Емил Христов като заместник-председател на Народното събрание, предаде репортер на Агенция „Фокус\". „За\" оставката му гласуваха 71 народни представители, „против\" – 118 и „въздържали се\" - 0, с което бе отхвърлена. Проекторешението бе внесено с 80 подписа от ПГ на „БСП за България\" заради това, че Христов не допусна хората с увреждания в парламента на 18 април 2018 г. От своя страна заместник-председателят на парламента Емил Христов заяви, че от БСП са злоупотребили с тези хора. Той призова БСП да се извини на хората с увреждания, които са употребили и на онези, които са заблудили. Председателят на ПГ на ГЕРБ Цветан Цветанов заяви, че парламентарната му група стои твърдо зад Емил Христов. Според ГЕРБ скандалът с допуска на хората с увреждания в парламента цели да дискредитира Емил Христов, правителството и управляващите. Заместник-председателят на ПГ на „БСП за България\" Антон Кутев посочи, че Народното събрание в лицето на Емил Христов е направило груба грешка като не допуснало хората с увреждания и с това е показало бездушието на властта. Колегата му Драгомир Стойнев се обърна към ГЕРБ и им каза, че са в изолация, защото се пазят от българските граждани и бягат от проблемите им. От ПГ на ДПС заявиха, че няма да участват гласуването по оставката на Емил Христов като заместник-председател на Народното събрание.", "date": "2018.05.02", "title": "Емил Христов остава зам.-председател на парламента"}
{"url": "http://standartnews.com/balgariya/kpkonpi_poema_funktsiite_na_nyakolko_strukturi_vizhte_koi-371099.html", "text": "Правителството определи Комисията за противодействие на корупцията и за отнемане на незаконно придобитото имущество (КПКОНПИ) за правоприемник на активите, пасивите, архива, информационния ресурс, правата и задълженията на Комисията за предотвратяване и установяване на конфликт на интереси, Центъра за превенция и противодействие на корупцията и организираната престъпност, съответното звено от Сметната палата и дирекцията в Държавната агенция \"Национална сигурност\", изпълнявали функции по отменения антикорупционен закон. Това съобщи пресслужбата на кабинета. С постановление, прието днес, кабинетът е уредил отношенията по предаване на активите и уреждане на трудовите и служебните правоотношения на служителите във връзка с новия Закон за противодействие на корупцията и за отнемане на незаконно придобитото имущество. Правителството е одобрило и допълнителни разходи за работата на новосформираното антикорупционно звено, които възлизат на 14 млн. лева. Средствата ще се използват за финансиране на дейностите на КПКОНПИ и ще допринесат за осъществяване на основните правомощия на Комисията. Те се осигуряват за сметка на предвидените в централния бюджет и на преструктуриране на разходите на ведомствата, чиито звена се вливат в КПКОНПИ.", "date": "2018.05.02", "title": "КПКОНПИ поема функциите на няколко структури. ВИЖТЕ КОИ!"}
{"url": "http://standartnews.com/balgariya/kak_da_udalzhite_zhivota_si_s_10_godini_vizhte_tuk-371077.html", "text": "Учените припомнят няколко прости правила, които смятат, че биха удължили живота на човек с десет години. Сред тях са отказ от пушенето, алкохола, преминаване на здравословно хранене, постоянни физически упражнения в средната възраст и нормално тегло. В тези правила няма никаква магия, но те все пак могат да удължат живота на човек с поне десет години, заявяват лекари в статия, публикувана в списание Circulation. Днес болшинството учени смятат, че диетата и отделните храни оказват силно влияние не само върху теглото на човек, но и върху здравето на неговия мозък, кръвоносни съдове, сърце и други ключови органи от човешкото тяло. Като пример учените неотдавна показаха, че употребата на големи количества зехтин и средиземноморските храни понижават значително риска човек да умре от инсулт или инфаркт. В същото време голямото количество сол в храната влошава здравето на сърцето и съдовете. По същия начин действат върху организма на човека спортът и отказът от вредни навици, доказаха учените през последните години. Те са анализирали данните, събрани в хода на наблюдение на здравето на 40 000 лекари и медицински сестри в рамките на проектите NHS и NHANES през последните три десетилетия. Сравнявайки продължителността на живота на здрави лекари и сестри, както и на техните колеги, страдащи от затлъстяване, имащи вредни навици и заседнал начин на живот, учените са установили, че всички тези проблеми отнемат между 12 и 14 години от живота. Средно мъжете и жените, спазващи петте принципа на здравословен живот, са доживявали до 87 и 93 години, докато останалите участници в тези проекти са стигали до 75 и 79 години. Увеличаването на п родължителността на живота е свързано предимно с два фактора – рязко понижаване на риска от сърдечни заболявания и развитието на рак. При спазване на тези пет правила рискът от рак намалява с 65%, а шансът за инфаркт или инсулт – почти два пъти.", "date": "2018.05.02", "title": "Как да удължите живота си с 10 години? ВИЖТЕ ТУК"}
{"url": "http://standartnews.com/balgariya/toplo-371062.html", "text": "Днес времето ще остане топло, все така с вероятност за валежи в планинските райони. Минималните температури ще са между 8 и 13 градуса. Отново ще бъде предимно слънчево. В сутрешните часове на много места в източните райони от Западна България ще се развива купеста облачност и на отделни места отново ще превали и прегърми. Ще духа слаб до умерен източен вятър. Топло време с максимални температури между 24 и 29 градуса, по-ниски по Черноморието, в София около 25. Атмосферното налягане ще бъде близко до средното за май, през деня слабо ще се понижи.", "date": "2018.05.02", "title": "Топло"}
