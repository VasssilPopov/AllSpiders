{"url": "https://standartnews.com/svyat/poroen-dzhd-navodni-beliya-dom-396687.html", "text": "Дъждовна буря наруши автомобилния транспорт и наводни сутерени на сгради във Вашингтон, включително този на Белия дом, предаде БТА. Вода бликна в сутерена близо до Западното крило на Белия дом, където се намира пространството за работа на журналистите. Наложи се служители да отводняват тази част от сградата.  Метеорологът от Националната метеорологична служба на САЩ Коди Ледбетър заяви, че за период от 2 часа бурята е донесла около 16 см дъжд в района на Фредерик, щата Мериленд, около 11 см в района на Арлингтън, щата Вирджиния, и около 8,6 см на летище \"Роналд Рейгън\" във Вашингтон. Говорител на пожарната в окръг Монтгомъри, щата Мериленд, заяви, че спасителните екипи са използвали лодки при десетки спасителни акции, за да вадят хора от наводнени автомобили. Той допълни, че засега няма данни за наранявания на хора във връзка с бурята.", "date": "2019.07.08", "title": "Пороен дъжд наводни Белия дом"}
{"url": "https://standartnews.com/svyat/okhranata-na-erdogan-vadi-orzhie-na-letishche-saraevo-396675.html", "text": "Личната охрана на турския президент Реджеп Тайип Ердоган влезе в конфликт с граничната полиция на пистата на летище Сараево, съобщава информационният сайт Кликс. При кацането на самолета, в който пътувала делегацията на Ердоган, членове на охраната му отказали да приемат редовната процедура на проверка. След вербални нападки срещу граничните полицаи имало и кратък физически сблъсък, след което турските охранители извадили от самолета оръжие, твърди Кликс. Ситуацията се успокоила, когато от самолета излязъл Ердоган. Инцидентът бе потвърден от директора на граничната полиция Зоран Галич, който похвали професионализма и реакцията на босненските полицаи. \"Тези, които идват в Босна и Херцеговина, трябва да спазват законите й, а не да се опитват да бъдат над тях\", каза Галич за Кликс. Сайтът припомня, че охраната на Ердоган и по-рано при посещения в Босна и Херцеговина се е държала арогантно и грубо. Турската делегация пристигна в Сараево за среща на Процеса за сътрудничество в Югоизточна Европа /ПСЮИЕ/. Днес Ердоган ще се срещне с членовете на колективното босненско председателство и ще присъства на тържествена вечеря за участниците в срещата.", "date": "2019.07.08", "title": "Охраната на Ердоган вади оръжие на летище Сараево"}
{"url": "https://standartnews.com/svyat/iztochvat-kreditni-karti-s-falshivo-prilozhenie-396666.html", "text": "Фалшиво приложение в GooglePlay източва кредитни карти. Специалисти от компанията за кибер безопасност CSIS разкриха голяма измама. Според информацията, на потребителите се предлагало да изтеглят в платформата Google Play приложението Updates for Samsung, където са събрани най-различни подобрения за смартфона от, уж, официални разработки. След установяване на приложението се оказва, че ползвателите попадат в сайта update.com, където са качени статии и новини за Android, притъпяващи бдителността на потребителите. Освен това, в някои раздели на приложението са качени многобройни реклами, които пречат на потреблението, но се предлага да бъдат премахнати от мониторите за $9. Приложението предлага също годишен абонамент за обновяване на смартфона за $34,9. Разплащането обаче става не чрез GooglePlay, а след като приложението получи цялата информация за кредитната карта на ползвателя. Въпреки това в приложението има опция за безплатен достъп към обновяванията, но в този случай скоростта е твърде ниска и те стават много бавно. Затова ползвателите предпочитат да платят за по-бързо получаване на „обновлението”, но всъщност прехвърлят към приложението данните за своите кредитни карти. Експертите призовават потребителите да бъдат внимателни, защото това приложение има над 10 млн. прехвърляния в Google Play и не е ясно колко от тях са превели пари. Обновяванията на смартфона трябва да става само чрез вътрешните настройки, а не чрез странични приложения, предупреждават специалисти.", "date": "2019.07.08", "title": "Източват кредитни карти с фалшиво приложение"}
{"url": "https://standartnews.com/regionalni/mlnii-podpalikha-rodopite-396685.html", "text": "Мълнии подпалиха пожари в Родопите. На 7 юли в 17,05 часа е получен сигнал за пожар на сухи треви в горския фонд в землището на село Хвойна, собственост на Държавно горско стопанство. Предполагаемата причина е мълния, съобщи Областната дирекция на МВР - Смолян. Площта на пожара към 08,00 тази сутрин е 15 дка. До момента са спасени 200 дка смесена гора. Произшествието е локализирано от един екип на РСПБЗН - Чепеларе, като пожарогасенето продължава до пълното погасяване и днес. На 5 юли е горял и пожар в компресорна станция на рудник, собственост на \"ГОРУБСО\" АД Мадан в кв. \"Батанци\" на Мадан. Пожарът се е разразил на площ от 50 кв. м. Причината също е мълния, уточниха от полицията. Унищожен е един компресор, електрическо табло и около 10 м кабели за високо и ниско напрежение. Спасена е сградата и един компресор. На 4 юли е горяло дърво, поразено от мълния, в района на село Борие, местността Ливадата в имот, собственост на 40-годишен мъж. Екип на РСПБЗН-Рудозем е посетил и ликвидирал произшествието в заварените граници. На 04.07.2019 г. от около 16:30 ч. до около 17.30 ч. на територията на Смолян и КК „Пампорово“ падна интензивен дъжд, придружен с градушка и силен вятър, в резултат на което в ОЦ при РДПБЗН-Смолян се получиха редица сигнали за наводнени площи. Екипи на РСПБЗН реагираха на повечето, които бяха с пряка опасност за живота и здравето на хората, както и тези, които биха предизвикали големи материални щети.    ", "date": "2019.07.08", "title": "Мълнии подпалиха Родопите"}
{"url": "https://standartnews.com/sport/borisov-drzhavata-da-poeme-izdrzhkata-na-mladite-futbolisti-396671.html", "text": "Премиерът на България Бойко Борисов разкри подробности за провелата се днес среща между него и футболните босове на родните грандове от Първа лига, ръководството на БФС, МВР и главния прокурор. Пред Спортното шоу на Дарик радио Борисов разкри, че възнамерява държавата изцяло да поеме издръжката на детските и юношеските отбори в клубния ни футбол, за да бъде премахната порочната практика с таксите. Колкото до осигуряването на феърплей в Първа лига, министър-председателят оповести за създаването на таен телефон, на който елитните ни съдии могат да подават сигнали за всякакви опити да се оказва натиск върху тях. Борисов също така редовно провеждане на „мероприятия” по контрол дали клубните президенти изпълняват дадените обещания. „Идва футболно първенството, виждаме как играят отборите до 21 години, виждаме Купата на Африканските нации, видяхме и безобразията на Копа Америка. Във футбола винаги е така – всички или се ядосват, или се радват и възхищават”, започна Борисов. „Исках да обърна внимание на всичките клубове, без да става голям панаир. Исках да покажа и респект към хората, които си харчат парите за футбол. НЕ искахме да се месим в дейността на БФС, но да изкажем своите виждания за следното: първо, ако така се развива детско-юношеския футбол, няма да стане, макар сега терените са много по-добри, отколкото по времето, когато Гибона играеше… Финал за Суперкупа на Европа могат да ни дадат веднага, но какъв е смисълът два големи отбора да дойдат и да изиграят тук един мач? Има смисъл, когато има изградена система. Децата трябва да се подготвят без такси, повтарям, без такси. Както каза финансовият министър, за децата няма да инвестираме само в татуировки. Говоря за всички деца. Като правителство инвестираме в образование, а спортът и физическата подготовка също е елемент от него. Чувам, че сега се събират такси, плащат се турнири… Ако БФС седне и направи сметка за Първа, Втора и Трета лига на отборите колко им струва издръжката на отборите до 12, 16 или 18 години, ще се дадат тези пари. А не поотделно. Да направят система и да кажат. Това ще даде резултат след 3-4 години. Разбира се, ще има методисти, които ще започнат да гледат, да следят дали се изразходват целесъобразно бюджетите. Ние искаме да се погрижим за децата, за да не се налага да плащат такси, за да има всяко екипче. Като имаме тази система, да видим дали ще свърши работата. Ако не свършат работа, следващата година няма да им дадем. Сега даваме пари за топки, за лагери. Това са нашите дечица. Без татуировките всичко друго ще го осигурим.” „Второ, ще имаме доста мероприятия по контрол на съдийските бригади. Дали сме им таен телефон и ако някой иска да ги плаши, тормози, подкупва, може да попадне в подобни мероприятия. Тогава няма защо да се сърди. Аз първо предупреждавам, защото имам уважение. Най-важното в спорта е феърплея, а ние ще си проведем нашите мероприятия.” „Не е редно да ходя по мачове. Всички знаят, че съм от Левски, макар че най-много съм помогнал на други клубове, като ЦСКА например. Запалянковците, като видят, че отборът не играе, първият, който ще напсуват, е премиерът.” „Георги Домусчиев се занимава повече с футбол, отколкото брат му. Да ви кажа честно, в Англия, като свърши мачът мениджърите се поздравяват. Гледаме и испанското първенство, където президентите успокояват публиката. Това е ВИП култура. Тук не се опитват много, защото Левски и ЦСКА са славни отбори, докато в последните 8 години Лудогорец напусна толкова, колкото те за 20 години.” „Целта е да направим силен национален отбор, както и база по-добра. Това може да се постигне, когато хората тръгнат масово на мачове, когато не ги е страх от агитките. За МВР е най-лесно да ги респектира, но просто исках да сложа рамка, че ако има подобна осъзната рамка с подобни процеси. Предложих на Боби Михайлов да сложи имената на съдиите в една купичка и да теглят преди големите мачове. Това обаче не било прието в Европа. Винаги има начин да се направи така, че да няма съмнения относно реферите.” „Казал съм на съдиите да създадат организация с Младен Маринов (министъра на вътрешните работи – б.р.), защото ако някой го е страх, ние ще реагираме. Тогава ще видим дали наистина ги е страх.” Накрая Борисов коментира и своята среща с Григор Димитров с цел да опровергае слухове, които тръгнаха в публичното пространство. „Григор Димитров минах да го видя, защото имах и аз такава контузия в рамото. Изключително тежка контузия. Някъде писаха, че съм му обещал да строи някаква висока сграда. Господ ми е свидетел, момчето каза, че някъде извън София ще иска да си направи спортна академия, която да си развива. Обещах му, когато си проучи нещата, да дойде и да говорим. Казах му единствено да идва на турнирите и да играе за България, защото това е една инвестиция в обичта на българите. Коментирам тази среща само заради тази глупост, че ще строи висока сграда на кортовете на сестри Малееви”, завърши премиерът.", "date": "2019.07.08", "title": "Борисов: Държавата да поеме издръжката на младите футболисти"}
{"url": "https://standartnews.com/svyat/vinetki-i-ogranicheniya-po-ptishchata-na-evropa-396646.html", "text": "За първи път Швейцария въвежда винетка за пътищата си през 1985 година. Независимо какъв ви е маршрутът, има един-единствен тип винетка, която важи 14 месеца - от 1 декември на предишната година до 31 януари на следващата и тя струва в момента 40 швейцарски франка (36 eвро). \r\nДруги страни последваха примера на Швейцария. Те изискват от шофьорите определена сума и като цяло винетките са с различна продължителност: Австрия, България, Унгария, Словакия, Словения, Чехия . . .  \r\nТрябва, както в Швейцария, да залепите стикера на предното стъкло. Покупката му може да се направи и онлайн - най-вече чрез специализирани посредници - на границата или в бензиностанция.  \r\nУнгария и Словения имат електронен вариант, докато Австрия предлага избор между физическа винетка и регистриране на номера на колата.  \r\nПътуването става малко по-сложно, когато няма пункт за плащане на такси по някои (авто)магистрали: за да пресечете Темза по-надолу от Лондон по периферното шосе M25, трябва да платите 2,50 британски лири (2,80 евро) същия ден или на следващия - онлайн или в посочен търговски обект. В противен случай глобата може да достигне 105 лири (117 евро). iStock/Getty Images Същият е принципът и за редица други електронни такси в Европа по основните пътища вПортугалия, Италия, Ирландия, Норвегия, Швеция и скоро и във Франция ... Това важи и когато искате да влезете с кола в градове като Лондон, Милано, Болоня, Стокхолм, Гьотеборг или Осло. \r\nПоявилите се неотдавна \"зони със слаба емисия\" (LEZ) на континента също ви задължават да се подготвите добре за пътуването си.  \r\nЗа да шофирате в центъра на Антверпен, Белгия, с френска кола, трябва да регистрирате автомобила си през следващите 24 часа. Това се прави безплатно, но процедурата налага да изпратите сканиран регистрационния талон на колата. Във всички случаи, ако въпросният автомобил се окаже прекалено замърсяващ, ще трябва да се плаща. \r\nБрюксел възприе същия модел, но вече предварително трябва да се показва удостоверение, че автомобилът е ваш, а това може да се окаже проблем, ако автомобилът е под наем... Глобата от 150 евро за нарушение на разпоредбата вече удари по джоба някои смаяни туристи. \r\nИ ако белгийските градове не са координирали усилията си, то Германия измисли \"екохапче\", което е задължително за 58 населени места. За да влезете в 57 от тях, ви е необходима зелена винетка,която се купува предварително в гаражи или бензиностанции.  \r\nЧерешката на тортата в Германия - със съдебни решения бяха наложени ограничения за движението на най-замърсяващите коли. Засега те обхващат Щутгарт и някои улици на Дармщат и Хамбург. Магистралата A40, която прекосява Рур от единия до другия край, също може да бъде забранена за дизелови коли. \r\nГерманците обаче трябва освен това да се разберат помежду си за разграничаване на дизеловите коли, които засега нямат специална винетка...  \r\nТази пълна липса на хармонизация, в момент когато Франция, Испания, Холандия или още други белгийски градове подготвят нови зони LEZ, които ще засегнат и чуждестранни коли, \"изправя транспорта в ЕС пред нови предизвикателства\", признава източник от Европейската комисия. \r\n\"В момента няма никакъв проект за въвеждането на обща европейска винетка\", обясниха от Еврокомисията, защото въпросът е от компетенциите на местните власти. \r\nБрюксел поставя ударението върху информацията за шофьорите основно чрез портала https://www.urbanaccessregulations.eu.  \r\nА що се отнася до потребителите на коли под наем, анкетираните от АФП, то те не виждат никакво неудобство да лепят винетки на предните стъкла. ", "date": "2019.07.08", "title": "Винетки и ограничения по пътищата на Европа"}
{"url": "https://standartnews.com/kultura/megan-trsi-kuchentse-za-archi-396637.html", "text": "Херцогинята на Съсекс Меган Маркъл планира да осинови куче, с което Арчи да порасне. Изглежда, че Меган възнамерява да обиколи различни приюти, за да намери подходящия домашен любимец за двумесечния си син. Херцогинята винаги е изразявала любовта си към животните и дори взе със себе си най-добрия си приятел – бигълчето Гай, когато се премести в Уиндзор. Анонимен източник заяви пред „The Sun“, че Маркъл иска куче, с което Арчи да свързва детството си. Още през януари херцогинята посети приюта „The Mayhew Animal Home“, където хареса едно от палетата, но нямаше възможност да го прибере, тъй като двамата с Хари се готвеха за Арчи. Меган винаги приканва последователите си в Инстаграм да осиновяват домашни любимци от приюти.", "date": "2019.07.08", "title": "Меган търси кученце за Арчи"}
{"url": "https://standartnews.com/svyat/464-000-ubiystva-izvrsheni-po-sveta-prez-2017-g-396674.html", "text": "Криминалните действия са  по света в сравнение с терористичните атаки и въоръжените конфликти взети заедно. Това показва проучване публикувано от Службата на ООН по наркотиците и престъпността  ,цитирано от \"Дойче веле\". Изследването е установило, че организираната престъпност е  , жените по-често са убивани от техните партньори или роднини. През 2017 г. общо по света са  . През същата година са загинали  . 26 000 са жертвите на тероризъм. Организираната престъпност е  . Над . През 2017 г. се е увеличил  , убити вследствие на домашно насилие, което представляват 58%. Европа е с най-ниското ниво на убийства в света - 3 жертви на 100 000 души. От ООН отчитат, че домът . Азия е континентът с най-голям брой на убити жени при домашно насилие през 2017 г. - 20 000 жертви. След това е Африка с  , където има по-голям риск жените да се станат жертва на домашно насилие. От 2000 г. организираната престъпност е   колкото всички конфликти на планетата взети заедно. Организираната престъпност и насилието между банди са в  . По-младите мъже на възраст между 15 и 29 г. са с   в света. Световната организация е установила, ч , където свързаното с банди насилие и огнестрелните рани са  В борбата с нарастващите убийства по света Организацията на обединените нации е очертала  . ООН предлага подобряване на образованието, засилване на работата на полицията в общностите с цел изграждане на доверие, създаване на програми за подпомагане на младите мъже срещу насилието и други.", "date": "2019.07.08", "title": "464 000 убийства извършени по света през 2017 г."}
{"url": "https://standartnews.com/svyat/iran-s-ostri-zaplakhi-km-evropa-396647.html", "text": "Иран предупреди европейските страни да не предприемат какъвто и да е ескалиращ отговор на неговия ход за нарушаване на прага за обогатяване на уран, поставен от споразумението за ядрена енергия, съобщава БГНЕС. „Ако европейските страни по споразумението „направят някои странни действия, тогава ще пропуснем всички следващи стъпки (в плана за намаляване на ангажиментите) и ще приложим последната“, заяви говорителят на външното министерство Абас Мусави, като не уточни каква ще бъде тя.", "date": "2019.07.08", "title": "Иран с остри заплахи към Европа"}
{"url": "https://www.standartnews.com/sport/braziliya-specheli-kopa-amerika-396599.html", "text": "Футболистите на Бразилия спечелиха категорично Копа Америка за девети път в своята история. На финала на митичния \"Маракана\" в Рио домакините победиха Перу с 3:1. За последно „селесао” спечели турнира през 2007 година. На финала сега Евертон откри за Бразилия в 15-ата минута. От дузпа Гереро изравни минута преди почивката. В третата минута от продължението на първата част Жесус успя да върне аванса на домакините. Крайното 3:1 оформи Ричарлисон от дузпа в 90-ата минута. Бразилия завърши финала с 10 души, защото Жезус получи червен картон в 70-ата минута. Победата на Бразилия над Перу е втора в турнира. В предварителните групи \"селесео\" спечели с убедителното 5:0. За Бразилия това е пети триумф, като домакин в Копа Америка и общо девети в турнира. Лидер по купи е Уругвай с 15, пред Аржентина - 14.", "date": "2019.07.08", "title": "Бразилия спечели Копа Америка"}
{"url": "https://standartnews.com/svyat/pokazakha-kakva-e-vredata-ot-plastmasata-396649.html", "text": "Уникалните качества на пластмасите доведоха до факта, че те са вече предпочитани пред дърво, метал и дори хартия. Масово е започнало произвеждането на този материал от средата на ХХ век. От нея се прави прежда, служи дори при шиенето на дрехи, правенето на чинии, мебели, чанти, домакински уреди, спортна екипировка, дограма и много други неща. Всяка година на планетата произвежда 348 милиона тона пластмаса. За цялото време от откритието й, световната индустрия е произвела 8,3 милиарда тона. Проблемът е, че целият този обем не е отишъл никъде, той е до нас: в горите, по плажовете, сметищата, на дъното на океаните и  на морския бряг. През 70-те години на миналия век учените започват да съобщават за пластмасовите микрочастици, открити в пробите на морската вода. Това са парчета с размери не повече от пет милиметра. Според италиански учени микропластиката се формира от машинно пране на дрехи. В канализацията влизат малки частици, които минават през филтъра на пречиствателната станция, понеже са твърде малки. От там, те бива изхвърлени в реки и други водни обекти. Експериментите показват, че с всеки килограм синтетични влакна десетки и стотици милиграми пластмасови влакна попадат в отпадъчните води. Пластмасови частици, които някога са били в дрехите, са открити в пречиствателните станции по протежение на залива на Сан Франциско, край бреговете на Швеция, Австралия, Финландия. От там те попадат в Световния океан, включително северните морета, Арктика и дори Антарктика. В резултат на измиването на синтетични дрехи, около 35% от общия микропластичен обем навлиза в океана. Значителен принос за замърсяването на водната среда и микросферите имат козметичните продукти: душ гелове, ексфолианти, лосиони, пасти за зъби. Оттам те се прехвърлят и през канализацията в Световния океан. Друг източник на опасност са големи парчета пластмаса и предмети, попадащи във водата. Различни механични ефекти, вълни, слънчева светлина и действие на кислород ги смачкват и разрушават. Микропластиката в океана става част от хранителната верига. Поглъща се от зоопланктон, а с него - риба, мекотели, големи морски животни и птици. Освен това, частиците заедно с морски дарове идват на масата при човека. Тъй като пластмасата не се разлага, тя се счита за безвредна за хората и другите живи организми. Но основната заплаха е, че натрупването в големи количества на този материал разрушава околната среда, води до деградация на естествените местообитания. Напоследък има все повече данни, че тя може да нанесе преки щети на дивата природа. Пластмасата е обвинявана за намаляване на популациите на някои видове. Неотдавна се оказа, че стомасите на дебелите лицеви бурета са буквално пълни с тях. Птиците ядат пластмаса с вода или храна. В резултат на това птиците не могат да се хранят нормално, те нямат достатъчно сила за полет, което води до смърт. Пластмасата вреди на около 660 вида. Тя се счита за една от основните заплахи за морското биоразнообразие. Ако за кожените тюлени, които се заплитат в мрежите, вредата е очевидна, тогава как микропластиката влияе върху живите организми не е напълно ясно. Предположенията включват увреждане на стомашно-чревния тракт, нарушаване на процесите на химическа комуникация между видовете, намаляване на популацията на микроводораслите. Учените обмислят  начин – да се образуват  биофилми на повърхността на пластмасови парчета. В резултат на това частиците ще изглеждат и миришат като нещо живо и това ще е, подвеждащо за рибата. Големи парчета пластмаса силно замърсяват брега. Те влизат във водата заедно с крайбрежните отпадъци. Пластмасовите отпадъци причиняват много проблеми на сушата. Какво да правим с- никой не знае. Ето защо първата стъпка в борбата срещу пластмасовата заплаха е забраната на съдове за еднократна употреба- опаковки и бутилки. Тези елементи са 42% от цялата пластмаса в света. Според Nature, много богати страни са изпратили пластмасови отпадъци в Китай за рециклиране. Преди няколко години е започнало  регулирането на тази индустрия. През 2017 г. Китай временно наложи мораториум върху износа на непромишлена пластмаса, което предизвика раздвижване на пазара. Учените от Нова Зеландия и Съединените щати изчислиха, че всяка година в света средно почти 80 милиона тона пластмаса отива на сметищата, а от там и към околната среда. До 2060 г., ако търсенето на пластмаси не намалее, обемът на изоставените отпадъци ще се утрои до 213 милиона тона годишно.", "date": "2019.07.08", "title": "Показаха каква е вредата от пластмасата"}
{"url": "https://www.standartnews.com/sport/meksiko-specheli-za-osmi-pt-goldn-kp-396614.html", "text": "Мексико победи с 1:0 САЩ във финала на турнира Голд къп. За победителите това е осмо отличие от надпреварата. Двубоят за титлата е иигра на стадион „Солджър фийлд” в Чикаго. Шампионският гол вкара Джонатан Дос Сантос в 73-ата минута. За САЩ това бе първа загуба в турнира, след 10 победи.  Те спечелиха четири от последните шест издания на надпреварата. Съставът на САЩ е втори в тази класация с шест трофея от КОНКАКАФ Голд къп, но не успя да защити титлата си от 2017-а година. фото ЕПА/БГНЕС", "date": "2019.07.08", "title": "Мексико спечели за осми път Голдън къп"}
{"url": "https://standartnews.com/svyat/otkrikha-chanta-s-bombi-v-bryuksel-396648.html", "text": "Прокуратурата в Брюксел съобщи, че в столичния квартал \"Андерлехт\" в събота е била открита чанта със самоделни взривни устройства и хладно оръжие. Чантата е била намерена при ремонт на жилище в часовете, в които в града се откриваше колоездачното състезание \"Тур дьо Франс\". \r\nЗасега по случая няма задържани. Властите не са сигурни дали чантата е била свързана сподготовка на атентат срещу участниците и зрителите на състезанието, или е била подготвяна за нанасяне на удар по друга цел. \r\nСлед атентатите в Брюксел през 2016 г. и последвалите разпити на оцелели терористи властите предприеха масови обиски по данни, че в града има скривалища с боеприпаси. Тогава не бе открито нищо, въпреки че бяха претърсени стотици адреси. \r\nПрез юни тази година срещу Брюксел бяха отправени няколко заплахи за непосредствено предстоящ нов атентат. Квартал \"Андерлехт\" е населен основно с имигранти от арабски произход.", "date": "2019.07.08", "title": "Откриха чанта с бомби в Брюксел"}
{"url": "https://www.standartnews.com/sport/ispaniya-zashchiti-evrotitlata-si-po-basketbol-396616.html", "text": "Женският тим на Испания по баскетбол защити титлата си на Европейски шампион. В повторение на финала от преди 2 години испанките сразиха Франция с 86:66. За Най-полезна баскетболистка на турнира бе избрана Асту Н′Дур от Испания. Бронзовите медали бяха спечелени от баскетболистките на Сърбия, който надвиха Великобритания.", "date": "2019.07.08", "title": "Испания защити евротитлата си по баскетбол"}
{"url": "https://standartnews.com/regionalni/razreshikha-otstrel-na-problemni-mechki-v-smolyansko-396635.html", "text": "Министерството на земеделието и храните е издало разрешително за отстрел на три проблемни мечки в Смолянско, като до дни се очаква да издаде още едно, съобщава \"Дарик\". Вече е позволено на Държавното горско стопанство в Славейно да организира ловуването на две мечки, които създават сериозни проблеми на жителите на община Баните. Нападенията от диви животни в района на общината от началото на годината приблизително са 20, а умъртвените домашни животни са около 40. \"На този етап има издадени разрешителни за отстрел на две мечки на територията на Държавно горско стопанство в Славейно, като и за една на територията на Държавно горско стопанство - Смолян“, коментира инж. Ботьо Арабаджиев от Южноцентрално държавно предприятие-Смолян. Очаква се и да се получи разрешително за острелването на още една мечка в района на Държавно горско стопанство-Борино. От месеци мечки тормозят жителите на боринското село Буйново, като по информация на местните хора, там обикалят над 10 мечки. Предстои организирането на лова от съответните горски стопанства и евентуалното отстрелване на проблемните мечки.", "date": "2019.07.08", "title": "Разрешиха отстрел на проблемни мечки в Смолянско"}
{"url": "https://standartnews.com/svyat/boing-737-katsna-avariyno-v-moskva-396650.html", "text": "Самолет \"Боинг 737\" на авиокомпания Utair се приземи аварийно на московското летище „Внуково”, съобщава БГНЕС. След излитането си по маршрута Москва-Берлин се е задействал датчикът за неизправност в климатичната инсталация. Поради създадените технически причини командирът на полета е взел решение да върне самолета обратно. При аварийното кацане няма пострадали пътници.  От авиокомпанията информират, че екипажът бързо е направил преценка на създалата се ситуация и е действал професионално.", "date": "2019.07.08", "title": "\"Боинг 737\" кацна аварийно в Москва"}
{"url": "https://www.standartnews.com/sport/chetvrta-svetovna-titla-za-sashch-pri-zhenite-396617.html", "text": "Женският тим на САЩ победи еврошампионките от Холандия с 2:0 и по този начин защити титлата си на Световното първенство по футбол. На финала в Лион американките доминираха тотално и закономерно спечелиха трофея за четвърти път след 1991, 1999 и 2015 г. \r\nСАЩ откри резултата в 60-ата минута от дузпа реализирана от Меган Репиноу. В 68-ата Роуз Лавел удвои след самостоятелна акция през центъра. Холандките, които за първи път стигаха до финала на световно така и не успяха да намерят път към вратата на САЩ. Бронзовите отличия са за Швеция, която надви в малкия финал Англия с 2:1. фото ЕПА/БГНЕС", "date": "2019.07.08", "title": "Четвърта световна титла за САЩ при жените"}
{"url": "https://www.standartnews.com/sport/premiert-privika-futbolnite-bosove-v-ms-396626.html", "text": "Министър-председателят Бойко Борисов проведе среща със собствениците на трите водещи футболни отбора Георги Домусчиев (Лудогорец), Васил Божков (Левски) и Гриша Ганчев (ЦСКА-София). На разговора присъстваха също главният прокурор Сотир Цацаров, заместник-главният прокурор Иван Гешев, министърът на вътрешните работи Младен Маринов, президентът на Българския футболен съюз Борислав Михайлов и съветникът на министъра на младежта и спорта Гошо Гинчев. По време на срещата бе обсъдено началото на футболното първенство у нас с оглед на спокойното му протичане. Собствениците на футболните клубове заявиха, че отборите им ще бъдат водени от принципите на честната игра. По думите им няма да се допуска напрежение на терена, което да се пренася към агитките. Няма да се позволят и заплахи към футболните съдии. Президентът на БФС Борислав Михайлов благодари на министър-председателя Бойко Борисов, че спомага за решаването на проблемите в българското първенство.", "date": "2019.07.08", "title": "Премиерът привика футболните босове в МС"}
{"url": "https://www.standartnews.com/sport/futbolnite-shefove-obeshchakha-ferpley-na-premiera-borisov-396633.html", "text": "Приключи срещата на футболните босове с премиера Бойко Борисов в Министерски съвет. На нея присъствата собственикът на Левски - Васил Божков, на ЦСКА - София Гриша Ганчев и на Лудогорец Георги Домусчиев. БФС се представляваше от президента Борислав Михайлов, а също така по настояване на премиера присъстваха главния прокурор Сотир Цацаров и заместника му Иван Гешев, както и Гошо Гинчев, съветник на спортния министър Красен Кралев. Собственикът на ЦСКА - София Гриша Ганчев коментира срещата между него, премиера Бойко Борисов, както и босовете на Левски и Лудогорец Васил Божков и Георги Домусчиев. Всички те се срещнаха в Министерски съвет, където обсъдиха феърплея в българския футбол. \"Договорихме се. Дано да е за последен път и да има феърплей. Разбрахме се да не се купуват мачове, да не се купуват съдии, да не се пробиват отбори и така нататък. Да има пълен феърплей и да победи най-добрият\", лаконичен бе Ганчев. Постигната е и договорка МВР да пусне специален телефон на който съдиите да се жалват при тормоз от футболните босове. \"Чувал съм и аз, че има някакъв натиск върху съдиите. Живеем в една и съща държава, нали така? Но съм си дал телефона на всички. А никой не ми е звънял за нищо. Инициативата за днешната среща беше на премиера Борисов. Той се грижи за цялата държава, част от която е и футболът ни. Опитва да помага, за да не се стига до наказания, като това с футболните хулигани. Не мога да кажа кога ще има нова такава среща. Идеята беше на премиера. Не можем да му казваме кога пак да го направи, нали така?\", коментира Михайлов. “Според КЗК, няма конфликт на интереси за тв правата. Стиснахме си ръцете за феърплей. Разбрахме се да не се притискат съдиите”, добави Боби Михайлов. Министър Маринов заяви, че ще направи всичко възможно да не се купуват мачове. \"Поведението на агитките е функция на това, което се случва в отборите, на самия терен и в отношенията между собствениците на клубовете. Важно е да има феърплей. Важното е да няма напрежение, което да рефлектира към поведението на агитките и върху качеството на спорта. Присъствах като заинтересован от обществения ред, как ще се държат агитките. Нашият фокус ще бъде върху това да не се допуска купуване на мачове, натиск върху длъжностни лица.  \r\nПремиерът искаше да начертаем план, да говорим концептуално и да не се стига до напрежение. Целта на срещата беше да има феърплей през следващото първенство\", коментира Младен Маринов Очаквайте подробности!", "date": "2019.07.08", "title": "Футболните шефове обещаха феърплей на Борисов"}
{"url": "https://standartnews.com/biznes/neposilno-e-da-se-sravnyavame-s-grtsiya-v-turizma-396612.html", "text": "Да се сравняваме с Гърция по отношение на летния туризъм е непосилна задача, отбеляза в интервю за бТВ изпълнителният директор на Националния борд по туризъм д-р Полина Карастоянова. ,,Характерът на българския туризъм трябва да бъде търсен в нашите възможности. Затова ако търсим да се сравняваме с други страни, нека не бъде Гърция, а с държави с нашите възможности, като една Хърватска например. Там структурираха своя туристически сектор на много високо ниво и създадоха една изключително професионална стратегия за развитието на туризма. За жалост нищо от това, което се случи дори в Хърватска, не бе взето тук, тъй като редица правителства проспаха тази възможност'', допълни още Полина Карастоянова. Една касова бележка за чадър и шезлонги на плажа на стойност 70 лв. разбуни духовете по морето и предизвика извънредна проверка на Южния плаж на Каваците миналата седмица. Данни на Министерството на туризма показват средни цени на чадъри и шезлонги за чадър 6,50 лв., за шезлонг 5,60 лв. На някои плажове се предлагат само комплекти (чадър и два шезлонга) при средна цена от 25,87 лв., а на други има и само срещу консумация. Цени, които изглеждат приемливи. Туризмът е международно ориентирана индустрия и България търси клиенти и своя интерес на международния пазар. Проблемът е, че у нас има определени тарикати, които си позволяват по-високи цени, но все пак има и отлични примери на българското Черноморие, посочи още Полина Карастоянова.", "date": "2019.07.08", "title": "Непосилно е да се сравняваме с Гърция в туризма"}
{"url": "https://standartnews.com/regionalni/khasan-azis-pokani-kmeta-na-istanbul-v-krdzhali-396638.html", "text": "Кметът на община Кърджали и зам.-председател на ДПС Хасан Азис се срещна с кмета на побратимената община Одрин, Турция Реджеб Гюркан и новоизбрания кмет на Голяма община Истанбул Екрем Имамоглу по време на тържествените прояви по случай 658-ите исторически Мазни борби. \r\n      \r\nПроведена беше работна среща и закуска, в която участваха още депутати от Републиканската народна партия /CHP/, кметове на общини от тракийската част на Турция. От българска страна на срещата присъстваха Ердинч Хайрулла, член на ЦОБ на ДПС, депутатът от Бургас Севим Али, зам.-председателят на ОбС–Кърджали Кадир Мустафов. \r\n     \r\n„Проведохме разговор с кмета на Голяма община Истанбул Екрем Имамоглу, поздравихме го за победата на местните избори и му пожелахме успех в управлението на мегаполиса Истанбул. Поканихме го да включи Кърджали и региона в предстоящата му обиколка на Балканите и ще се радваме да го посрещнем в община Кърджали”, каза Хасан Азис. \r\n    \r\nДелегация от Кърджали по покана на побратимената община Одрин участва в проявите, свързани с Мазните борби, които са включени в списъка на ЮНЕСКО за опазване на световното нематериално културно наследство, чрез провеждащия се всяка година край Одрин турнир по пехливански борби „Къркпънар“.  ", "date": "2019.07.08", "title": "Хасан Азис покани кмета на Истанбул в Кърджали"}
{"url": "https://standartnews.com/regionalni/momchilgrad-s-nov-i-moderen-pazar-396636.html", "text": "След близо 35 години община Момчилград ще изгражда нов и модерен пазар. Той ще бъде на мястото на съществуващия, като старите полумасивни постройки ще бъдат заменени с нови, отговарящи на всички съвременни изисквания, заяви кметът на община Момчилград Сунай Хасан. Проектирането на новата придобивка на града е на финалната права и окончателният проект трябва да бъде готов до края на този месец. Новият пазар ще бъде разположен на площ от около 4 000 квадратни метра в района на автогарата. Основната част на пазара ще бъде заета от метална конструкция, под чиято площ от около 1500 квадратни метра ще бъдат поместени сергии за продажба на открито на селскостопанска продукция. Ще има обособена зона и за промишлени стоки. В проекта са предвидени павилиони за хранителни стоки, плодове и зеленчуци, агроаптека, ветеринарна аптека, обекти за ремонт на  битова техника,за  сувенири и помещения за административна дейност по поддръжка и охрана на пазара. Пазарът ще включва и търговски обекти - месарници,   заведение за хранене, скара с места за сядане на открито и закрито, а на второ ниво ще бъде изградена кафе-сладкарница. Предвидено е пространство за прилежащи паркинги с места за около 100 автомобила на посетители и за търговско зареждане. Организацията на движението ще бъде съобразена с намиращата се в съседство автогара. Изготвеният проект отговаря на всички изисквания за достъпна архитектурна средае", "date": "2019.07.08", "title": "Момчилград с нов и модерен пазар"}
{"url": "https://standartnews.com/biznes/gostuva-sheft-na-bankata-za-mezhdunarodni-razplashchaniya-396620.html", "text": "„Министър-председателят Бойко Борисов разговаря с Агустин Карстенс, Генерален мениджър на Банката за международни разплащания (БМР), съобщават от пресслужбата на кабинета. По време на срещата, на която присъства и Димитър Радев, управител на Българската народна банка (БНБ), бяха обсъдени актуални въпроси, свързани с глобалните икономически процеси, перспективите пред европейските икономики и международните финансови пазари. Генералният мениджър на Банката за международни разплащания (БМР) Агустин Карстенс е в София във връзка с отбелязването на 140-ата годишнина на БНБ. БМР, със седалище в Базел, Швейцария, е основана на 17 май 1930 г. и е най-старата международна финансова институция в света. Акционери в БМР са 60 централни банки, като БНБ е сред първите акционери в БМР от 1930 г.", "date": "2019.07.08", "title": "Борисов на 4 очи с Карстенс"}
{"url": "https://standartnews.com/biznes/banka-2-v-sveta-se-gotvi-da-doyde-u-nas-396629.html", "text": "Банка номер 2 по капитал в света - China Construction Bank, обмисля да влезе в България. Това съобщи председателят на Българската търговско-промишлена палата Цветан Симеонов в ефира на предаването „Бизнес старт“ по Bloomberg TV Bulgaria. По думите му, представилите на China Construction Bank Corporation има активи за 3,3 трлн. долара и годишна печалба от 37 млрд. долара, са посетили България заедно с изпълнителния заместник-председател на банката и доста сериозен екип и представителя им в Люксембург. „Те разглеждат много сериозно темата за свое присъствие в България и формата му. За голямо съжаление държавните институции не проявиха интерес, но ние ще направим необходимото информацията, която събрахме, да достигне до тях и при една следващата визита да могат да бъдат договорени с по-големи подробности и то с институциите, от които зависи осъществяването на това намерение“, заяви Симеонов. Миналата седмица от съобщение на президентството стана ясно, че държавният глава Румен Радев е поканил китайска банка да открие представителство у нас, но без да се съобщава коя точно банка. China Construction Bank Corporation е една от водещите търговски банки в континентален Китай и започва дейността си през октомври 1954 г. като Китайска строителна банка. Тя е листната на фондовата борса в Хонконг от октомври 2005 г. и на Шанхайската фондова борса от септември 2007 г. В края на 2018 г. пазарната капитализация на банката достига 207,179 млрд. долара, което я поставя на пето място сред банките в света. С 14 977 клона и 345 971 служители тя предоставя цялостни финансови услуги, включително лично банкиране, корпоративно банкиране, управление на инвестиции на стотици милиони индивидуални и корпоративни клиенти. China Construction Bank Corporation има и широко представяне в света - над 200 клона и дъщерни дружества от всички нива в 29 страни и региони по света. Дъщерните дружества покриват множество бизнес области, като взаимни фондове, финансов лизинг, животозастраховане, имуществено застраховане, инвестиционно банкиране, фючърси и пенсии.", "date": "2019.07.08", "title": "Банка №2 в света се готви да дойде у нас"}
{"url": "https://standartnews.com/biznes/chez-treyd-vrchi-sertifikat-za-zelena-energiya-na-dunav-pres-396621.html", "text": "Най-големият търговец на електрическа енергия на свободния пазар в България, „ЧЕЗ Трейд България“ ЕАД, предостави сертификат за зелена енергия на „Дунав прес“ АД, гр. Русе. Свидетелството бе връчено на изпълнителния директор на „Дунав прес“ от Десислава Алексиева, Маркетинг директор на ЧЕЗ Трейд, по време на официална церемония, която се състоя в дунавския град на 4 юли. „Вярваме, че сътрудничеството с новия ни доставчик на електрическа енергия, „ЧЕЗ Трейд България“ ЕАД, ще гарантира стабилност на производствения процес и ще осигури високо качество на доставките на електроенергия, за да продължим да се развиваме като устойчива „Зелена компания“, заяви г-н Алексиев. „Доверието на русенската печатница „Дунав прес“ е признание и отговорност за нас. Участието на русенската печатница в най-голямата балансираща група на ЧЕЗ Трейд в България ще ѝ позволи, както да оптимизира разходите си, така и да получи възможно най-доброто съотношение на енергия, произведена от различните възобновяеми източници“, каза Десислава Алексиева при връчването на документа. Сертификатът се базира на Гаранции за произход, издадени от Агенцията за устойчиво енергийно развитие. Той гарантира, че 100% от енергията, използвана от русенската печатница, е произведена от възобновяеми източници. „ЧЕЗ Трейд България“ ЕАД е водещ доставчик на електроенергия за индустрията и бизнеса. Дружеството има 15 години опит на свободния пазар, като е доставило 27 тераватчаса електроенергия и е реализирала 2,5 млрд. лева общи проходи от продажби. „Дунав прес“ АД е водещ производител на картонени опаковки в България. Опаковките са предназначени както за фармацевтичната промишленост, така и за опаковане на стоки за бита като ароматизатори за коли, сапуни и други, които са предимно за чуждестранни пазари. Произвежда също етикети за бира от хартия и фолио, листовки за лекарства, кутии за индустриални стоки. Печатницата притежава лиценз за печат на ценни книжа. На 04.07.2019 г. в печатницата гр. Русе се проведе ден на отворените врати, на който бе представена най-новата 6-цветна печатна машина с 2 лакиращи секции Heidelberg XL 75 6-LYYL, закупена със средства по Оперативна програма „Иновации и конкурентоспособност“ 2014-2020 г.", "date": "2019.07.08", "title": "\"ЧЕЗ Трейд\" връчи сертификат за зелена енергия на \"Дунав прес\""}
{"url": "https://standartnews.com/biznes/china-construction-bank-mozhe-da-raboti-i-u-nas-396627.html", "text": "Kитaйcĸaтa Сhіnа Соnѕtruсtіоn Ваnk (ССВ) paзглeждa възмoжнocти зa нaвлизaнe нa бългapcĸия пaзap. Toвa твъpди пред money.bg пpeдceдaтeлят нa Бългapcĸaтa тъpгoвcĸo-пpoмишлeнa пaлaтa (БTΠΠ) Цвeтaн Cимeoнoв. Финaнcoвaтa инcтитyция e вoдeщa нa бaнĸoвия пaзap в мeждyнapoдeн плaн, ĸaтo тя e тpeтa пo paзмep нa yпpaвлявaния ĸaпитaл в cвeтa и пeтa пo пaзapнa ĸaпитaлизaция. Aĸтивитe нa бaнĸaтa дoближaвaт 3,4 тpилиoнa дoлapa, a ĸaпитaлизaциятa ѝ e в paзмep нa близo 208 милиapдa дoлapa ĸъм юли 2019 гoдинa. Koмeнтapът зa нaмepeниятa нa бaнĸaтa идвaт cлeд пoceщeниeтo нa пpeзидeнтa Pyмeн Paдeв в Kитaй пpeз изминaлaтa ceдмицa. \"Πpeдcтaвитeли нa ССВ paзглeждaт мнoгo cepиoзнo тeмaтa зa cвoe пpиcъcтвиe в Бългapия. Зaмecтниĸ-пpeдceдaтeлят ѝ и дocтa cepиoзeн eĸип oт пpeдcтaвитeли oт Люĸceмбyлг пoceтиxa cтpaнaтa ни c тaзи цeл\", ĸoмeнтиpa Cимeoнoв пpeд ВlооmbеrgТV Бългapия. \"Зa гoлямo cъжaлeниe дъpжaвнитe инcтитyции y нac нe пpoявиxa интepec, нo ниe щe нaпpaвим нeoбxoдимoтo инфopмaциятa, ĸoятo cъбpaxмe, дa дocтигнe дo тяx\", ĸaзвa oщe тoй и дoпълвa: \"Πpи eднa cлeдвaщa визитa дa мoгaт дa бъдaт дoгoвopeни c пo-гoлeми пoдpoбнocти и тo c инcтитyциитe, oт ĸoитo зaвиcи ocъщecтвявaнeтo нa нaмepeниeтo\".", "date": "2019.07.08", "title": "China Construction Bank може да работи и у нас"}
{"url": "https://www.standartnews.com/sport/amerikanka-sprya-barti-na-uimbldn-396653.html", "text": "Водачката в световната ранглиста по тенис Ашли Барти (Авл) сензационно приключи участието си на Уимбълдън. Тя загуби от  Алисън Риск (САЩ) с 6:3, 2:6, 3:6 в мач от осминафиналите на трения за годината турнира от Големия шлем. Поражението е първо за Барти след серия от 15 победи, сред които и тази на финала на Ролан Гарос през юни. За Риск, която е №55 в света това ще е първи четвъртфинал в турнир от Големия шлем. Тя ще играе за място на полуфинала срещу Серина Уилямс (САЩ). Тя победи на осминафинала Карла Суарес Наваро (Исп) с 6:2, 6:2.", "date": "2019.07.08", "title": "Американка спря Барти на Уимбълдън"}
{"url": "https://standartnews.com/biznes/20-evro-za-samolet-ot-sofiya-do-o-krit-396652.html", "text": "Ев­ти­ни­те по­ле­ти про­дъл­жа­ват да бъ­дат ос­но­вен коз на гър­ци­те при прив­ли­ча­не­то на бъл­га­ри. По­ра­ди го­ле­мия ин­те­рес на на­шен­ци­те към ва­кан­ция на ком­шийс­ки­те ос­т­ро­ви RyanAir пус­на ди­рек­тен по­лет от Со­фия до о. Крит за 19,99 ев­ро. То­ва е хи­тът в мо­мен­та. Ка­то са­мо­ле­ти­те до о. Крит ле­тят два пъ­ти сед­мич­но. Би­ле­тът оти­ва­не и връ­ща­не е по-ев­тин от бен­зи­на до Вар­на - 53.50 ев­ро. По­ле­ти­те ще се из­пъл­ня­ват до сеп­тем­в­ри. За майс­ки­те ва­кан­ции до 4 юни пък ва­же­ше су­пер­п­ро­мо­ци­я­та на гръц­ка­та ави­о­ком­па­ния AEGEAN: би­ле­ти на по­ло­вин це­на. В пе­ри­о­да 1 но­ем­в­ри 2019 - 28 Март 2020 г. пре­воз­ва­чът от­но­во пус­ка би­ле­ти­те си с 50% на­ма­ле­ние. По­во­дът е 50-ият му юби­лей.", "date": "2019.07.08", "title": "20 ев­ро за са­мо­лет от Со­фия до о. Крит"}
{"url": "https://standartnews.com/biznes/boing-zagubi-vazhna-porchka-za-smetka-na-erbs-396663.html", "text": "През изминалия уикенд \"Боинг\" (Boeing) загуби голяма сделка за пътнически самолети 737 Макс, като това е един от първите осезаеми признаци, че кризата около този модел би могла да измести самолетостроителния бизнес в полза на основния европейския конкурент \"Еърбъс\" (Airbus), съобщава Уолстрийт джърнъл. В неделя въздухоплавателна компания, която принадлежи на Саудитските авиолинии (Saudi Arabian Airlines Corps.) обяви, че се е отказала от досегашната си поръчка за самолети Boeing 737 Max на стойност 5,9 млрд. долара и вместо това ще бъдат закупени до 50 самолета A320neo на европейския конкурент \"Еърбъс\". Това става факт след двете смъртоносни катастрофи на самолети 737 Max само в рамките на пет месеца, което накара всичките въздухоплавателни компании по света принудително да приземят притежаваните от тях самолети от този модел на \"Боинг\", преди да се коригира съществено управляващия софтуер, който най-вероятно стои зад двата инцидента. Новата сделка между националния саудитски авиопревозвач, известен като Saudia, и \"Еърбъс\" е на стойност 5,5 млрд. долара, според базовата ценова листа за Airbus A320, която не включват стандартни отстъпки. Авиокомпанията Saudia, която стартира през септември 2017-а година със самолети Airbus A320, се ангажира предварително през миналия декември да закупи до 20 самолети Boeing 737 Max.. Неофициалната сделка дойде само седмици, след като самолет 737 Max, притежаван от индонезийската бюджетна авиокомпания Lion Air, се разби, убивайки всичките 189 души на борда. В средата на март тази година пък имаше втора катастрофа със самолет 737 Max на Етиопските авиолинии, при която загинаха всичките 157 души на борда. След двата смъртоносни инцидента обаче така и не се стигна до тази официална сделка.", "date": "2019.07.08", "title": "Боинг загуби важна поръчка за сметка на Еърбъс"}
{"url": "https://standartnews.com/biznes/nay-golyam-e-otlivt-na-germanski-turisti-po-moreto-396662.html", "text": "По-слабият туристически сезон и празните плажове са горещата тема на лято 2019. Според хотелиери по морето след години на ръст е нормално да има и отлив, но е важно това да не се превърне в трайна тенденция, предаде БНР. По данни на Бургаското летище ръст тази година има на туристи от Великобритания и Израел. Най-голям спад има на германски туристи, каза директорът на летището Георги Чипилски: \"До момента имаме регистрирани 4900 пътника, които са с около 15% по-малко спрямо предната година. Във връзка с големия прираст на полския пазар през последните 3-4 години, за момента сме също с лек отлив\". По данни на министерството на туризма регистрираният спад тази година е 8 на сто. Най-сериозният отлив е на руския и германския пазар. Най-изненадващ спад – 44%, бележат германските туристи. За втора поредна година има 10% отлив на руски туристи. Очакванията, че юли ще компенсира двата по-слаби месеца май и юни, не се оправдаха. Видно е, че тази година ще има отлив на туристи. За концесионерите, които компенсират с високи цени на чадъри и шезлонги на плажа, може би това не е проблем. Но търговците и местните хора, които разчитат на туристическия сезон, защото с тези приходи издържат семействата си, ситуацията е изключително неприятна. В началото на юли ресторантите в центъра на Слънчев бряг са празни, а търговците правят отчаяни опити да привлекат вниманието на туристите. Повечето от тях се оплакват, че работят на загуба. Какво мислят за сезона таксиметрови шофьори, собственици на павилиони и сергии, както и туристи в Слънчев бряг. На какво се дължи слабият сезон. \"Нормално е след няколко години на ръст в туризма сега да има и лек отлив\", каза председателят на Сдружението на хотелиерите и ресторантьорите в Поморие Георги Тръпков. Според него сега е важно държавата и браншът да вземат мерки, за да не са превърне това в тенденция. Докато вече две поредни години руските туристи стават все по-малко по Българското Черноморие, спадът от 40% на германски туристи е изненадата на сезона. И всичко това на фона на наближаващия Брекзит. Очевидно е, че държавата и туристическият бранш трябва да реагират, но не да спасяват този сезон, а да вземат вече спешни мерки за следващия. Защото една година на спад е проблем за бранша, но ако започне трайна тенденция на отлив, това ще се превърне и в проблем за държавата.", "date": "2019.07.08", "title": "Най-голям е отливът на германски туристи по морето"}
{"url": "https://standartnews.com/svyat/doyche-bank-skrashchava-18-000-sluzhiteli-396641.html", "text": "Дойче банк ще съкрати около 18 000 работни места през следващите три години като част от голяма реорганизация, предаде Би Би Си. Слуховете бяха потвърдени от банката, която заяви, че напълно ще се откаже от всички операции, свързани с покупката и продажбата на акции. Според информацията повечето от тези операции се извършват в Ню Йорк и Лондон. Обявените съкращения са около за 20% от работната сила на банката, съобщава „Guardian“. До 2022 г. Банката възнамерява да намали работната си сила до 74 000 служители, а операцията по преструктуриране се очаква да струва приблизително 8,3 милиарда долара за три години. \"Днес обявихме най-фундаменталната трансформация на \"Дойче Банк“ от десетилетия\", заяви главният изпълнителен директор Кристиан Шейвинг пред Би Би Си. \"Това е рестарт за \"Дойче Банк“ ... С пренасочване на банката към нашите клиенти, ние се връщаме към нашите корени и към това, което някога ни направи една от водещите банки в света. \"Дойче банк“ преживява труден период през през изминалото десетилетие, но с тази нова стратегия вече имаме всички основания да очакваме бъдещето с увереност и оптимизъм. ” През 2018 г. Дойче банк съкрати 6 000 работни места, припомня \"Guardian“.", "date": "2019.07.08", "title": "Дойче банк съкращава 18 000 служители"}
{"url": "https://www.standartnews.com/sport/borisov-drzhavata-da-poeme-izdrzhkata-na-mladite-futbolisti-396671.html", "text": "Премиерът на България Бойко Борисов разкри подробности за провелата се днес среща между него и футболните босове на родните грандове от Първа лига, ръководството на БФС, МВР и главния прокурор. Пред Спортното шоу на Дарик радио Борисов разкри, че възнамерява държавата изцяло да поеме издръжката на детските и юношеските отбори в клубния ни футбол, за да бъде премахната порочната практика с таксите. Колкото до осигуряването на феърплей в Първа лига, министър-председателят оповести за създаването на таен телефон, на който елитните ни съдии могат да подават сигнали за всякакви опити да се оказва натиск върху тях. Борисов също така редовно провеждане на „мероприятия” по контрол дали клубните президенти изпълняват дадените обещания. „Идва футболно първенството, виждаме как играят отборите до 21 години, виждаме Купата на Африканските нации, видяхме и безобразията на Копа Америка. Във футбола винаги е така – всички или се ядосват, или се радват и възхищават”, започна Борисов. „Исках да обърна внимание на всичките клубове, без да става голям панаир. Исках да покажа и респект към хората, които си харчат парите за футбол. НЕ искахме да се месим в дейността на БФС, но да изкажем своите виждания за следното: първо, ако така се развива детско-юношеския футбол, няма да стане, макар сега терените са много по-добри, отколкото по времето, когато Гибона играеше… Финал за Суперкупа на Европа могат да ни дадат веднага, но какъв е смисълът два големи отбора да дойдат и да изиграят тук един мач? Има смисъл, когато има изградена система. Децата трябва да се подготвят без такси, повтарям, без такси. Както каза финансовият министър, за децата няма да инвестираме само в татуировки. Говоря за всички деца. Като правителство инвестираме в образование, а спортът и физическата подготовка също е елемент от него. Чувам, че сега се събират такси, плащат се турнири… Ако БФС седне и направи сметка за Първа, Втора и Трета лига на отборите колко им струва издръжката на отборите до 12, 16 или 18 години, ще се дадат тези пари. А не поотделно. Да направят система и да кажат. Това ще даде резултат след 3-4 години. Разбира се, ще има методисти, които ще започнат да гледат, да следят дали се изразходват целесъобразно бюджетите. Ние искаме да се погрижим за децата, за да не се налага да плащат такси, за да има всяко екипче. Като имаме тази система, да видим дали ще свърши работата. Ако не свършат работа, следващата година няма да им дадем. Сега даваме пари за топки, за лагери. Това са нашите дечица. Без татуировките всичко друго ще го осигурим.” „Второ, ще имаме доста мероприятия по контрол на съдийските бригади. Дали сме им таен телефон и ако някой иска да ги плаши, тормози, подкупва, може да попадне в подобни мероприятия. Тогава няма защо да се сърди. Аз първо предупреждавам, защото имам уважение. Най-важното в спорта е феърплея, а ние ще си проведем нашите мероприятия.” „Не е редно да ходя по мачове. Всички знаят, че съм от Левски, макар че най-много съм помогнал на други клубове, като ЦСКА например. Запалянковците, като видят, че отборът не играе, първият, който ще напсуват, е премиерът.” „Георги Домусчиев се занимава повече с футбол, отколкото брат му. Да ви кажа честно, в Англия, като свърши мачът мениджърите се поздравяват. Гледаме и испанското първенство, където президентите успокояват публиката. Това е ВИП култура. Тук не се опитват много, защото Левски и ЦСКА са славни отбори, докато в последните 8 години Лудогорец напусна толкова, колкото те за 20 години.” „Целта е да направим силен национален отбор, както и база по-добра. Това може да се постигне, когато хората тръгнат масово на мачове, когато не ги е страх от агитките. За МВР е най-лесно да ги респектира, но просто исках да сложа рамка, че ако има подобна осъзната рамка с подобни процеси. Предложих на Боби Михайлов да сложи имената на съдиите в една купичка и да теглят преди големите мачове. Това обаче не било прието в Европа. Винаги има начин да се направи така, че да няма съмнения относно реферите.” „Казал съм на съдиите да създадат организация с Младен Маринов (министъра на вътрешните работи – б.р.), защото ако някой го е страх, ние ще реагираме. Тогава ще видим дали наистина ги е страх.” Накрая Борисов коментира и своята среща с Григор Димитров с цел да опровергае слухове, които тръгнаха в публичното пространство. „Григор Димитров минах да го видя, защото имах и аз такава контузия в рамото. Изключително тежка контузия. Някъде писаха, че съм му обещал да строи някаква висока сграда. Господ ми е свидетел, момчето каза, че някъде извън София ще иска да си направи спортна академия, която да си развива. Обещах му, когато си проучи нещата, да дойде и да говорим. Казах му единствено да идва на турнирите и да играе за България, защото това е една инвестиция в обичта на българите. Коментирам тази среща само заради тази глупост, че ще строи висока сграда на кортовете на сестри Малееви”, завърши премиерът.", "date": "2019.07.08", "title": "Борисов: Държавата да поеме издръжката на младите футболисти"}
{"url": "https://standartnews.com/svyat/trmp-britanskiyat-poslanik-v-sashch-ne-se-spravya-396608.html", "text": "Американският президент Доналд Тръмп заяви вчера, че британският посланик в САЩ Ким Дарък се справя зле със своите задължения, съобщи ТАСС и БТА. По думите на Тръмп, Дарък \"не служи добре на Обединеното кралство\". \"Ние не сме фенове на този човек\", заяви Тръмп пред журналисти в Мористаун, щата Ню Джърси, цитиран от телевизия \"Фокс нюз\". \"Бих могъл да ви кажа някои неща за него, но няма да ви губя времето\", добави президентът. В събота британският вестник \"Дейли мейл\" публикува откъси от конфиденциални съобщения на Дарък до британското външно министерство, в които той нарича правителството на Тръмп некомпетентно и безпомощно. В един от докладите се казвало: \"Ние не смятаме наистина, че неговата администрация ще стане значително по-нормална, по-малко дисфункционална, по-малко непредвидима, по-малко разделена от разногласия между различни групи или по-малко несръчна и безпомощна в сферата на дипломацията\". Едновременно с това посланикът отбелязвал, че Тръмп може да победи на президентските избори през 2020 година. Телевизия Си Ен Ен съобщи, че истинноста на представените на \"Дейли мейл\" материали била потвърдена от британски официални представители. Вчера британският външен министър Джереми Хънт заяви, че мнението на посланика на Великобритания в САЩ за правителството на президента Доналд Тръмп не съвпада с мнението на британското правителство.", "date": "2019.07.08", "title": "Тръмп: Британският посланик в САЩ не се справя"}
{"url": "https://standartnews.com/svyat/57-po-rikhter-udari-yugozapaden-iran-396645.html", "text": "Земетресение с магнитуд 5,7 разлюля днес град в богатия на петрол Югозападен Иран, нанасяйки щети на сгради, предаде Асошиейтед прес, като се позова на властите. Държавната осведомителна агенция ИРНА уточни, че трусът е станал близо до град Масджид Солейман в провинция Хузестан, на около 450 км югозападно от столицата Техеран. Според ИРНА земетресението е било на дълбочина от 17 км и е било последвано от няколко вторични труса. По данни на Американския геофизичен институт епицентърът е бил на 28 км югоизточно от Масджид Солейман, а огнището - на дълбочина 10 км, сочи БТА. Първоначалната информация е за четирима ранени. \r\nДържавната телевизия съобщи, че в близките селища са изпратени спасителни екипи. Трусовете са били усетени дори в съседен Кувейт. \r\nГрадът се намира в район, където е бил разработен първият петролен кладенец в Иран и Близкия изток. Иран е разположен в район на големи сеизмични разломи и в страната ежедневно бива регистрирано средно поне едно земетресение. През 2003 г. земен трус с магнитуд 6,6 изравни със земята историческия град Бам в Южен Иран и отне живота на 26 000 души.", "date": "2019.07.08", "title": "5,7 по Рихтер удари Югозападен Иран"}
{"url": "https://www.standartnews.com/sport/nadal-s-53-a-pobeda-na-uimbldn-396661.html", "text": "Рафаел Надал постигна днес своята победа №53 на Уимбълдън и стана първия четвъртфиналист в турнира. Матадорът, който е под №3 в схемата на турнира надви с лекота Жоао Соуса с 6:2, 6:2, 6:2. Надал направи 30 печеливши удара и само 10 непредизвикани грешки. Впечатляващи бяха и показателите на Рафа при излизанията на мрежата – 16 от 19 спечелени точки. За място на полуфиналите в сряда Надал ще играе със Сам Куери (САЩ), който победи Тенис Сандгрен (САЩ) с 6:4, 6:7 (7), 7:6 (3), 7:6 (5). В кариерата си испанецът има 6 участия на четвъртфинали в Уимбълдън, в които е записал 6 победи.", "date": "2019.07.08", "title": "Надал с 53-а победа на Уимбълдън"}
{"url": "https://standartnews.com/svyat/240-miliona-globa-za-british-airways-396625.html", "text": "Офисът на комисаря по информационните технологии е наложил глоба от 189 милиона британски лири (209 млн. евро, 240 млн. долара) на British Airways по силата на Закона за защита на данните в Обединеното кралство, след като данни от картите на повече от 380 000 клиенти бяха компрометирани след кибератака. \r\nНовината идва след като хакери откраднаха лична и финансовата информация на хиляди клиенти от уебсайта и приложението на компанията през 2018 година, предаде Спутник. \r\nРъководителят на British Airways Алекс Круз заяви, че компанията е \"изненадана и разочарована\" от първоначалното решение. \r\n\"British Airways реагираха бързо на престъпното деяние с кражба на данните на клиентите. Не открихме доказателства за измама/измама по сметки, свързани с кражбата. Извиняваме се на нашите клиенти за неудобството, причинено от това събитие\", каза Круз. \r\nСпоред Уили Уолш, изпълнителен директор на IAG, притежаваща компанията, заяви, че авиокомпанията ще обжалва наказанието, което може да струва 1,5% от световния оборот на British Airways за финансовата година. \r\n\"Възнамеряваме да предприемем всички подходящи стъпки, за да защитим позицията на авиокомпанията твърдо, включително да отправим всички необходими жалби\", отбеляза той. \r\nКомпанията се е обърнала към полицията само 16 дни след началото на хакерската атака - на 5 септември 2018 г. Според докладите, престъпниците може да са откраднали данни, включващи банкови сметки на клиенти, имейл адреси и информация за плащане с карти - включително номера, срок на годност и в някои случаи техните персонални кодове за достъп. ", "date": "2019.07.08", "title": "$240 милиона глоба за British Airways"}
{"url": "https://standartnews.com/svyat/mitsotakis-stava-noviyat-premier-na-grtsiya-396613.html", "text": "Водачът на Нова демокрация Кириакос Мицотакис ще бъде следващият премиер на Гърция, след като партията му спечели близо 40 процента на вчерашните извънредни парламентарни избори. Шест партии влизат в новия парламент, а извън него остава крайнодясната „Златна зора“ . Абсолютната победа на Нова Демокрация дава възможност за еднопартийно правителство без компромиси, посочват коментарите  по изборните резултати. Със 158 депутати от 300-членния парламент Мицотакис владее напълно ситуацията в страната, пишат днешните вестници. Новият гръцки премиер ще положи клетва днес, а до края на деня ще съобщи състава на следващото правителство. Пред избирателите и гръцките медии Мицотакис каза: „Ще продължа със същата скромност и упорита работа, които ме доведоха до тук. Имам дълбока вяра в неизчерпаемите способности на хората. Искам да видя отново този народ да просперира и да си възвърне самочувствието. Искам да дам на децата, които си заминаха, възможността да се върнат в нашата страна, ако решат да го направят.\" След обявяването на резултатите от вота премиерът Алексис Ципрас заяви, че уважава волята на гръцкия народ и допълни, че приема присъдата на хората с високо вдигната глава. Причината за загубата на СИРИЗА е липса на доверие, категорични са коментарите по изборните резултати Сред първите поздравили Мицотакис бяха българският премиер Бойко Борисов и председателят на Европейската комисия Жан-Клод Юнкер. Борисов е посочил, че е уверен в отличните перспективи за развитие на ползотворното сътрудничество в двустранен, регионален и в европейски план. Юнкер, от своя страна, отбелязва, че Гърция я чака още много работа за пълно икономическо възстановяване. 158 депутати в 300-местния парламент на Гърция ще има Нова демокрация. Съгласно закона, първата партия получава и бонус 50 депутатски места. Втора е управляващата СИРИЗА на премиера Алексис Ципрас с 31,6% подкрепа и 86 места в парламента. Левите радикали ще бъдат и най-голямата опозиционна сила в законодателния орган. Още 4 партии влизат в гръцкия парламент. Това са лявото \"Движение за промяна\", Гръцката комунистическа партия, проруската партриотична формация \"Гръцко решение\" и партията на бившия финансов министър Янис Варуфакис \"Мера 25\". Избирателната активност е била 56,5% Ципрас се е обадил по телефона на Мицотакис и го е поздравил с голямата изборна победа.", "date": "2019.07.08", "title": "Мицотакис става новият премиер на Гърция"}
{"url": "https://standartnews.com/biznes/angelkova-prizovava-da-ne-otpisvame-sezona-396670.html", "text": "Нека не отписваме сезона, още преди началото му обявихме, че ще има спад,  като отчетохме ранните записвания. Това заяви в предаването \"Лице в лице\" по бТВ министърът на туризма Николина Ангелкова. \"Нашите конкуренти Турция, Тунис и Египет имат агресивна политика по отношение на субсидиране за да привличат повече хора на организиран туризъм\", обясни тя. За Гърция министърът обясни, че там плажната ивица е много голяма и затова има повече зони с евтини плажни принадлежности. По думите й цените на чадър и шезлонг по плажовете у нас варират между 3 и 5 лева. Може би ма два плажа с по-високи цени и \"Перла\" е един от тях, каза още министърът. Тя посочи, че на всеки плаж трябва да има табели с цените, а ако липсват глобата е между 5 000 и 10 000 лева. Ангелкова съобщи още, че миналата година 120 000 лева са били глобите само на един плаж. Откакто има Министерство на туризма, има 31% ръст на чуждестранните туристи, посочи Николина Ангелкова и обяви, че е готова да подаде оставка, когато премиерът Бойко Борисов я поиска.", "date": "2019.07.08", "title": "Ангелкова призовава да не отписваме сезона"}
{"url": "https://standartnews.com/sport/braziliya-specheli-kopa-amerika-396599.html", "text": "Футболистите на Бразилия спечелиха категорично Копа Америка за девети път в своята история. На финала на митичния \"Маракана\" в Рио домакините победиха Перу с 3:1. За последно „селесао” спечели турнира през 2007 година. На финала сега Евертон откри за Бразилия в 15-ата минута. От дузпа Гереро изравни минута преди почивката. В третата минута от продължението на първата част Жесус успя да върне аванса на домакините. Крайното 3:1 оформи Ричарлисон от дузпа в 90-ата минута. Бразилия завърши финала с 10 души, защото Жезус получи червен картон в 70-ата минута. Победата на Бразилия над Перу е втора в турнира. В предварителните групи \"селесео\" спечели с убедителното 5:0. За Бразилия това е пети триумф, като домакин в Копа Америка и общо девети в турнира. Лидер по купи е Уругвай с 15, пред Аржентина - 14.", "date": "2019.07.08", "title": "Бразилия спечели Копа Америка"}
{"url": "https://standartnews.com/regionalni/i-solunskite-bratya-na-grafit-v-silistra-396643.html", "text": "Студент от Силистра украси квартален  трафопост в родния си град с образите на Кирил и Методий. Николай Шопов, който учи графичен дизайн,  изрисува ликовете на Солунските братя върху  сивите стени край едноименното училище „Св.Св. Кирил и Методий” в Силистра. Издържаният в стила на иконописта графит съдържа и думи, символизиращи ценостите, в които вярва младият човек. Върху уличното платно, сътворено от него, Николай е изписал  мъдрост, вяра, състарадание, справедливост, съвест, ред, любов и търпение. Това е вторият тематичен графит, появил се в крайдунавския град това лято. В края на юни   силистренецът Драгомир Димитров стартира личния си проект „Героите на България”. Той нае художници да изрисуват генерал Иван Колев върху трафопоста край Дома на учителя и обеща  следващият графит да е на генерал Владимир Вазов.  ", "date": "2019.07.08", "title": "И Солунските братя на графит в Силистра"}
{"url": "https://standartnews.com/sport/ispaniya-zashchiti-evrotitlata-si-po-basketbol-396616.html", "text": "Женският тим на Испания по баскетбол защити титлата си на Европейски шампион. В повторение на финала от преди 2 години испанките сразиха Франция с 86:66. За Най-полезна баскетболистка на турнира бе избрана Асту Н′Дур от Испания. Бронзовите медали бяха спечелени от баскетболистките на Сърбия, който надвиха Великобритания.", "date": "2019.07.08", "title": "Испания защити евротитлата си по баскетбол"}
{"url": "https://standartnews.com/sport/chetvrta-svetovna-titla-za-sashch-pri-zhenite-396617.html", "text": "Женският тим на САЩ победи еврошампионките от Холандия с 2:0 и по този начин защити титлата си на Световното първенство по футбол. На финала в Лион американките доминираха тотално и закономерно спечелиха трофея за четвърти път след 1991, 1999 и 2015 г. \r\nСАЩ откри резултата в 60-ата минута от дузпа реализирана от Меган Репиноу. В 68-ата Роуз Лавел удвои след самостоятелна акция през центъра. Холандките, които за първи път стигаха до финала на световно така и не успяха да намерят път към вратата на САЩ. Бронзовите отличия са за Швеция, която надви в малкия финал Англия с 2:1. фото ЕПА/БГНЕС", "date": "2019.07.08", "title": "Четвърта световна титла за САЩ при жените"}
{"url": "https://standartnews.com/kultura/richard-marks-idva-otnovo-u-nas-396628.html", "text": "Десет години след първия си концерт в София, Ричард Маркс отново ще зарадва своите почитатели в България. Датата е 28 март 2020 г., съобщиха организаторите от Loud Concerts. \r\n  \r\nОтново в зала 1 на НДК, популярният изпълнител, текстописец и продуцент ще представи своята соло-акустична програма с хитовете си Hazard, Should`ve Known Better, Right Here Waiting, Now and Forever. Билетите са от 40 до 110 лв. \r\nРоденият в Чикаго изпълнител има над 30 милиона продадени албума по света, като се започне от едноименния дебют с топ 5 сингъла, между които Hold on to the Nights и донеслият му \"Грами\" - Don't Mean Nothing за най-добро мъжко рок вокално изпълнение. Последвалият през 1989 г. Repeat Offender е още по-успешен, като се превръща в четири пъти платинен и включва синглите Satisfied и Right Here Waiting. \r\n  \r\nПродукциите Rush Street (с хитовете Keep Coming Back и Hazard) и Paid Vacation (с Now and Forever) също стават платинени и така Маркс се превръща в един от най-успелите артисти в поп-рок историята. Той все още е единственият изпълнител, който влиза в топ 5 на \"Билборд\" чартовете с първите си седем сингъла. \r\nРичард Маркс се налага и като успешен автор и продуцент, с песни като To Where You Are - първият сингъл от дебютния албум на Джош Гробан, и парчето на NSYNC - This I Promise You. Печели дори \"Грами\" за песен на годината през 2004, за съавторството на Dance with My Father на Лутър Вандрос. \r\n  \r\nКато изпълнител, автор и продуцент Ричард Маркс има общо 14 сингъла под номер 1, между които и Long Hot Summer на Кийт Ърбън, и е един от малкото артисти с номер едно хит сингли през всяко едно от последните четири десетилетия. \r\n  \r\nПрез 2010 г. той издаде албум с най-големите хитове - Stories To Tell, от който е хит-сингълът When You Loved Me, а последният албум с нов материал Beautiful Goodbye е издаден през 2014 г.", "date": "2019.07.08", "title": "Ричард Маркс идва отново у нас"}
{"url": "https://standartnews.com/sport/meksiko-specheli-za-osmi-pt-goldn-kp-396614.html", "text": "Мексико победи с 1:0 САЩ във финала на турнира Голд къп. За победителите това е осмо отличие от надпреварата. Двубоят за титлата е иигра на стадион „Солджър фийлд” в Чикаго. Шампионският гол вкара Джонатан Дос Сантос в 73-ата минута. За САЩ това бе първа загуба в турнира, след 10 победи.  Те спечелиха четири от последните шест издания на надпреварата. Съставът на САЩ е втори в тази класация с шест трофея от КОНКАКАФ Голд къп, но не успя да защити титлата си от 2017-а година. фото ЕПА/БГНЕС", "date": "2019.07.08", "title": "Мексико спечели за осми път Голдън къп"}
{"url": "https://standartnews.com/regionalni/tvorbi-na-krasimir-yakimov-v-gkhg-blagoevgrad-396659.html", "text": "Самостоятелна изложба на благоевградския художник Красимир Якимов ще бъде открита в Градската художествена галерия-Благоевград. Представянето на експозицията е на 9 юли от 18.00 часа. В малката зала на галерията ще бъдат подредени общо 33 творби на автора - живопис, графика и рисунка. Красимир Якимов е роден на 14.03.1974 г. в Благоевград. Завършва Изобразително изкуство в НХГ - Благоевград при доц. Атанас Дафинов. След период от 15-годишно прекъсване, Красимир Якимов започва да рисува отново.  ", "date": "2019.07.08", "title": "Творби на Красимир Якимов в ГХГ-Благоевград"}
{"url": "https://standartnews.com/sport/premiert-privika-futbolnite-bosove-v-ms-396626.html", "text": "Министър-председателят Бойко Борисов проведе среща със собствениците на трите водещи футболни отбора Георги Домусчиев (Лудогорец), Васил Божков (Левски) и Гриша Ганчев (ЦСКА-София). На разговора присъстваха също главният прокурор Сотир Цацаров, заместник-главният прокурор Иван Гешев, министърът на вътрешните работи Младен Маринов, президентът на Българския футболен съюз Борислав Михайлов и съветникът на министъра на младежта и спорта Гошо Гинчев. По време на срещата бе обсъдено началото на футболното първенство у нас с оглед на спокойното му протичане. Собствениците на футболните клубове заявиха, че отборите им ще бъдат водени от принципите на честната игра. По думите им няма да се допуска напрежение на терена, което да се пренася към агитките. Няма да се позволят и заплахи към футболните съдии. Президентът на БФС Борислав Михайлов благодари на министър-председателя Бойко Борисов, че спомага за решаването на проблемите в българското първенство.", "date": "2019.07.08", "title": "Премиерът привика футболните босове в МС"}
{"url": "https://standartnews.com/sport/futbolnite-shefove-obeshchakha-ferpley-na-premiera-borisov-396633.html", "text": "Приключи срещата на футболните босове с премиера Бойко Борисов в Министерски съвет. На нея присъствата собственикът на Левски - Васил Божков, на ЦСКА - София Гриша Ганчев и на Лудогорец Георги Домусчиев. БФС се представляваше от президента Борислав Михайлов, а също така по настояване на премиера присъстваха главния прокурор Сотир Цацаров и заместника му Иван Гешев, както и Гошо Гинчев, съветник на спортния министър Красен Кралев. Собственикът на ЦСКА - София Гриша Ганчев коментира срещата между него, премиера Бойко Борисов, както и босовете на Левски и Лудогорец Васил Божков и Георги Домусчиев. Всички те се срещнаха в Министерски съвет, където обсъдиха феърплея в българския футбол. \"Договорихме се. Дано да е за последен път и да има феърплей. Разбрахме се да не се купуват мачове, да не се купуват съдии, да не се пробиват отбори и така нататък. Да има пълен феърплей и да победи най-добрият\", лаконичен бе Ганчев. Постигната е и договорка МВР да пусне специален телефон на който съдиите да се жалват при тормоз от футболните босове. \"Чувал съм и аз, че има някакъв натиск върху съдиите. Живеем в една и съща държава, нали така? Но съм си дал телефона на всички. А никой не ми е звънял за нищо. Инициативата за днешната среща беше на премиера Борисов. Той се грижи за цялата държава, част от която е и футболът ни. Опитва да помага, за да не се стига до наказания, като това с футболните хулигани. Не мога да кажа кога ще има нова такава среща. Идеята беше на премиера. Не можем да му казваме кога пак да го направи, нали така?\", коментира Михайлов. “Според КЗК, няма конфликт на интереси за тв правата. Стиснахме си ръцете за феърплей. Разбрахме се да не се притискат съдиите”, добави Боби Михайлов. Министър Маринов заяви, че ще направи всичко възможно да не се купуват мачове. \"Поведението на агитките е функция на това, което се случва в отборите, на самия терен и в отношенията между собствениците на клубовете. Важно е да има феърплей. Важното е да няма напрежение, което да рефлектира към поведението на агитките и върху качеството на спорта. Присъствах като заинтересован от обществения ред, как ще се държат агитките. Нашият фокус ще бъде върху това да не се допуска купуване на мачове, натиск върху длъжностни лица.  \r\nПремиерът искаше да начертаем план, да говорим концептуално и да не се стига до напрежение. Целта на срещата беше да има феърплей през следващото първенство\", коментира Младен Маринов Очаквайте подробности!", "date": "2019.07.08", "title": "Футболните шефове обещаха феърплей на Борисов"}
{"url": "https://standartnews.com/sport/amerikanka-sprya-barti-na-uimbldn-396653.html", "text": "Водачката в световната ранглиста по тенис Ашли Барти (Авл) сензационно приключи участието си на Уимбълдън. Тя загуби от  Алисън Риск (САЩ) с 6:3, 2:6, 3:6 в мач от осминафиналите на трения за годината турнира от Големия шлем. Поражението е първо за Барти след серия от 15 победи, сред които и тази на финала на Ролан Гарос през юни. За Риск, която е №55 в света това ще е първи четвъртфинал в турнир от Големия шлем. Тя ще играе за място на полуфинала срещу Серина Уилямс (САЩ). Тя победи на осминафинала Карла Суарес Наваро (Исп) с 6:2, 6:2.", "date": "2019.07.08", "title": "Американка спря Барти на Уимбълдън"}
{"url": "https://standartnews.com/sport/nadal-s-53-a-pobeda-na-uimbldn-396661.html", "text": "Рафаел Надал постигна днес своята победа №53 на Уимбълдън и стана първия четвъртфиналист в турнира. Матадорът, който е под №3 в схемата на турнира надви с лекота Жоао Соуса с 6:2, 6:2, 6:2. Надал направи 30 печеливши удара и само 10 непредизвикани грешки. Впечатляващи бяха и показателите на Рафа при излизанията на мрежата – 16 от 19 спечелени точки. За място на полуфиналите в сряда Надал ще играе със Сам Куери (САЩ), който победи Тенис Сандгрен (САЩ) с 6:4, 6:7 (7), 7:6 (3), 7:6 (5). В кариерата си испанецът има 6 участия на четвъртфинали в Уимбълдън, в които е записал 6 победи.", "date": "2019.07.08", "title": "Надал с 53-а победа на Уимбълдън"}
