{"url": "https://standartnews.com/mneniya/za-maykl-dzheksn-i-politkorektniya-fashizm-387459.html", "text": "Имайте предвид, че скоро Българското национално радио може да излъчва само нея. А на стените Ви ще висят гобленчета с реки и поточета, които Вие собственоръчно сте извезали. Защото изкуството стана политкоректно.  о. Появиха се хора, за които Хитлер би мечтал, но за щастие не се е срещнал с тях. Те не разбират от изкуство, но разбират от политическа коректност. За тях музиката на Майкъл Джексън би трябвало да бъде забранена, защото е обвинен в педофилия. Не ми се иска да влизам в темата дали това е обосновано или не, както направиха някои колеги. Някои деца се отказали от обвиненията си срещу иконата в попмузиката на цяла една епоха– ами добре, да пуснем Джексън. Някои не били – ами пак да го спрем. Бързам да споделя, че не слушам Майкъл Джексън. Но слушам и чета десетки други автори, обвинявани през столетията в десетки прегрешения. Например Франсоа Вийон. Ама Вие, политкоректните, и него ли? Ситуацията е много по-страшна, защото говорим за тотално неразбиране на изкуството и на това, че моралът на неговите автори не бива да бъде пряко съотнасян към него. Ако онова, което прави съответният художник, композитор или писател, е значимо, няма защо да се ровим в мръсното му бельо, което напоследък правят неолибералните идеологии. Повечето от авторите в литературата, живописта, скулптурата и музиката не са били образец на морал, но вероятно именно това е причината да създадат произведения, които и до днес търсят възхищението ни. Иначе не е само Майкъл Джексън – хайде да забраним и Рахманинов, който се е оженил за първата си братовчедка. Набоков пише цял роман на педофилска тема, наречен „Лолита“, който все още е един от най-четените в света. Твърди се, че го е написал не без автобиографична нотка. Ах, ти, гаден руски емигрант, никога повече няма да те издадат уважаващите се издателства. Гоген се влюбил в 14-годишна таитянка, Ван Гог си отрязал ухото заради проститутка. Тулуз-Лотрек цял живот рисувал жени от вертепите /Какво е правил с тях, освен да ги рисува/? Данте се е влюбил в Беатриче, когато е била в една особено пленителна възраст, за която не се е изисквала лична карта, а Петрарка се пленил от чертите на Лаура, когато била на 14 години. Ами Шекспир с неговите непълнолетни Ромео и Жулиета! Да не говорим, че и до момента не се знае на кого е посветил сонетите си – на смуглата лейди или на някой мъж. Сократ бил обвинен в развращаване на младите си ученици. За да имаме тотална равнопоставеност, дай да добавим и Азис. А, ще преиздавате Чарлз Буковски ли, я 2000 лева глоба! За Уди Алън вече се изказа куцо и сакато. Роман Полански? Никога повече на екран. Както и Кевин Спейси! Как би изглеждал светът на изкуството без хората, посочени по-горе? Как би изглеждал нашият собствен свят?  . Диктатът на така наречената политкоректност напоследък започна да взема твърде висок данък. Защото талантът не винаги се родее с морала, но хората на изкуството би трябвало да оценяват само таланта. Както и публиката. И е крайно време да овледеем изкуството да отличаваме едното от другото. В противен случай сме обречени на посредственост. И на фашизъм – ако позволим всичко това да се случи. А, да не забравим също, че Холивуд ще си търси малки зелени човечета от друга планета за водещи на следващите Оскари – те поне няма как да прегрешат спрямо морала ни.      ", "date": "2019.03.17", "title": "За Майкъл Джексън и политкоректния фашизъм"}
{"url": "https://standartnews.com/regionalni/ekoaktsii-v-ruse-za-denya-na-zemyata-387440.html", "text": "От утре в Русе за трета поредна година стартират доброволчески екоинициативи “Бъди активен – спаси живот”, посветени на Деня на Земята – 22 април. Акциите са организирани от сдруженията с нестопанска „Дунавско сияние“ и  „Учителска подкрепа“.  Партньори на инициаторите тази година са регионалното управление на образованието, фирми за управление на отпадъци и арт-ателие \"Пифчо\".  \r\n  В рамките на един месец ще се проведат екоинициативи в три направления - събиране на вторични суровини/хартия/, засаждане на дървета  в училищни дворове. За пръв път тази години в рамките месеца на екоакциите ще се проведе безплатен арт-курс по приложни изкуства в работилничка “Пифчо”. Той е посветен на  Световния ден на Земята , чието мото тази година е \"Да защитим нашите видове\". В художествената работилничка участниците  ще изработят специални “Тихи книжки” с тигри, лъвове, жирафи, мечета, слонове и много други  застрашени и изчезващи животински  видове на планетата. \r\n  Равносметка от екоинициативата “Бъди активен – спаси живот”, през м.г. бе - събрани и предадени близо  4  т хартия, засадени  дръвчета и храсти в дворовете на 10 русенски училища, проведени над 20 еколектории, свързани с опазването на околната среда, припомнят инициаторите.", "date": "2019.03.17", "title": "Екоакции в Русе за Деня на земята"}
{"url": "https://standartnews.com/sport/kolev-shche-ima-bolezneni-promeni-387478.html", "text": "Изпълнителният директор на Левски Павел Колев заяви, че в момента тимът не е подготвен, за да предложи достатъчно футболни аргументи, с които да преследва титлата и да сложи край на хегемонията на Лудогорец. Колев сподели пред колегите от \"Блиц\", че в клуба предстоят „болезнени промени”, за да се промени статуквото. Той допълни, че целта пред Левски е класиране за Лига Европа. „За съжаление, през последните 10 години Левски, въпреки че е бил в борбата за титлата, така и не успя да я спечели и остана без трофей, което не е характерно за клуб от тази величина. От тази гледна точка, няма извинение, включително и за нас сега – новия мениджмънт на клуба. Ние сме длъжни да направим всичко възможно и да подредим така нещата, че Левски да е отново онзи отбор, който привържениците искат да виждат”, коментира той. „Левски игра срещу Лудогорец толкова, колкото му позволи съперникът. Въпреки всички приказки след трите поредни победи, че Левски се е върнал в битката за титлата, истината е, че Левски се върна в нея малко случайно и благодарение на факта, че основният конкурент и водач в класирането допусна загуба на точки. Когато обаче дойде мачът на истината, се видя, че отборът не е готов в момента да се противопостави на Лудогорец с аргументи на терена. Нуждаем се от болезнени промени, кардинални промени не само в съблекалнята, но и в начина, по който се управлява клубът, и в начина, по който е структурирана администрацията. Аз съм готов на такива промени. С тази цел съм дошъл в клуба – да направим промените заедно с всички, които сме там.”, сподели Колев. „Ще бъдат създадени нови отдели, а други ще бъдат премахнати, за да може администрацията да бъде по-адекватна спрямо целите пред Левски в момента – съживяване и приоритизиране на юношеската академия и начина, по който се работи там. Колкото се може повече млади футболисти трябва да са готови за първия отбор, и то за мъжкия футбол. В същото време акцент трябва да се постави върху първия отбор, който с разумна трансферна политика да бъде подсилен така, че да се бори за титлата през следващия сезон.” „Георги Дерменджиев и визията му за налагане на млади играчи? Истината е, че той заедно с опита е натрупал и една предпазливост. Може би е свикнал да действа внимателно в такива ситуации и предпочита – както казва народът –  три пъти да мери и след това да реже. От тази гледна точка мачовете, които Левски играе в момента, въпреки, че се създаде една моментна еуфория, че отборът има някакви други цели извън класиране за Лига Европа, което е най-реалната цел в момента, за Дерменджиев са изключително полезни за изпитването и опознаването на футболистите, за да види не само техните футболни, но и човешки качества като манталитет, сила на характера и психика. Дерменджиев спокойно би могъл да се справи, просто му е необходимо малко повече време, за да опознае играчите и поработи с младите, които сега тренират с първия отбор – това са 7 момчета от академията.”, допълни изпълнителният директор. „Не съжалявам за продажбата на Обертан, ако трябва да бъда честен. Причините са няколко. На първо място, присъствието му на терена носеше позитиви за Левски, но в никакъв случай не беше адекватно на това, което се очакваше от него. В крайна сметка с Обертан в състава Левски отпадна от Вадуц, което беше и остава едно от срамните петна в историята на Левски в евротурнирите. Впоследствие Левски отпадна и от турнира за Купата на България и завърши на 10 точки зад Лудогорец в края на календарната 2018 година.” „Аз работих малко време с Обертан, само няколко дни. Според мен той не беше този лидер в съблекалнята, който се очакваше да бъде, включително и за младите футболисти. Поговорих си доста с Обертан пред заминаването му за Турция. Той е добро момче, но за съжаление е малко затворен. В тези разговори се помъчих да го убедя да излезе от тази черупка. Опитах да го убедя, че трябва да бъде естественият лидер в съблекалнята не само заради визитката, която има, но и заради това, което получава от клуба като обгрижване и заплата. Той се ангажира да го направи, но след като получи оферта от Турция, предпочете да си тръгне, което ми говори ясно, че в чисто психологически план Обертан нямаше как да се превърне в този централен обединител на съблекалнята, който искахме да имаме.”, коментира той. „В тази връзка няма какво да се съжалява, включително и по бюджетни причини. За мен заплатата на Обертан е тотално неадекватна поне за българските условия. Заплатата му не е тайна, просто е трудна за изчисляване, тъй като се формираше от различни фактори и компоненти. Имаше заложени за плащане твърди суми и различни видове бонуси. Ако трябва да направя разбивка на това, което Обертан трябваше да получи за една година, тъй като договорът му е бил подновен при нови условия, влезли в сила от началото на 2019 година, цифрата е между 95 хиляди и 100 хиляди лева на месец. За мен това е доста солидна сума за българските стандарти.” „Черен списък” с ненужни футболисти няма. Има разговори, които сме водили с Георги Дерменджиев и неговия щаб. Има и футболисти, на които им изтичат договорите – това са Цветкович, Яблонски и Кабрал. Ще използваме паузата за националните отбори, за да анализираме ситуацията и да преценим с кои ще водим разговори за подновяване и на кои да бъде обяснено, че няма да се нуждаем от услугите им през следващия сезон.” „Трансфери на Тодор Неделев и Мартин Минчев? Това са имена, които със сигурност предизвикват интерес. Ако кажа, че не сме ги обсъждали, ще излъжа. Факт е, че сме говорили с Дерменджиев за тези футболисти, но не и с клубовете. Все още не сме разговаряли с ръководствата на Ботев Пловдив и Черно море, с които първо трябва да се влезе в контакт. Мога да кажа, че в България се работи непрофесионално и непочтено от тази гледна точка, защото много често футболист, който има договор с даден клуб, бива потърсен инкогнито за разговори. Това е забранено от трансферния правилник на ФИФА.” „Не гледаме само имената, за които ме питате. Има и други играчи от българското първенство, които предизвикват нашия интерес. На този етап конкретни имена по-добре да не споделям, защото това ще предизвика вълна от спекулации”, завърши Колев.", "date": "2019.03.17", "title": "Колев: \"Ще има болезнени промени\""}
{"url": "https://www.standartnews.com/sport/kolev-shche-ima-bolezneni-promeni-387478.html", "text": "Изпълнителният директор на Левски Павел Колев заяви, че в момента тимът не е подготвен, за да предложи достатъчно футболни аргументи, с които да преследва титлата и да сложи край на хегемонията на Лудогорец. Колев сподели пред колегите от \"Блиц\", че в клуба предстоят „болезнени промени”, за да се промени статуквото. Той допълни, че целта пред Левски е класиране за Лига Европа. „За съжаление, през последните 10 години Левски, въпреки че е бил в борбата за титлата, така и не успя да я спечели и остана без трофей, което не е характерно за клуб от тази величина. От тази гледна точка, няма извинение, включително и за нас сега – новия мениджмънт на клуба. Ние сме длъжни да направим всичко възможно и да подредим така нещата, че Левски да е отново онзи отбор, който привържениците искат да виждат”, коментира той. „Левски игра срещу Лудогорец толкова, колкото му позволи съперникът. Въпреки всички приказки след трите поредни победи, че Левски се е върнал в битката за титлата, истината е, че Левски се върна в нея малко случайно и благодарение на факта, че основният конкурент и водач в класирането допусна загуба на точки. Когато обаче дойде мачът на истината, се видя, че отборът не е готов в момента да се противопостави на Лудогорец с аргументи на терена. Нуждаем се от болезнени промени, кардинални промени не само в съблекалнята, но и в начина, по който се управлява клубът, и в начина, по който е структурирана администрацията. Аз съм готов на такива промени. С тази цел съм дошъл в клуба – да направим промените заедно с всички, които сме там.”, сподели Колев. „Ще бъдат създадени нови отдели, а други ще бъдат премахнати, за да може администрацията да бъде по-адекватна спрямо целите пред Левски в момента – съживяване и приоритизиране на юношеската академия и начина, по който се работи там. Колкото се може повече млади футболисти трябва да са готови за първия отбор, и то за мъжкия футбол. В същото време акцент трябва да се постави върху първия отбор, който с разумна трансферна политика да бъде подсилен така, че да се бори за титлата през следващия сезон.” „Георги Дерменджиев и визията му за налагане на млади играчи? Истината е, че той заедно с опита е натрупал и една предпазливост. Може би е свикнал да действа внимателно в такива ситуации и предпочита – както казва народът –  три пъти да мери и след това да реже. От тази гледна точка мачовете, които Левски играе в момента, въпреки, че се създаде една моментна еуфория, че отборът има някакви други цели извън класиране за Лига Европа, което е най-реалната цел в момента, за Дерменджиев са изключително полезни за изпитването и опознаването на футболистите, за да види не само техните футболни, но и човешки качества като манталитет, сила на характера и психика. Дерменджиев спокойно би могъл да се справи, просто му е необходимо малко повече време, за да опознае играчите и поработи с младите, които сега тренират с първия отбор – това са 7 момчета от академията.”, допълни изпълнителният директор. „Не съжалявам за продажбата на Обертан, ако трябва да бъда честен. Причините са няколко. На първо място, присъствието му на терена носеше позитиви за Левски, но в никакъв случай не беше адекватно на това, което се очакваше от него. В крайна сметка с Обертан в състава Левски отпадна от Вадуц, което беше и остава едно от срамните петна в историята на Левски в евротурнирите. Впоследствие Левски отпадна и от турнира за Купата на България и завърши на 10 точки зад Лудогорец в края на календарната 2018 година.” „Аз работих малко време с Обертан, само няколко дни. Според мен той не беше този лидер в съблекалнята, който се очакваше да бъде, включително и за младите футболисти. Поговорих си доста с Обертан пред заминаването му за Турция. Той е добро момче, но за съжаление е малко затворен. В тези разговори се помъчих да го убедя да излезе от тази черупка. Опитах да го убедя, че трябва да бъде естественият лидер в съблекалнята не само заради визитката, която има, но и заради това, което получава от клуба като обгрижване и заплата. Той се ангажира да го направи, но след като получи оферта от Турция, предпочете да си тръгне, което ми говори ясно, че в чисто психологически план Обертан нямаше как да се превърне в този централен обединител на съблекалнята, който искахме да имаме.”, коментира той. „В тази връзка няма какво да се съжалява, включително и по бюджетни причини. За мен заплатата на Обертан е тотално неадекватна поне за българските условия. Заплатата му не е тайна, просто е трудна за изчисляване, тъй като се формираше от различни фактори и компоненти. Имаше заложени за плащане твърди суми и различни видове бонуси. Ако трябва да направя разбивка на това, което Обертан трябваше да получи за една година, тъй като договорът му е бил подновен при нови условия, влезли в сила от началото на 2019 година, цифрата е между 95 хиляди и 100 хиляди лева на месец. За мен това е доста солидна сума за българските стандарти.” „Черен списък” с ненужни футболисти няма. Има разговори, които сме водили с Георги Дерменджиев и неговия щаб. Има и футболисти, на които им изтичат договорите – това са Цветкович, Яблонски и Кабрал. Ще използваме паузата за националните отбори, за да анализираме ситуацията и да преценим с кои ще водим разговори за подновяване и на кои да бъде обяснено, че няма да се нуждаем от услугите им през следващия сезон.” „Трансфери на Тодор Неделев и Мартин Минчев? Това са имена, които със сигурност предизвикват интерес. Ако кажа, че не сме ги обсъждали, ще излъжа. Факт е, че сме говорили с Дерменджиев за тези футболисти, но не и с клубовете. Все още не сме разговаряли с ръководствата на Ботев Пловдив и Черно море, с които първо трябва да се влезе в контакт. Мога да кажа, че в България се работи непрофесионално и непочтено от тази гледна точка, защото много често футболист, който има договор с даден клуб, бива потърсен инкогнито за разговори. Това е забранено от трансферния правилник на ФИФА.” „Не гледаме само имената, за които ме питате. Има и други играчи от българското първенство, които предизвикват нашия интерес. На този етап конкретни имена по-добре да не споделям, защото това ще предизвика вълна от спекулации”, завърши Колев.", "date": "2019.03.17", "title": "Колев: \"Ще има болезнени промени\""}
{"url": "https://standartnews.com/mneniya/nishcho-ne-e-dalech-ot-blgariya-i-nova-zelandiya-e-ey-tam-387444.html", "text": ". Част от „вдъхновението“ на Брентън Тарант, нападателя от Крийстчърч, е дошло от Балканите. Затова и на пълнителите, които му послужиха да разстреля 50 богомолци в джамия, пише „Шипка“, „Булаир“, „Фружин“ и други топоси (места), на които християнството се е било с исляма. Каквото и да си говорим, 800 години ние сме на тази (фронтова) линия. В България – особено – смятаме, че не сме получили достатъчно признание. Че сме спасили Запада от нашествието, че сме положили кости в западната (християнска) цивилизация. . С куршуми. Дори и сърбите, които ни превъзхождат в православната усърдност и национализма, се отвърнаха. Министърът на външните работи Ивица Дачич рече:  Между другото – Тарант отива към джамията под звуците на песен - нещо като химн на босненските сърби от 90-те години на миналия век по време на югославската гражданска (но и етническа, и религиозна) война. От друга страна - Крайстчърч е основан от християнски религиозни фундаменталисти. Може да изглежда не-свързано. Но е. По света всеки ден при терористични атаки загиват стотици хора. Повечето са мюсюлмани, повечето – жертви на противоборството между различни крила в исляма. В Ирак, в Сирия, но също в Пакистан, Индия, Йемен, другаде по света. Колкото и да искаме да бъдем религиозно толерантни, основната част от тези безогледни убийства е дело на мюсюлмани. Помежду им, в последните години – и срещу немюсюлманската част на света. Когато камикадзетата на Бин Ладен забиха „Боинг“-ите в „Близнаците“, първият коментар, спонтанен, на последния български цар, тогава - и министър-председател – беше: А, това е далече от България. Тогава го признах за българин. Но не. Нищо не е далеч от България. . И Нова Зеландия е ей там. Опазили сме се като нация, като християнска част от Европа в тежък сблъсък с Османската империя, основана предимно на религиозни принципи. Ако го смятаме за ценност, ако искаме да останем такива – имаме повече опит, отколкото кой да е друг народ в Европа. Можем да разкажем, да покажем и да провокираме реакция. Не сме злобни, никого не искаме да убиваме. Никого не сме прогонили, освен това, което направиха Тодор Живков и комунистическата върхушка в края на 80-те. (Ама кой се е разминал без поражения с комунизма). Но за да останем – каквито сме – е нужно да престанем да се самоокайваме. Да видим, че сме част от света, да се осъзнаем. Като българи. Като част от Европа.", "date": "2019.03.17", "title": "Нищо не е далеч от България. И Нова Зеландия е ей там"}
{"url": "https://standartnews.com/kultura/praseto-stana-shampion-po-nagradi-387450.html", "text": "Церемонията за връчване на наградите на 23-ия международен „София филм фест“ събра кино общество в зала номер едно на НДК. Жури в състав Ник Пауъл (Великобритания), Стас Намин (Русия), Хазар Ергючлю (Турция), Ева Подгурска (Полша), Илиян Метев  (България) определи носителите на призовете в конкурса за първи и втори филм. Гран при „София – град на киното“ и 7000 евро отидоха при режисьора на „Чудовища“ Мариус Олтеану и продуцентския екип. Специалното отличие на журито е за „Прасето“ на Драгомир Шолев. Нора Фингшайд взе награда за режисура за своята лента „Извън системата“.  Късометражката „Рози в нощта“ на Пенчо Кунчев прибра  Jameson, а специалният диплом на световната марка е за „Пипнах те“ на Стефани Дойчинова. Публиката избра за свой фаворит „Снимка с Юки“ Лъчезар Аврамов, а наградата му връчи легендарната режисьорка Агнешка Холанд. Балканското жури присъди почетен диплом на „Товарът“ (Сърбия-Франция-Хърватска-Иран-Катар) на режисьора Огньен Главонич. За най-добър в документалното кино от международно жури с президент Лиам Сен-Пиер и членове Цветан Драгнев и Деян Парушев беше обявен „Тайният живот на Вера“ на  Тонислав Христов.   Журито на ФИПРЕССИ в състав Йосиф Проимакис (Гърция), Хосе Луис Лоса Гарсиа (Испания) и Катерина Ламбринова (България) връчи своя приз на „Прасето“ на Драгомир Шолев. Родните кинокритици пък избраха „Пеперуди“ на Толга Карачелик между заглавията от Балканите. Младежкото жури отличи „Техеран, град на любовта“ на Али Джаберансари. Специален диплом има и за киноведа Искра Димитрова. Както вече беше обявено, големите награди на София за цялостен принос към седмото изкуство са за двама от най-значимите режисьори на миналия и този век – полякът Кшищоф Зануси и датчанина Биле Аугуст. Третият приз на столичното кметство е за Кирил Маричков.  Форумът представи 189 продукции от 53 държави. Над 300 бяха гостите - режисьори, продуценти, актьори, експерти.", "date": "2019.03.17", "title": "„Прасето“ стана шампион по награди"}
{"url": "https://standartnews.com/regionalni/varnenets-shche-pluva-otnovo-s-blagotvoritelna-tsel-387437.html", "text": "\r\n  Варненецът Емил Атанасов ще плува днес в студените води на Черно море с благотворителна цел - подпомагане на домове за сираци. Той ще се пусне от втора буна на централния градски плаж във Варна в ранния след обяд.  Атанасов вече постави своеобразен рекорд след като само за 56 минути успя да преплува дистанция от 2,2 километра в морето при температура на водата 5 градуса. Тогава Атанасов обяви, че прави този рекорд, за да надскочи себе си и в името на децата от три дома за сираци в града. От хора, които го подкррепиха, тогава са били събрани много хранителни продукти в помощ на сираците. \r\n ", "date": "2019.03.17", "title": "Варненец ще плува отново с благотворителна цел"}
{"url": "https://standartnews.com/biznes/prvi-zlaten-kontsentrat-ot-rudnika-v-krumovgrad-387451.html", "text": "„„След години усилена работа и сътрудничество с местните заинтересовани страни, отбелязахме ключово постижение за компанията, а именно, че произведохме първия златен концентрат в Крумовград”. Това заяви Рик Хаус, президент и главен изпълнителен директор на „Дънди Прешъс Металс”. По думите му, след приключване на предварителните пускови дейности на обогатителната фабрика, са преработени 650 тона руда през технологичните стъпки на трошене, смилане и основна флотация, с производителност около 100 тона на час. Произведен е и първият концентрат от находище „Ада тепе“. „През следващите седмици ще насочим усилията си към увеличаване и оптимизиране на производството на обогатителната фабрика, така че да постигнем проектния й капацитет от 105 тона руда на час и планираното извличане на 85% злато”, уточнява Рик Хаус. От компанията съобщават, че прогнозните нива на капиталовите разходи се запазват на ниво от 164 до 166 милиона щ.д. спрямо първоначалния разчет за 178 милиона щ.д. Към 28 февруари, 2019 г. са постигнати 97% изпълнение на строителните работи за рудника в Крумовград, при 147 милиона щ.д. инвестиционни разходи. Планираното златно съдържание в концентрата от Крумовград е между 55 000 и 75 000 унции през 2019 г.          ", "date": "2019.03.17", "title": "Първо злато от рудника в Крумовград"}
{"url": "https://standartnews.com/svyat/vukich-se-izmkna-protestt-obsadi-politsiyata-v-belgrad-387474.html", "text": "Сръбският президент Александър Вучич успя да се измъкне от резиденцията си, която цял ден беше под обсада от близо хиляда демонстранти. Държавният глава е напуснал сградата със служебен автомобил около 17 часа, без това да доведе до ексцесии, съобщи ТАНЮГ. Предвожданият от лидера на \"Двери\" Бошко Обрадович протест обаче се пренесе пред централата на полицията заради ареста на петима участници в  нахлуването в държавната телевизия РТС в събота. Сред тях е и 19-годишния Павле Цвеич, който е бил осъден по бързата процедура за \"дръзко и безобразно поведение в група\" и веднага ще бъде изпратен в затвора. За останалите четирима се очаква съдът да вземе решение по-късно днес. Пред управлението са разположени членове на жандармерията, а в сградата е и вътрешният министър Небойша Стефанович. По-рано днес демонстрантите направиха жива верига около сградата на президентството, за да попречат на Вучич да излезе от нея. През това време той написа в Инстаграм профила на „Бъдещето на Сърбия“, че в „страната не бива да има страх и че по възможно най-добрия начин ще отвърне на насилието“. Той публикува и снимка как играе шах с вътрешния министър Небойша Стефанович. Когато президентът започна обръщението си заради снощното нахлуване на опозиционни демонстранти в сградата на държавната телевизия РТС, протестиращите скандираха: „Край с него“, „Арестувайте Вучич“, „Оливер Иванович“ (името на косовския сръбски лидер, за който опозицията твърди, че е убит по нареждане на Вучич - бел. ред.). „Няма да допуснем насилие, онези, които нарушават закона, ще отговарят“, заяви Вучич в обръщението си към народа. По повод нахлуването в РТС и протеста около президентството той каза, че „Сърбия разрешава протести, докато не се стигне до насилие\". „Никой никога в такива условия не е давал пресконференция“, каза Вучич и добави, че е искал да покаже, че „не бива да има страх от хулигани, побойници и фашисти като Бошко Обрадович и олигарси като Драган Джилас и Вук Йеремич“. „Те мислеха, че няма да посмея да дойда тук. Не се страхувам. Мога да изгубя само живота си. Ще продължа да се боря за Сърбия, няма нищо по-важно от това“, каза той. Председателят на партия „Левица“ Борко Стефанович призова гражданите да стоят пред президентството като „жива верига на свободата“ и да не пуснат Вучич да излезе. Лидерите на опозиционния „Съюз за Сърбия“ призоваха събралото се множество към мирна и ненасилствена форма на борба. Те искат оставките на Вучич, на премиера Ана Бърнабич, на председателката на парламента Мая Гойкович и на директора на РТС Драган Буйошевич, както и създаване на условия за честни и демократични избори. Антиправителствените протести в Сърбия започнаха още през декември миналата година. Участниците обвиняват правителството в създаване на асмосфера на насилие и се обявяват против готвената пенсионна реформа. През януари митинг събра в центъра на Белград над 10 000 души, които протестираха срещу управлението на президента Вукич и неговата Сръбска прогресивна партия.", "date": "2019.03.17", "title": "Вучич се измъкна, протестът обсади полицията в Белград"}
{"url": "https://www.standartnews.com/sport/botas-iznenada-khamiltn-v-melbrn-387423.html", "text": "Пилотът на Мерцедес Валтери Ботас доминира тотално Гран При на Австралия от старта до финала и грабна по безапелационен начин победата при откриването на сезон 2019 във Формула 1 в Мелбърн. Финландецът бе недостижим от момента, в който изпревари съотборника си Люис Хамилтън още на старта, и в течение на състезанието в Мелбърн си осигури комфортна преднина от над 20 секунди пред Люис. Британецът понесе най-тежката загуба във вътрешната битка от идването на съотборника му в Мерцедес. Въпреки това Хамилтън осигури двойна победа за германския тим, който доминира тотално в Австралия. На третото стъпало на подиума в Мелбърн се качи Макс Верстапен от тима на Ред Бул. Холандецът имаше нужното темпо в края на надпреварата да изпревари дори и Хамилтън за второто място, но грешка и минаване през тревата го лишиха от това.", "date": "2019.03.17", "title": "Ботас изненада Хамилтън в Мелбърн"}
{"url": "https://standartnews.com/sport/aoiyama-s-chetvrta-poredna-pobeda-v-osaka-387445.html", "text": "Българският сумист Даниел Иванов - Аоияма постигна четвърта поредна и общо седма победа по време на големия турнир в Осака. В схватка от 8-ия кръг \"маегашира-7\" Аоияма надделя над \"маегашира-9\" Садануми чрез \"хикиотоши\". До момента Иванов има само едно поражение в турнира. Утре българският сумист ще се изправи срещу \"маегашира-9\" Икиой, срещу когото има осем успеха в общо 20 двубоя. \"Йокодзуна\" Хакухо остана единствен без нито една загуба след схватките от осмия кръг в турнира в Осака. В неделя Хакухо се наложи над \"маегашира-4\" Точиозан чрез \"котенаге\".   ", "date": "2019.03.17", "title": "Аоияма с четвърта поредна победа в Осака"}
{"url": "https://standartnews.com/sport/shifrin-veche-ima-60-pobedi-za-svetovnata-kupa-387448.html", "text": "Микаела Шифрин вече има 60 победи за Световната купа в алпийските ски. 24-годишната американка спечели днес и последния старт за сезона - гигантски слалом в Солдеу (Андора). Успехът е и 17-и за Шифрин през сезона. Това бе поредния рекорд в нейната сметка през 2019-а. Досега нито една алпийка не бе постигала 17 победи в един сезон. Американката спечели и купата в гигантския слалом. Така тя завършва с малките глобуси в слалома, гигантския слалом и супергигантския слалом, както и с големия кристален глобус. ", "date": "2019.03.17", "title": "Шифрин вече има 60 победи за Световната купа"}
{"url": "https://standartnews.com/sport/kleman-noel-specheli-posledniya-slalom-za-sezona-387456.html", "text": "Клеман Ноел спечели последния 12-и слалом за Световната купа в алпийските ски. 21-годишният французин триумфира в Солдеу. Той изпревари с 0,18 сек Мануел Фелер (Ав). Трети на 0,83 сек е Даниел Юл (Швейц).За Ноел това бе трета победа за сезона и за него в Световната купа.  Голямата звезда Марсел Хиршер (Ав) остана едва 14-и. Българския ас и първи наш сънародник в Световни финали Алберт Попов зае 23-о място. За Хиршер обаче състезанието не бе важно от към точки, защото още преди него той си бе гарантирал малкия глобус в дисциплината и големия в генералното класиране. Така Марсел става първия в историята на ските с 8 поредни големи световни купи и първия след Линдзи Вон с 20 глобуса. Алберт Попов пък завърши в световната купа най-успешния си сезон, а само след 2 дни на Витошко лале ще може да го видим и в паралелния слалом с които ще бъде сложен край на кариерата на най-успешната ни алпийка в последните 15 години Мария Киркова.", "date": "2019.03.17", "title": "Клеман Ноел спечели последния слалом за сезона"}
{"url": "https://standartnews.com/kultura/vasil-ivanov-blgarskiyat-modernist-na-zapad-387438.html", "text": "Космически графики, идилични пейзажи, портрети и фигури, рисувани от Васил Иванов, са голямата сензация в Националната галерия. Творбите на феноменалния художник, които могат да бъдат видяни в Двореца до 14 май, са от колекция Борис Бекяров. Респектиращата по своя философски смисъл, културна стойност, социални и емоционални послания изложба е посветена на 110 години от рождението на автора, за когото Любомир Левчев казва: „Той не търсеше славата, а я имаше“. През 1962 година Петър Увалиев коментира по Би Би Си, че българинът е единственото лице на модерното ни изкуство на Запад.  „Може да е случайност, провидение или заслуга – нека други да отсъдят това. Но фактът си е факт: Васил Иванов си остава единственият български художник, чието име се връща с необичайна редовност в колоните на английския печат“, не се колебае Увалиев.  90-те творби в Двореца разкриват цялото многообразие в кариерата на автора. Основният акцент са тези от така наречения космически цикъл. Първата му експозиция през 1964 година с въпросните  произведения е забранена директно от ЦК на БКП. На 2 юни залата на „Гурко“ 62 остава заключена. Художникът не е чут и разбран от шефовете на СБХ и пише до Тодор Живков, но отговор няма.  И тогава се случва срещата му с  Алексей Леонов - първият човек, излязъл в открития космос. Той е бил Там възкликва руснакът, виждайки въпросните графики само месец след мисията си. /Това става ясно от архивните кадри, запечатани в  единия от двата авторски филма, посветени на Васил Иванов, които за първи път ще бъдат прожектирани по време на изложбата./ А не след дълго мъмреният от началниците си в СБХ, принуждаваният да се отрече от търсенията си, обвиняваният като „знаме на непристойна група млади хора“ Васил Иванов, е наречен от нюйоркската енциклопедия на изобразителното изкуство „създател на направлението космическа графика”.  Артистът, който е обвиняван, че се занимава с религиозни практики, прикрити под йогийски упражнения, въпреки всичко успява да излее и светлите тонове в душата си. Зрителите в Двореца могат да се насладят и на очарователни живописни платна – морски, планински и градски пейзажи и сюжети. Неслучайно учителят на Васил Иванов  от казанлъшката гимназия Чудомир поставя работите му до тези на  Златю Бояджиев, Иван Милев, Цанко Лавренов. По-късно Васил Иванов дели не само тенджерата боб с Бараците, но и отдадеността им към индивидуалното в живописта.    Новаторството е неотделимо от духовните възгледи на Васил Иванов – поклонник на Христос, Айнщайн и Кант, ерудит,  цигулар, философ,  реалист и мистик, последовател на Петър Дънов. Той се занимава с астрология. Изкушен е от хиромантията – приятелят му Иван Филчев си спомня,  че много хора са въздъхвали с облекчение, след като Васил им е гледал на ръка. Въобще дарбата на ясновидец също е сред многото, дадени му от Бога. Той е толкова чувствителен към вибрациите на вселената, че дори предусеща земетресенията Живее в дървена барака в квартал „Изгрев“ - изолиран, свръхконцентриран в творчеството си, макар че е женен за балерина, една от най-ефектните жени в София. „Достоевски не е имал пред вид много неща, за да се осмели някога да изкаже мисълта, че „красотата ще спаси света“ – въпреки че минава за пророк на болшевизма“, бил е лаконичен Васил Иванов към социалната действителност. И въпреки че през 70-те от СБХ го поставят в графата на „вредните, обърканите и сивите“, той прави изложби буквално из целия свят - от Москва до Мелбърн, от Будапеща до Бейрут, от Триест до Токио. Сред многобройните му почитатели са двама гении на музиката – диригентът Генадий Рождественски и цигуларят Леонид Коган, както и един двукратен носител на „Гонкур“:  Ромен Гари. Легендарният пианист Юри Буков, негов стар приятел, пък му помага, за да работи във Франция и Швейцария между 1971 и 1974-а. А човекът, който успява да издейства „извеждането“ на художника от България, е Венелин Коцев. Професорът от Оксфорд Ерик Нютон пише в „Гардиън“ за „особената изтънченост на тогава напълно неизвестния на Запад български художник“.  Луи Арагон, Шагал и Пикасо гледат графики на Васил Иванов, занесени в редакцията на „Летр франсез“ от култовия киновед Георги Стоянов-Бигор.  Но въпреки пълната подкрепа от събратята интелектуалци из Европа, художникът  се завръща от Франция напълно сринат в тежко психологическо състояние. Съпругата му  моли съседа и колегата Величко Минеков да заведат Васил Иванов в клиниката на Четвърти километър. Неговото оттегляне от земния свят е обвито в мистика. Според най-близките му и според лекарите той напълно съзнателно  прекъсва нишката на живота Така, както сме чели и чували, че го правят йогите по на 100 години. „Животът на артиста тече паралелно на реалността. Дели ги само една стъпка. Най-трудната“, пише Васил Иванов.           „Жозеф Жубер казва „Гениалност – това е способността да се вижда невидимото, да се движи неосезаемото,  да се изгражда това, което няма форма“. Терминът „гений“ се използва много рядко в българския културен живот, но според мен, той най-точно квалифицира Васил Иванов - изключително талантливият художник, който още приживе се превръща в легенда. Неслучайно той има значителен принос за утвърждаването на модерното изкуство не само у нас, но и в някои европейски страни“, категоричен е Борис Бекяров.  „Колекционерството е страст, понякога тиха лудост, която може да се предава от поколение на поколение. Понякога събития от ранното детство определят интереса към автор или към направление в изкуството. Имах щастието да се срещна с творчеството на Васил Иванов, още когато бях на десетина години. В дома ни имаше множество картини на известния художник. Много силно впечатление ми правеха две великолепни малки графики с изящни силуети на дървета и една влюбена двойка. По-късно разбрах, че майка ми, Мария Бекярова, е купила първата от изложбата на Васил Иванов през 1961 година, а втората й е подарък от самия него. След още десетина година ги получих като подарък от майка ми. С тези две графики започна моето колекциониране на произведения от Васил Иванов. Сега, след близо 45 години, притежавам над 100 от неговите работи“, споделя още Борис Бекяров. Специалният дизайн и динамичната мултимедийна инсталация, която \"разказва” живота на Васил Иванов в „Изгрев“, връзката му с Бялото братство и идеите на Петър Дънов преоформят пространството и превръщат изложбата в Двореца в  неповторимо  изживяване. Куратор е Иво Милев. Луксозен каталог с текстове, документи, снимки и репродукции разкрива основните етапи в живота и творчеството на художника. До всяко платно има QR код, черз който зрителите получават цялата информация за артефактите. Гласът на Даниел Цочев разказва на български език, а английската версия звучи с тембъра на дама.   Изложбата е естествено продължение на представената през 2015 година експозиция \"Боян Райнов. Колекция Борис Бекяров”, преминала при огромен интерес на публиката.", "date": "2019.03.17", "title": "Васил Иванов – българският модернист на Запад"}
{"url": "https://standartnews.com/kultura/koko-azaryan-teatrt-spasyava-ot-ludostta-387436.html", "text": "Малко преди да си отиде от грешния ни бял свят Крикор Азарян се обажда на своя възпитаник Владимир Люцканов и жена му Антоанета Бачурова, за да сподели за последно пред камерата на прочутото им тв предаване „Умно село“ размисли за изтичащия живот.  Датата е 14 ноември 2009-а. Точно месец по-късно, на 14 декември, Азарян поема към Рая. „Професорът ни извика с ясното съзнание на личност с мисия. Той никога не е живял в самодостатъчност“, разказва Антоанета Бачурова.  Ако Коко беше оцелял в битката с „този убиец – времето“, на 15 март можеше да празнува 85, но той остана във вечната „вишнева градина“ на щастието.  И тъй като физически отсъства, в чест на безсмъртния му дух негови актьори и режисьори направиха „Чехов х 3“ – в театъра в НДК, който носи името на Учителя. Както се знае, Азарян успя да осъществи знаменитата трилогия по може би най-сродния до душата му автор, въпреки напредването на болестта – всъщност той остана до последен дъх край сцената, доказвайки за пореден път, че роденият за театър е готов и да умре за него. Обаче през 1997-а, отново в „Умно село“, Коко признава: Исках да стана поет и писател. Може би защото Ара, мой приятел, ме въведе в света на Рембо и Верлен“. Но в заника се „поправя“: „Театърът е чудесна възможност да изразиш себе си. И да не полудееш“. За него най-важното е да остане верен на автора – защото не е морално само да кажеш болките си чрез думите на Шекспир и Чехов. А докато поставя пиесите им, те го очовечават. „Колкото и самоуверено да звучи, чувствам Чехов много близък. Имам усещането, че го разбирам. Четох, че е работил над „Вишнева градина“ в тежко състояние между кръвоизливите от туберколозата, но въпреки това я определя като „комедия“, откровен е Коко. И пуска фадо във „Вишнева градина“ – напълно субективно и малко притеснено от това своеобразно своеволие.  В „Умно село“ Азарян разкодира и личната си тайна – бягство в другата реалност „На хората от XX век не е дадено да бъдат герои. Ние сме клоуни на арената, наречена „живот“. И при най-идиотските ситуации трябва да съхраним чувството за хумор. Мъдростта е в това – да не се смяташ за велик“, категоричен е Азарян. Самият той до края лее мисли, идеи, предположения и „даже глупости“ в тетрадките, в които пише преди всяка премиера. Докато репетират „Уестсайдска история“, „процесът“ наистина е  кървав – не само защото сума ти народ  действително се осакатява. „Януари“ пък е песен, независимо, че го спират и забраняват. А Коко разбира и още нещо – че той, момчето от пловдивските тепета, което никога не е имало нищо общо със селото, постепенно започва да чувства чудаците на Радичков като кръвни братя. Затова е убеден, че винаги има нещо, което остава „извън“ волята на автора – и да го хване, доколкото е възможно, е майсторлъкът на режисьора.  „Но осъзнавам, че понякога съм се лъгал – може и да съм открил тайната, но тя е била за моето време, за моето мислене. Макар че при мен работи ефекта на потапянето. Когато репетирахме „Уестсайдска история“, тръгнах със скъсани дънки и риза на райета. Когато репетирах Георги Марков, вече се носех със съвсем различни дрехи и дори думите ми, речникът ми се промениха. В театъра влизаш в измисления живот, за да го превърнеш в реален“, твърди още професорът в „Умно село“. Но и припомня - само посредственият автор пише комедия, когато е весел - и трагедия, когато е тъжен. Не крие, че понякога съжалява, че не е бил по-смел. И връща времето към онзи момент, в който в Народния театър му натрапват два състава за „Крал Лир“, като го грози опасност и от трети. Тогава обаче Коко тропва по масата Но има и още изненади. След една от репетициите драматургът към спектакъла го информира: „Тук не  е прието да се правят забележки на актьорите“.  Коко обаче  никога не се е възприемал като  дисидент или жертва на социализма.  Според него само Леон Даниел е наистина пострадал от политическата система. Азарян по-скоро усети жилото на „капитализма“ в нашенската арт гилдия. Всички помним как Чочо Попйорданов искаше да подпали ВИТИЗ, след като стана ясно, че тамошните синекури са се отрекли от Азарян, гласувайки да му отнемат класа – вече бил болен и възрастен. Човекът, който е кръстен на Свети Крикор, въвел християнството в Армения,тогава  дефинира ситуацията като „вечния конфликт между младите и старите“. Историята помни, че Коко доста сложно влиза сред преподавателите в Академията. Идвайки от Пловдив в София, получава покана от професор Желчо Мандаджиев да стане негов асистент в класа на Явор Милушев, Мишо Мутафов, Киран Коларов. Отива във ВИТИЗ, но лелята на вратата го спира – имало нареждане от ректора. Той пък вероятно е получил нареждане от службите, според които Коко е пускал „Шуми Марица“ в свое представление. Във войнишкото му досие пък дори пишело, че баща му е фашист, а той е съвършено благ човек, който членува в единствена организация – в арменската „Ташнаги“.             В „Чехов х 3“  - с откъси от “Чайка” на военната трупа, “Три сестри” на Младежкия и “Вишнева градина” на Народния – играят някои от любимите студенти на професора. Той винаги е бил идол за възпитаниците си, а те му вярват и вървят след него, каквото и да се случва.  „Тази игра става с взаимна любов и вяра. Колкото повече любов и вяра, толкова повече творческа лудост и радост. А за това са нужни артисти емоционално възбудими и заразителни”, се казва в „10-те Кокови заповеди”.   „Учениците ми са братство. Това е най-голямата награда за всеки учител. Нито един успех не може да ме зарадва повече“, искрен е Азарян.  И малко преди да си отиде е максимално прям: „Театърът те обсебва – всичко друго ти се струва еснафско и тъпо. А на тоя свят човек трябва да бъде малко по-практичен“.   В чест на юбилея на Коко във фоайето на Театър Азарян в НДК има изложба с плакати от негови постановки през годините.", "date": "2019.03.17", "title": "Коко Азарян: Театърът спасява от лудостта"}
{"url": "https://standartnews.com/kultura/silvestr-staloun-otnovo-naramva-lka-387442.html", "text": "Силвестър Сталоун сподели нова снимка от снимачната площадка на дългоочаквания „Рамбо 5“. На фотоса се вижда как покритият с кръв Рамбо държи опънат знаменития си лък. Екшън звездата написа в Инстаграм: „Снимаме много опасен кадър!“. Както стана ясно, в петата и най-вероятно последна част на франчайза, Рамбо ще използва разнообразни оръжия – от огнестрелни до ножове и любимия си лък – за да се пребори с мексиканските наркобосове. Сталоун не пропусна да качи и малко кадри от фитнес залата. Актьорът редовно тиражира в социалните мрежи моменти от тренировките си. Сега той се възстановява от интензивните снимки у нас миналата година. Слай сподели: „Отдавна не бях влизал във фитнеса заради работата по Рамбо, която ми причини много щети. Сега трябва да оправя тялото си, което няма да е лесно. Но това е положението, животът е като филм – ти трябва да си звездата в собствената си лента. А ако искаш да си в главната роля, трябва да го заслужиш. До скоро и само напред!“ Според официалното резюме Рамбо ще трябва да отложи спокойния селски бит в семейното ранчо в Аризона, за да се съюзи със журналистка и да спаси група жени, отвлечени от мексикански секс трафиканти. Испанската актриса Пас Вега влиза в ролята на репортерката Кармен Делгадо, чиято полусестра също е една от потърпевшите. Очаква се „Рамбо 5“ да излезе на големия екран на 20 септември тази година.", "date": "2019.03.17", "title": "Силвестър Сталоун отново нарамва лъка"}
{"url": "https://standartnews.com/svyat/protestirashchi-v-belgrad-nakhlukha-v-televiziyata-387414.html", "text": "Демонстранти срещу управлението на сръбския президент Александър Вучич нахлуха снощи в сградата на държавната телевизия РТС в Белград. Преди това те блокираха входа на медията. Част от демонстрантите успяха да пробият полицейския кордон и нахлуха вътре. Веднага след това на мястото бяха изпратени спецчасти, които попречиха на протестиращите да се качат до горните етажи на сградата. Демонстрантите искат да се включат на живо в предаванията на телевизията, за да направят изявление за причината за продължаващите месеци наред протести из цялата страната. Начело на групата, която влезе в РТС, е лидерът на \"Двери\" Бошко Обрадович. \"Никой от служителите на РТС няма да пострада, защото повечето от тях мислят като нас. Влязохме тук, за да върнем телевизията на народа и ще я освободим\", заяви Обрадович. Демонстрантите, останали пред зданието, пък хвърляха яйца по фасадата. Полицията започна преговори с протестиращите и не реагираше на провокациите. Около час след нахлуването в сградата на телевизията там влезе и жандармерия и изведе някои от демонстрантите. Междувременно, Министерството на културата и информацията излезе с декларация, в която заявява, че нападението на демонстранти срещу сградата на РТС „преминава деликатната линия, която дели обществото от анархията и беззаконието“. „Призоваваме групата, влязла в сградата, да се изтегли, а останалите, които ги подкрепят, да се въздържат от подобни действия“, се казва в декларацията на министерството. За пореден път протестиращите срещу държавния глава се събраха първо пред Философския факултет в центъра на Белград. Там пред множеството говори известният драматург Синиша Ковачевич. \"Ако не кажем \"Стига!\", тук ще останат само старците! Коренът на всички злини се намира в сградата на улица \"Андричевич\" (където се намира президенството, бел.ред.)\", каза още Ковачевич и добави: \"Той ни превърна в модерни роби!\". Граждански протести под мотото \"Един от 5 милиона\", които се провеждат от 30 ноември насам веднъж седмично, тази вечер освен в Белград имаше още и в Крагуевац, Ягодина, Пирот, Брус, Александровац, Смедерево.", "date": "2019.03.17", "title": "Протестиращи в Белград нахлуха в телевизията"}
{"url": "https://www.standartnews.com/sport/albert-popov-startira-19-i-v-soldeu-387428.html", "text": "Алберт Попов влиза днес в историята на българските ски, като първият ни алпиец, който ще кара на световните финали в ските. В 11,30 на писта \"Авет\" в Солдеу (Андора) започва първия манш на последния за сезона слалом при мъжете. Попов е под №19 от 25 в стартовия лист. Досега той постигна 4 класирания в топ 30 и с 95 точки си заслужи мястото в световните финали. Купата в дисциплината слалом отдавна е притежание за шести път на Марсел Хиршер. Австриецът спечели предсрочно и трофеите в гигантския слалом и голямата Световта купа. За Хиршер Кристалния глобус е осми пореден, което е поредния рекорд в Световната купа срещу неговото име. Вторият манш при мъжете е от 14,15 ч. Дамите карат днес за последно гигантски слалом. Стартът на първия манш е от 10,30 ч, а втория от 13,15. Микаела Шифрин има 97 точки аванс пред втората Петра Вълхова (Слвк) в битката за малката купа в дисциплината. Американката вече спечели трофеите на слалом, супер-Г и голямата Световна купа за трета поредна година. Ако вземе и купата в гигантския тя ще има 4 глобуса за един сезон. Толкова досега са имали, но в други комбинации от дисциплини Линдзи Вон (САЩ) - 2010 и 2012 и Тина Мазе (Слвн) - 2013. ", "date": "2019.03.17", "title": "Алберт Попов стартира 19-и в Солдеу"}
{"url": "https://www.standartnews.com/sport/mansiti-obrna-suonsi-ot-02-387425.html", "text": "Манчестър Сити се класира драматично за полуфиналите в турнира за купата на Футболната асоциация.  \"Гражданите\" обърнаха като гости с 3:2  втородивизионния Суонси. Домакините изненадващо победоха с 2:0 с голове на Гримес (23 дузпа) и Селина (29). Манчестър Сити започна обрата в 69-ата минута. Тогава Силва намали на 2:1. Комичен гол донесе и равенството 2:2. В 77-ата минута реферът отсъди дузпа за \"гражданите\". При удара от бялата точка Агуеро прати топката в страничната греда, но тя се удари в плонжиралия вратар Кристофър Нордфелдт и отново влезе във вратата. Последва силен натиск на Ман.Сити. и вкрайна сметка се стигна до обрат в 89-ата минута, когато Агуеро с глава вкара за крайното 2:3 за Сити. ", "date": "2019.03.17", "title": "Ман.Сити обърна Суонси от 0:2"}
{"url": "https://standartnews.com/svyat/namerikha-50-ta-zhertva-na-terorista-v-nova-zelandiya-387419.html", "text": "Броят на жертвите на нападението срещу две джамии в новозеландския град Крайстчърч достигна 50, след като полицията откри още едно тяло в една от джамиите. Те са на възраст от 3 до 77 години. Сред убитите има и четири жени, сочи списък на жертвите, който имат близките. Пълните подробности за загиналите все още не са потвърдени публично от властите, а списъкът не е пълен. В него са включени имената на 44 мъже и жени. Липсва самоличността на две от 50-те жертви. Ранените са 50 души, като 36 от тях остават в болница. Двама души са в критично състояние. Междувременно стана ясно, че кабинетът на премиера на Нова Зеландия Джасинда Ардън е получил „манифеста“ на Брентън Тарант 9 минути преди атаката. „Аз бях една от повече от 30 получатели на манифеста, които ми бяха изпратени по електронната поща 9 минути преди нападението. В него не е имало включена локация, нито специфични подробности“, каза Джасинда Ардън, допълвайки, че документът е бил препратен на разузнавателните служби две минути, след като е бил получен. Турският президент Реджеп Ердоган показа запис от нападението срещу джамиите на митинг и определи атаката като посегателство срещу \"нашата страна, нашия народ и мен самия\". Той подчерта, че страните по цял свят, особено западните, трябва да попречат на възхода на ислямофобията. Ердоган добави, че нападателят е отправил заплахи към мюсюлманите от турски произход. Тарант е посетил два пъти Турция и е заявил, че турците нямат място в Европа, добави президентът. \"Не искаме да видим отново конфликт между кръста и полумесеца\", подчерта Ердоган на митинга. Лидери от цял свят изразиха тъгата и възмущението си от нападението срещу джамиите.", "date": "2019.03.17", "title": "Намериха 50-та жертва на терориста в Нова Зеландия"}
{"url": "https://www.standartnews.com/sport/shifrin-veche-ima-60-pobedi-za-svetovnata-kupa-387448.html", "text": "Микаела Шифрин вече има 60 победи за Световната купа в алпийските ски. 24-годишната американка спечели днес и последния старт за сезона - гигантски слалом в Солдеу (Андора). Успехът е и 17-и за Шифрин през сезона. Това бе поредния рекорд в нейната сметка през 2019-а. Досега нито една алпийка не бе постигала 17 победи в един сезон. Американката спечели и купата в гигантския слалом. Така тя завършва с малките глобуси в слалома, гигантския слалом и супергигантския слалом, както и с големия кристален глобус. ", "date": "2019.03.17", "title": "Шифрин вече има 60 победи за Световната купа"}
{"url": "https://www.standartnews.com/sport/levski-lukoyl-s-dramatichen-obrat-v-yambol-387426.html", "text": "Баскетболният шампион Левски Лукойл спечели трудно гостуването си на Ямбол. В зала \"Диана\" отборът воден от Тити Папазов трябваше да топи пасив от 15 точки, за да спечели вкрайна сметка със 75:78. Двубоят бе от 20-ия кръг на НБЛ. Герой за \"сините\" стана Божидар Аврамов, който вкара тройка 5 секунди преди края и спаси тима си от нов мач с продължение. Националът завърши с 9 точки, 6 борби и 3 асистенции. Най-резултатен за Левски Лукойл беше Патрик Рембърт с 20 точки. В друг мач от 20-ия кръг Балкан победи изненадващо лесно Рилски спортист с 91:80. Черно море Тича пък се наложи като гост на А1 Академик в Правец с 95:74. ", "date": "2019.03.17", "title": "Левски Лукойл с драматичен обрат в Ямбол"}
{"url": "https://www.standartnews.com/sport/aoiyama-s-chetvrta-poredna-pobeda-v-osaka-387445.html", "text": "Българският сумист Даниел Иванов - Аоияма постигна четвърта поредна и общо седма победа по време на големия турнир в Осака. В схватка от 8-ия кръг \"маегашира-7\" Аоияма надделя над \"маегашира-9\" Садануми чрез \"хикиотоши\". До момента Иванов има само едно поражение в турнира. Утре българският сумист ще се изправи срещу \"маегашира-9\" Икиой, срещу когото има осем успеха в общо 20 двубоя. \"Йокодзуна\" Хакухо остана единствен без нито една загуба след схватките от осмия кръг в турнира в Осака. В неделя Хакухо се наложи над \"маегашира-4\" Точиозан чрез \"котенаге\".   ", "date": "2019.03.17", "title": "Аоияма с четвърта поредна победа в Осака"}
{"url": "https://standartnews.com/svyat/novi-ruski-fregati-shche-bdat-vorzheni-do-zbi-s-raketi-387439.html", "text": "Северното проектно-конструкторско бюро е започнало да разработва конструкторска документация за модернизираните фрегати по проект 22350М, които ще носят на борд до 48 крилати ракети \"Калибър\", съобщи за ТАСС източник от отбранителната промишленост. Планира се фрегатите от обновения проект да са с увеличена водоизместимост - до 7 хиляди тона, а максималният боен комплект от ракети \"Калибър\" да е до 48 единици. Корабите ще могат да бъдат въоръжени и с хиперзвукови ракети \"Циркон\". Ще имат и единна универсална автоматизирана система за управление на огъня от всички видове корабни средства за поразяване, което \"ще повиши значително тяхната боеспособност\", каза източникът на ТАСС. В момента в бойния състав на ВМС на Русия влиза фрегатата \"Адмирал Горшков\" (проект 22350). Провеждат се изпитания на фрегатата \"Адмирал Касатонов\" (по същия проект). Тяхната водоизместимост е 4,5 хиляди тона - значително по-малка от планираната по новия проект 22350М, и всеки от тях може да носи до 16 крилати ракети \"Калибър\".", "date": "2019.03.17", "title": "Нови руски фрегати - въоръжени до зъби с ракети"}
{"url": "https://standartnews.com/svyat/vuchich-igrae-shakh-v-blokiranoto-prezidentstvo-387463.html", "text": "Президентът на Сърбия Александър Вучич поигра шах с министъра на вътрешните работи Небойша Стефанович в блокираното министерство.  На профила в Истаграм \"Будучностсрбиеав\" бе публикувана фотография на Вучич и Стефанович, предаде Танюг,, цитирана от dir.bg. До снимката е публикуван следният текст: \"Кратка почивка в президентството преди следобедните дейности. Сърбия на смелостта и честта винаги побеждава насилниците\". Текстът и снимката бяха публикувани и в Туитър. Навън многохилядна жива блокада около сградата на президентството не пуска Александър Вучич да излезе. \"Бастилията падна\", каза председателят на Народната партия Вук Йеремич пред събралото се множество и направи оценката, че се е случил нов 5 октомври. На тази дата през 2000 г. президентът Слободан Милошевич падна от власт след протести пред парламента и телевизията. \"В този момент целият свят гледа към Сърбия\", каза още Йеремич.", "date": "2019.03.17", "title": "Вучич играе шах под обсада"}
{"url": "https://standartnews.com/svyat/zashcho-protestirat-srbite-387468.html", "text": "Какво предизвика напрежението в Белград, което доведе до протести, нахлуване в сградата на държавната телевизия и жива верига около сградата на президентството? Протестите тръгнаха през есента, пише в Те са предизвикани от недоволството от управлението на президента Александър Вучич и премиера Ана Бърнабич и от побоя над лидера на малка опозиционна партия. Когато държавният глава им отговори, че и 5 милиона да му поискат оставката, той няма да се поддаде, протестиращите станаха хиляди. Днес вече са десетки хиляди. Затова демонстрантите издигат лозунга – \"Един от 5 милиона\". Противниците на управлението на президента Вучич недоволстват и от отразяването на живота в страната от националните медии. Това е и причината десетки демонстранти да нахлуят в радио-телевизия Сърбия. Емисиите не бяха нарушени. Пораженията са малки – изкъртена входна врата с изпочупени прозорци. Премиерът Ана Бърнабич определи нахлуването като \"вандализъм\", а президентът Александър Вучич направи извънредно обръщение. За желанието им да го свалят от власт, той сравни опозиционните водачи с лидерите на Косово. След изявлението протестиращите направиха жива верига около президентството с ултимативното искане – няма да отстъпят, докато Вучич не излезе да говори с тях. Основен организатор на протестите е партията „Двери”. Основана преди две десетилетия, тя не е парламентарно представена. Последователите й споделят консервативни възгледи, не харесват глобализма, както почти всички сръбски партии, изповядват антиглобализма и патриотичния национализъм и са яростни противници на президента, който също е умерен националист. „Те трябва да са наясно, че като хранят вълка, един ден вълкът ще изяде и тях. Трябва да знаят също, че в Европейския съюз има някакви норми, някакви основи, които съвсем не са като изградените от Вучич норми. Така че ние никога няма да се присъединим към Европейския съюз с президент като Александър Вучич”, заяви Мартин Бежинаревич, организатор на протестите. Както в страни със силна улична демокрация като Франция, Испания и Гърция, протестите постепенно стигнаха до точката на народен бунт срещу ниските доходи и лошото управление. „Всяка седмица ни се подготвя някаква нова война – я с Хърватия, я с някой друг наш съсед от региона. Това прави това правителство. Това, което най-много притеснява младите, е че не могат да разчитат на нормален живот с днешните заплати. Често са принуждавани да работят на минимална заплата, или без трудов договор, или на парче в сивия сектор. Така че в тази страна, младежо, вие не може да очаквате да живеете според вашите умения, нито пък да мислите свободно”, заяви Елена Анасонович, организатор на протеста в Белград. Макар и на другия полюс в политическото пространство, в протестите активно участва и опозиционната Социалистическа партия. Лидерът й Вук Йеремич е първите редици на демонстрантите. „Хората са на улицата, защото им е писнало от несправедливостта, от корупцията, от насилието и изнудването. Днес в Сърбия човек не може да се бори с тези неща чрез институциите, тъй като на практика те са суспендирани. Затова тук, на улицата, сме толкова много”, каза Вук Йеремич, бивш външен министър. В демонстрациите участват привърженици на близо 30 политически формации, обединени в Съюз са Сърбия. Протестите продължават и тази вечер, следващата събота и неделя също. Докато, според самите протестиращи – не преобърнат властта и системата.", "date": "2019.03.17", "title": "Защо протестират сърбите?"}
{"url": "https://www.standartnews.com/sport/katrin-taseva-s-novi-otlichiya-ot-gran-pri-v-kiev-387470.html", "text": "Златен и бронзов медал във финалите на отделните уреди спечели Катрин Тасева от втория за 2019-а турнир от веригата Гран При по художествена гимнастика в Киев (Украйна). На лента българката игра съчетание по музика от филма „Роди се звезда“. За изпълнението си тя получи 18.250 точки (10.100 точки за трудност), която я изкачи на най-високото стъпало на подиума. На обръч Тасева получи 19.850 точки и зае трето място. Първа с 20.900 точки е Влада Николченко (Укр). Заради грешка в съчетанията с топка и бухалки Катрин остана без медал. На топка тя е седма, а на бухалки пета. От турнира в Киев българката се връща със сребро в многобоя, злато във финала с лента и бронз в този с обръч.", "date": "2019.03.17", "title": "Катрин Тасева с нови отличия от Гран при в Киев"}
{"url": "https://www.standartnews.com/sport/kleman-noel-specheli-posledniya-slalom-za-sezona-387456.html", "text": "Клеман Ноел спечели последния 12-и слалом за Световната купа в алпийските ски. 21-годишният французин триумфира в Солдеу. Той изпревари с 0,18 сек Мануел Фелер (Ав). Трети на 0,83 сек е Даниел Юл (Швейц).За Ноел това бе трета победа за сезона и за него в Световната купа.  Голямата звезда Марсел Хиршер (Ав) остана едва 14-и. Българския ас и първи наш сънародник в Световни финали Алберт Попов зае 23-о място. За Хиршер обаче състезанието не бе важно от към точки, защото още преди него той си бе гарантирал малкия глобус в дисциплината и големия в генералното класиране. Така Марсел става първия в историята на ските с 8 поредни големи световни купи и първия след Линдзи Вон с 20 глобуса. Алберт Попов пък завърши в световната купа най-успешния си сезон, а само след 2 дни на Витошко лале ще може да го видим и в паралелния слалом с които ще бъде сложен край на кариерата на най-успешната ни алпийка в последните 15 години Мария Киркова.", "date": "2019.03.17", "title": "Клеман Ноел спечели последния слалом за сезона"}
{"url": "https://www.standartnews.com/sport/loko-pd-srazi-vitosha-s-30-387471.html", "text": "Локомотив (Пловдив) като гост Витоша с 3:0 в мач от от 26-тия кръг на Първа професионална футболна лига. Витоша игра почти цял час с 10 души заради директния червен картон на защитника Михаил Минчев. Гостите поведоха с попадение на Един Бахтич (66). В 83-ата Димитър Илиев вкара за 2:0, а секунди преди края резервата Аленп Ожболт оформи крайното 3:0 за Локо (Пд). В мач от кръга игран днес Дунав и Черно море завършиха 1:1. Дунав поведе в 20-ата минута с гол на Божидар Васев от дузпа. Също от дузпа но в 28-ата Георги Илиев се разписа за Черно море. С точката \"моряците\" вече са пети, а Дунав е 13-и.   ", "date": "2019.03.17", "title": "Локо (Пд) срази Витоша с 3:0"}
{"url": "https://standartnews.com/svyat/zhiv-obrch-okolo-prezidentstvoto-v-belgrad-ne-puskat-vuchich-387462.html", "text": "Президентът на Сърбия Александър Вучич попадна в плен на демонстрантите. Те направиха жива верига около сградата на президентството, за да не може държавният глава да излезе от нея. Това съобщи  вестник \"Данас\", цитиран от БТА. По думите на лидера на движението Двери Бошко Обрадович, протестиращите правят \"обръч около Вучич\". Специалните части пазят президентството, има сблъсъци между екипираната за разпръсване на демонстранти полиция и гражданите, съобщава \"Данас\". По информация на медията, униформените изполдват и лютив спрей срещу хора, които са се приближили много до сградата. Една от организаторките на протеста \"Един от пет милиона\" - Йелена Анасонович, призова гражданите да не допуснат Вучич да излезе от сградата. Тя съобщи, че полицията е задържала един младеж, ученик, в дома му и че не е известна причината за това. Председателят на партия Левица Борко Стефанович призова гражданите да стоят пред президентството като \"жива верига на свободата\" и да не пуснат Вучич да излезе. Лидерите на опозиционния Съюз за Сърбия призоваха събралото се множество към мирна и ненасилствена форма на борба. Демонстрантите успяха да пробият полицейската блокада и да докарат блокирания от полицията камион с озвучаване пред сградата на президентството. Борко Стефанович съобщи, че в този сблъсък полицията прибягнала към насилие над депутата Бошко Обрадович, лидер на Двери. Полицейският синдикат на Сърбия призова полицаите да откажат да се разправят физически с демонстрантите, съобщава още \"Данас\". След кратка блокада, на журналистите, отразили пресконференцията на президента Вучич, бе дадена възможност да напуснат сградата. Лидерът на Народна партия Вук Йеремич заяви, че демонстрантите няма да се разотидат, докато президентът Вучич не се обърне към тях. \"Очакваме президентът да дойде да разговаря с гражданите\", каза той. По-рано на пресконференцията Вучич заяви, че е готов да разговаря с всички, но не и с Драган Джилас и Вук Йеремич. \"Имам чиста съвест и чисто лице за разлика от представителите на Съюза за Сърбия и затова не се страхувам от демонстрантите\", заяви президентът на Сърбия Александър Вучич в обръщението си към народа и пред журналисти, съобщават сръбските агенции. \"Не съм откраднал и ограбил нищо и когато някой има чиста съвест и лице, може да ги чака колкото и да са те и ни най-малко да не се страхува от тях\", каза Вучич. Той добави, че демонстрантите \"събориха загражденията и само чакат през коя врата да нахлуят, вероятно си мислят, че имат право да убият някого\". По думите му, 1000 от тях си мислят, че могат да определят съдбата на страната, а не могат да получат повече гласове (на избиратели) от този брой. \"Не трябва да се страхувате. Компетентните органи ще съумеят да защитят конституционния ред и да защитят държавата от насилие\", каза Вучич. Никой никога в такива условия не е давал пресконференция, каза още президентът и добави, че е искал да покаже, че \"не бива да има страх от хулигани, побойници и фашисти като Бошко Обрадович и олигарси като Драган Джилас и Вук Йеремич\". \"Те мислеха, че няма да посмея да дойда тук. Не се страхувам. Мога да изгубя само живота си. Ще продължа да се боря за Сърбия, няма нищо по-важно от това\", каза той. Вучич подчерта, че е получил информация, че сърби в Косово се събират и искат да дойдат в Белград, за да го защитят, но той им казва, че това не е необходимо.", "date": "2019.03.17", "title": "Жив обръч около президентството в Белград, не пускат Вучич"}
{"url": "https://www.standartnews.com/sport/tsenov-i-georgieva-sa-1-na-starta-na-vtoriya-sezon-v-rn-blgariya-387475.html", "text": "“Рън България“ стартира втори сезон в Луковит Няколко от най-силните ни национални състезатели в бяганията и десетки любители участваха в първия старт на „Рън България“ за тази година на 17 март в Луковит. Веригата състезания, която се провежда от БФЛА и основният партньор „Спорт Депо“ под мотото „Опознай България с бягане“, стартира пред общината в Луковит, а финалът бе след 8.8 км до пещера „Проходна“ – един от най-посещаваните туристически обекти в България. Националният рекордьор на 3000 м стипълчейз Митко Ценов (Атлет – Мездра) измина дистанцията за 28:54. Негов подгласник бе съотборникът му Йоло Николов 29:14, а трети е Димчо Мицов (Рилски атлет – Самоков) – 29:41. При жените две рекордьорки и шампионки при девойките си оспорваха първото място. Лиляна Георгиева и Силвия Георгиева завършиха заедно на финала, като Лиляна имаше малко преимущество за първото място, а времето на двете бе 36:39. Радостина Балова бе третато под 40 минути на дистанцията с 39:51. Награждаването се извърши в пещера „Проходна“ под природния феномен „Божиите очи“ от кметът на община Луковит – Иван Грънчаров и маркенинг директорът на „Спорт Депо“ Иво Тодоров. Наградният фонд за най-силните шест при мъжете и при жените, както и най-добрите бегачи от Луковит достигна до 2000 лв. На площата пред общината имаше и допълнителна дистанция 800 м за деца, където се включиха подрастващи от цялата страна. Следващитя старт от „Рън България“ е на 7 април в Дупница и следват Поморие (14 април), Шабла (21 април), Хисаря (6 май), София-Бистрица (26 май), Пазарджик (15 юни), Долна баня (4 август) и финал в София-Студентски град (22 септември).", "date": "2019.03.17", "title": "Ценов и Георгиева са №1 на старта на втория сезон в \"Рън България\""}
{"url": "https://www.standartnews.com/sport/slaviya-padna-vkshchi-ot-etr-387476.html", "text": "Етър победи с 1:0 като гост Славия в последна среща от редовния сезон на Първа професионална футболна лига. Единственото попадение в мача вкара Даниел Младенов (34). Срещата бе историческа за Славия, тъй като за първи път на спортното съоражение беше пуснато осветелението, което бе инсталирано тази пролет. По този случай ръководството пусна билети по един лев, което привлече доста сериозен брой фенове на тима и трибуните на Сектор А бяха до голяма степен пълнени. Лудогорец влиза в плейофите за титлата с 62 т с 5 преднина пред ЦСКА – 57 точки, а Левски изостава на осем – 54 точки. Четвърти завършва Ботев Пловдив – 45 точки, който е с три точки повече от петия и шестия - Черно море и Берое, съответно с по 42 точки.   Лудогорец – Берое ЦСКА София - Черно море Левски - Ботев (Пловдив)", "date": "2019.03.17", "title": "Славия падна вкъщи от Етър"}
{"url": "https://standartnews.com/sport/botas-iznenada-khamiltn-v-melbrn-387423.html", "text": "Пилотът на Мерцедес Валтери Ботас доминира тотално Гран При на Австралия от старта до финала и грабна по безапелационен начин победата при откриването на сезон 2019 във Формула 1 в Мелбърн. Финландецът бе недостижим от момента, в който изпревари съотборника си Люис Хамилтън още на старта, и в течение на състезанието в Мелбърн си осигури комфортна преднина от над 20 секунди пред Люис. Британецът понесе най-тежката загуба във вътрешната битка от идването на съотборника му в Мерцедес. Въпреки това Хамилтън осигури двойна победа за германския тим, който доминира тотално в Австралия. На третото стъпало на подиума в Мелбърн се качи Макс Верстапен от тима на Ред Бул. Холандецът имаше нужното темпо в края на надпреварата да изпревари дори и Хамилтън за второто място, но грешка и минаване през тревата го лишиха от това.", "date": "2019.03.17", "title": "Ботас изненада Хамилтън в Мелбърн"}
{"url": "https://standartnews.com/sport/mansiti-obrna-suonsi-ot-02-387425.html", "text": "Манчестър Сити се класира драматично за полуфиналите в турнира за купата на Футболната асоциация.  \"Гражданите\" обърнаха като гости с 3:2  втородивизионния Суонси. Домакините изненадващо победоха с 2:0 с голове на Гримес (23 дузпа) и Селина (29). Манчестър Сити започна обрата в 69-ата минута. Тогава Силва намали на 2:1. Комичен гол донесе и равенството 2:2. В 77-ата минута реферът отсъди дузпа за \"гражданите\". При удара от бялата точка Агуеро прати топката в страничната греда, но тя се удари в плонжиралия вратар Кристофър Нордфелдт и отново влезе във вратата. Последва силен натиск на Ман.Сити. и вкрайна сметка се стигна до обрат в 89-ата минута, когато Агуеро с глава вкара за крайното 2:3 за Сити. ", "date": "2019.03.17", "title": "Ман.Сити обърна Суонси от 0:2"}
{"url": "https://standartnews.com/biznes/ima-li-opasnost-za-lichnite-ni-danni-vv-feysbuk-387430.html", "text": "Фейсбук преживя най-големия срив в историята си на 13 март. В продължение на 14 часа потребители на социалната мрежа имаха проблеми с използването на профилите си. Информационен вакуум имаше и с платформата за споделяне на снимки Instagram, както и с приложенията Mеssanger и Whatsapp. Появиха се слухове, че става въпрос за кибератака с изпращане на голямо количество данни до сървърите на компанията. Сривът дойде в момент, когато в САЩ тече разследване за споделяне на лични данни на потребителите с трети страни. Липсата на Фейсбук принуди потребителите да се обърнат към Twitter. А някои заведения използваха повода да се рекламират с думите Фейсбук затвори, но ние работим денонощно\". „Официалната информация, която дадоха от Фейсбук, е че проблемът се е появил след промяна  в конфигурация на сървърите на компанията. Това означава, че може да има човешка грешка. Фейсбук  и Google, като компании, отдавна са прераснали в цели екосистеми. Тези услуги се използват за регистриране на електронни магазини, например. Това има огромен ефект върху бизнеса”, каза в студиото на Нова телевизия IT анализаторът Христо Ласков. Той допълни, че обикновено при такива сривове се замисляме за личните си данни и каква информация сме дали за себе си. „Данните, които споделяме за себе си са важни. Трябва да бъдем много внимателни каква информация даваме в интернет пространството. Хубаво е да избягваме да споделяме реалното си местоположение в момента. Вероятно от тук нататък, социалната мрежа ще обръща още повече внимание на защитата на личните ни данни”, каза още Христо Ласков. Той допълни, че потребителите трябва да използват по-често настройките за сигурност на профилите си. „Направени са доста просто. Има функции, с които можем да намалим шанса акаунтът ни да бъде разбит. Задължително е да си сменяме паролата си веднъж на 3 месеца. Много е важно да не използваме една й съща парола в различни мрежи”, заяви Ласков.", "date": "2019.03.17", "title": "Има ли опасност за личните ни данни във Фейсбук?"}
{"url": "https://standartnews.com/regionalni/i-v-burgas-visshistite-s-predimstvo-za-obshchinsko-zhilishche-387433.html", "text": "Младите семейства, които следват или са с висше образование, да имат предимство при наемането на общински жилища в Бургас. Тези промени са залегнали в общинска наредба, която в момента се обсъжда,съобщи за Радио Бургас кметът на морския град Димитър Николов. Според него товя ще стимулира младите хора да останат в Бургас. Утре той щял да има нова среща със студентските съвети на бургаските вузове, за да потърси по-широка подкрепа. Студентите и младите специалисти се оплаквали, че изпитват огромни трудности в осигуряването на жилище, защото  наемът в Бургас  е твърде висок. \r\n   \" Това им пречи да създават семейства, да имат деца и аз мисля, че давайки огромна преференция и предимство на такива млади семейства ще ги мотивираме да останат в Бургас\" посочи Димитър Николов. Това категорично не е дискриминация според ркъводството на общината, а шанс за хората, които искат да се образоват.  \r\n  В редица градове на страната местните общински съвети също подеха инициативи заа стимулиране на образованите семийство и отговорното родителство. \r\n ", "date": "2019.03.17", "title": "И в Бургас висшистите - с предимство за общинско жилище"}
{"url": "https://standartnews.com/sport/levski-lukoyl-s-dramatichen-obrat-v-yambol-387426.html", "text": "Баскетболният шампион Левски Лукойл спечели трудно гостуването си на Ямбол. В зала \"Диана\" отборът воден от Тити Папазов трябваше да топи пасив от 15 точки, за да спечели вкрайна сметка със 75:78. Двубоят бе от 20-ия кръг на НБЛ. Герой за \"сините\" стана Божидар Аврамов, който вкара тройка 5 секунди преди края и спаси тима си от нов мач с продължение. Националът завърши с 9 точки, 6 борби и 3 асистенции. Най-резултатен за Левски Лукойл беше Патрик Рембърт с 20 точки. В друг мач от 20-ия кръг Балкан победи изненадващо лесно Рилски спортист с 91:80. Черно море Тича пък се наложи като гост на А1 Академик в Правец с 95:74. ", "date": "2019.03.17", "title": "Левски Лукойл с драматичен обрат в Ямбол"}
{"url": "https://standartnews.com/biznes/obnovyavat-bazata-za-balneo-i-za-spa-turizm-387412.html", "text": "Създадохме седем балнео- и СПА дестинации съвместно с Българския съюз по балнеология и СПА туризъм, които да популяризират страната ни като място с голям потенциал за лечение и профилактика на различни болести. От проучванията, които направихме, констатирахме, че с течение на времето специализираната база за тези услуги не се използва достатъчно и на места е дори занемарена. Това заяви министърът на туризма Николина Ангелкова при посещението си в Нареченски бани, става ясно от съобщение на министерството на туризма. Селото има статут на национален курорт и е известно с лековитите си минерални води. Министър Ангелкова се е срещнала с кмета Васил Куртев и е обсъдила с него възможностите за съвместни прояви, които да представят местния туризъм. Тази година сме се ангажирали да представяме по-малките населени места, които имат добри възможности в този подсектор, е пояснила министър Ангелкова. Работим основно в две посоки - да се акцентира върху изключителната важност на балнеологията и ще положим максимални усилия да я популяризираме. И второ, в партньорство с Министерството на здравеопазването, подготвяме списък с възможни проекти, които да представим за публично-частно партньорство, е казала Ангелкова. Освен това, в Закона за туризма са посочени приоритетни условия за курортите, и в частност за националните курорти, сред които в частта за балнеология е и Нареченски бани. Три години работихме усилено, за да направим националните курорти с особен статут, което ще важи и за Нареченски минерални бани (община Асеновград), като балнеолечебен курорт от национално значение, е акцентирала министър Ангелкова. Тя е съобщила, че се разработва втория етап от Инвестиционната карта в туризма, която е създадена. В рамките на Международното туристическо изложение ITB в Берлин организирахме форум с представители на германските здравни каси и през този април предстои те да направят обиколка в България. Така ще могат на място да се запознаят с възможностите за висококачествени балнео-, СПА и уелнес услуги у нас, за да изпращат повече техни потребители в страната ни, е информирала министър Ангелкова. Тя е отбелязала, че както в Наречен, така и в Сапарева баня, водите са на едно от първите места по минерализация и лечебни качества. Затова ще се съдейства този ресурс да бъде използван пълноценно. Кметът на Нареченски бани Васил Куртев е благодарил на министър Ангелкова за вниманието към района и е представил потенциала му като природни, културно-исторически и лечебни дадености, които могат да привличат по-голям брой туристи. Народният представител от ГЕРБ Христо Грудев, който също е участвал в срещата, е поздравил министър Ангелкова и нейния екип за усилията да насърчат устойчивото развитие на туризма и в по-малките общини.", "date": "2019.03.17", "title": "Обновяват базата за балнео и за СПА туризъм"}
{"url": "https://standartnews.com/sport/albert-popov-startira-19-i-v-soldeu-387428.html", "text": "Алберт Попов влиза днес в историята на българските ски, като първият ни алпиец, който ще кара на световните финали в ските. В 11,30 на писта \"Авет\" в Солдеу (Андора) започва първия манш на последния за сезона слалом при мъжете. Попов е под №19 от 25 в стартовия лист. Досега той постигна 4 класирания в топ 30 и с 95 точки си заслужи мястото в световните финали. Купата в дисциплината слалом отдавна е притежание за шести път на Марсел Хиршер. Австриецът спечели предсрочно и трофеите в гигантския слалом и голямата Световта купа. За Хиршер Кристалния глобус е осми пореден, което е поредния рекорд в Световната купа срещу неговото име. Вторият манш при мъжете е от 14,15 ч. Дамите карат днес за последно гигантски слалом. Стартът на първия манш е от 10,30 ч, а втория от 13,15. Микаела Шифрин има 97 точки аванс пред втората Петра Вълхова (Слвк) в битката за малката купа в дисциплината. Американката вече спечели трофеите на слалом, супер-Г и голямата Световна купа за трета поредна година. Ако вземе и купата в гигантския тя ще има 4 глобуса за един сезон. Толкова досега са имали, но в други комбинации от дисциплини Линдзи Вон (САЩ) - 2010 и 2012 и Тина Мазе (Слвн) - 2013. ", "date": "2019.03.17", "title": "Алберт Попов стартира 19-и в Солдеу"}
{"url": "https://standartnews.com/sport/loko-pd-srazi-vitosha-s-30-387471.html", "text": "Локомотив (Пловдив) като гост Витоша с 3:0 в мач от от 26-тия кръг на Първа професионална футболна лига. Витоша игра почти цял час с 10 души заради директния червен картон на защитника Михаил Минчев. Гостите поведоха с попадение на Един Бахтич (66). В 83-ата Димитър Илиев вкара за 2:0, а секунди преди края резервата Аленп Ожболт оформи крайното 3:0 за Локо (Пд). В мач от кръга игран днес Дунав и Черно море завършиха 1:1. Дунав поведе в 20-ата минута с гол на Божидар Васев от дузпа. Също от дузпа но в 28-ата Георги Илиев се разписа за Черно море. С точката \"моряците\" вече са пети, а Дунав е 13-и.   ", "date": "2019.03.17", "title": "Локо (Пд) срази Витоша с 3:0"}
{"url": "https://standartnews.com/sport/katrin-taseva-s-novi-otlichiya-ot-gran-pri-v-kiev-387470.html", "text": "Златен и бронзов медал във финалите на отделните уреди спечели Катрин Тасева от втория за 2019-а турнир от веригата Гран При по художествена гимнастика в Киев (Украйна). На лента българката игра съчетание по музика от филма „Роди се звезда“. За изпълнението си тя получи 18.250 точки (10.100 точки за трудност), която я изкачи на най-високото стъпало на подиума. На обръч Тасева получи 19.850 точки и зае трето място. Първа с 20.900 точки е Влада Николченко (Укр). Заради грешка в съчетанията с топка и бухалки Катрин остана без медал. На топка тя е седма, а на бухалки пета. От турнира в Киев българката се връща със сребро в многобоя, злато във финала с лента и бронз в този с обръч.", "date": "2019.03.17", "title": "Катрин Тасева с нови отличия от Гран при в Киев"}
{"url": "https://standartnews.com/sport/tsenov-i-georgieva-sa-1-na-starta-na-vtoriya-sezon-v-rn-blgariya-387475.html", "text": "“Рън България“ стартира втори сезон в Луковит Няколко от най-силните ни национални състезатели в бяганията и десетки любители участваха в първия старт на „Рън България“ за тази година на 17 март в Луковит. Веригата състезания, която се провежда от БФЛА и основният партньор „Спорт Депо“ под мотото „Опознай България с бягане“, стартира пред общината в Луковит, а финалът бе след 8.8 км до пещера „Проходна“ – един от най-посещаваните туристически обекти в България. Националният рекордьор на 3000 м стипълчейз Митко Ценов (Атлет – Мездра) измина дистанцията за 28:54. Негов подгласник бе съотборникът му Йоло Николов 29:14, а трети е Димчо Мицов (Рилски атлет – Самоков) – 29:41. При жените две рекордьорки и шампионки при девойките си оспорваха първото място. Лиляна Георгиева и Силвия Георгиева завършиха заедно на финала, като Лиляна имаше малко преимущество за първото място, а времето на двете бе 36:39. Радостина Балова бе третато под 40 минути на дистанцията с 39:51. Награждаването се извърши в пещера „Проходна“ под природния феномен „Божиите очи“ от кметът на община Луковит – Иван Грънчаров и маркенинг директорът на „Спорт Депо“ Иво Тодоров. Наградният фонд за най-силните шест при мъжете и при жените, както и най-добрите бегачи от Луковит достигна до 2000 лв. На площата пред общината имаше и допълнителна дистанция 800 м за деца, където се включиха подрастващи от цялата страна. Следващитя старт от „Рън България“ е на 7 април в Дупница и следват Поморие (14 април), Шабла (21 април), Хисаря (6 май), София-Бистрица (26 май), Пазарджик (15 юни), Долна баня (4 август) и финал в София-Студентски град (22 септември).", "date": "2019.03.17", "title": "Ценов и Георгиева са №1 на старта на втория сезон в \"Рън България\""}
{"url": "https://standartnews.com/sport/slaviya-padna-vkshchi-ot-etr-387476.html", "text": "Етър победи с 1:0 като гост Славия в последна среща от редовния сезон на Първа професионална футболна лига. Единственото попадение в мача вкара Даниел Младенов (34). Срещата бе историческа за Славия, тъй като за първи път на спортното съоражение беше пуснато осветелението, което бе инсталирано тази пролет. По този случай ръководството пусна билети по един лев, което привлече доста сериозен брой фенове на тима и трибуните на Сектор А бяха до голяма степен пълнени. Лудогорец влиза в плейофите за титлата с 62 т с 5 преднина пред ЦСКА – 57 точки, а Левски изостава на осем – 54 точки. Четвърти завършва Ботев Пловдив – 45 точки, който е с три точки повече от петия и шестия - Черно море и Берое, съответно с по 42 точки.   Лудогорец – Берое ЦСКА София - Черно море Левски - Ботев (Пловдив)", "date": "2019.03.17", "title": "Славия падна вкъщи от Етър"}
{"url": "https://standartnews.com/svyat/facebook-iztri-15-mln-klipa-ot-nova-zelandiya-387457.html", "text": "1,2 милиона бяха блокирани на етапа на изтегляне Facebook е изтрил 1,5 милиона видеоклипа за един ден, които показват стрелбата в джамиите в Нова Зеландия, заяви говорителката на компанията Миа Гарлик. \"През първите 24 часа изтрихме 1,5 милиона записи за атаката [от потребители] по света, от които 1,2 милиона бяха блокирани на етапа на изтегляне\", пише тя в Twitter. Според Гарлик Facebook прави това от уважение към хората, засегнати от трагедията, както и от загрижеността на местните власти. Тя добави, че екипът на Facebook ще продължи да работи по денонощното премахване на тези видеозаписи. В петък, 15 март, беше извършен терористичен акт в джамия в центъра на новозеландския град Крайстчърч и в джамия, разположена в покрайнините му. При това нападение един от терористите е излъчил това, което се случва, във Facebook. Според последните данни жертвите на нападението са 50 души на възраст от 3 до 77 години, над 40 души са ранени. Единственият обвиняем за нападението остава 28-годишният Брентън Тарант.", "date": "2019.03.17", "title": "Facebook изтри 1,5 млн. клипа от Нова Зеландия"}
{"url": "https://standartnews.com/svyat/sashch-na-rba-na-falita-zaradi-armiyata-387454.html", "text": "Дългът на страната нараства със скорост от 32 милиона долара на час В САЩ разходите за армията непрекъснато се увеличават и заради тях страната е на ръба на фалита, пише CounterPunch. Изданието публикува резултатите от проучване на организацията Open the Government, което потвърждава, че американските военни харчат големи суми за покупки, които изобщо не са свързани с армията. Пример за това е стол на стойност 9241 долара, алкохол на стойност $ 308 хиляди и порцеланови прибори за $ 53 хиляди. Освен това правителството на САЩ изразходва повече, отколкото получава от данъци, и заема пари от други държави. Както пише CounterPunch, тези средства отиват за финансиране на войни по света, докато здравеопазването и образованието в страната са в плачевно състояние. Публикацията сравнява Америка с Рим и подчертава, че военните империи неизбежно загиват. „Американската империя вече се разпада. Наближаваме критичната точка”, твърди CounterPunch. Според журналисти от 2001 г. насам САЩ са похарчили 4,7 трилиона долара за войни по света. В същото време дългът на страната нараства със скорост от 32 милиона долара на час. Освен това в Ирак правителството харчи за пет секунди повече отколкото получава средният американец за година.", "date": "2019.03.17", "title": "САЩ на ръба на фалита заради армията"}
