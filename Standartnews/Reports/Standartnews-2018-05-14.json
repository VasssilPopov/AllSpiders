{"url": "http://standartnews.com/svyat/papata_prodade_lamborgini_4_pati_nad_pazarnata_mu_tsena-371490.html", "text": "Бялото Lamborghini Huracan на папа Франциск е продадено за 715 000 евро на търг, организиран от аукционна къща „Сотбис\" в Монако. Цената на автомобила с автограф на понтифа 4 пъти надхвърли пазарната цена на подобни коли. Автомобилите Lamborghini Huracan струват от 183 000 евро нагоре. Парите получени от продажбата ще бъдат дадени за благотворителни цели. Те ще бъдат използвани, за да подпомогнат завръщането на християнските бежанци в Ирак, които бяха принудени да напуснат своите домове заради действията на терористичната групировка „Ислямска държава\". Автомобилът от прочутата италианска марка беше подарен на папата през ноември 2017 г. от ръководството на Lamborghini, което беше прието на аудиенция при него. Тогава папа Франциск взе решение да продаде луксозната кола на търг. По-късно тя беше изложена в музея на Lamborghini в околностите на Болоня. Lamborghini не е първата компания, която подарява превозно средство на папата. Ватикана подаде на търг мотоциклет Harley-Davidson.", "date": "2018.05.13", "title": "Папата продаде \"Ламборгини\" 4 пъти над пазарната му цена"}
{"url": "http://standartnews.com/sport/otkriha_insulina_na_boyan_do_lager_3-371495.html", "text": "Десет дни, след като изчезна, спасители продължават да издирват българския алпинист Боян Петров. Днес двама китайски алпинисти и двама шерпи са претърсили района около Лагер 3 под връх Шиша Пангма, където са открили инсулина на българина. Хеликоптерите, базирани в непалската столица Катманду, не са излетели, тъй като не е имало нужда, съобщи БНТ.", "date": "2018.05.13", "title": "Откриха инсулина на Боян до лагер 3"}
{"url": "http://standartnews.com/sport/izdirvaneto_na_boyan_spasiteli_tragvat_ot_lager_3_kam_varha-371478.html", "text": "В базовия лагер под връх Шиша Пангма в Хималаите не са осъществили връзка тази сутрин със спасителния екип, който издирва алпиниста Боян Петров, предаде Би Ти Ви. Спасителите е трябвало да съобщят къде се намират, но не са се обадили. Издирвателната акция по въздух вчера не откри следи от Боян Петров под върха. Спасителите не откриха алпиниста и в лагер 2 и лагер 3. Днес се очаква едната група от тях да тръгне от лагер 3 към върха. Другата група, която остана, до лагер 2 ще обходи по-обстойно района между него и лагер 3. Днес не се очаква да има операция по въздух. Машините са в Катманду и са в готовност да излетят отново при нужда. Те могат да стигнат до върха за 50 минути.", "date": "2018.05.13", "title": "ИЗДИРВАНЕТО НА БОЯН: Спасители тръгват от лагер 3 към върха"}
{"url": "http://standartnews.com/kultura/kralitsata_blagoslovi_braka_na_prints_hari_i_megan-371489.html", "text": "Бъкингамският дворец разпространи снимка на написан на ръка документ, в който кралица Елизабет II даде своята благословията си на принц Хари да се ожени за Мегън Маркъл, предаде Си Би Ес. Снимката на документа за съгласие беше разпространена седмица преди Хари да се ожени за американската актриса в катедралата \"Сейнт Джордж\" в Уиндзор. Документът е на пергамент и има декорации от двете страни на текста. От ляво на текста има изобразен дракон, който е символ на Уелс. А в дясно е изобразена червена роза - националното цвете на САЩ. По британските закони първите шест човека в линията на трона трябва да поискат писмено разрешение от кралицата, за да се оженят. Принц Хари беше пети, когато се сгоди за Меган Маркъл. Той беше изпратен на шесто място, след като третото дете на брат му се роди миналия месец. Дворецът в Кенсингтън обяви, че главата на епископалната църква ще участва в церемонията. Той ще се присъедини към негово светейшество Дейвид Конър и архиепископа на Кентърбъри Джъстин Уелби, който ще ръководи службата. Уелби беше и човекът, който покръсти Маркъл преди брака й с Хари. Къри е първият чернокож, който е на чело на Епископалната църква , която е част от английската църква в САЩ. Тя е и част от международната англиканска общност.", "date": "2018.05.13", "title": "Кралицата благослови брака на принц Хари и Меган"}
{"url": "http://standartnews.com/lyubopitno/10_kralski_svatbi_izneveri_i_razvodi_ot_poslednite_100_godini-371472.html", "text": "По случай сватбата на принц Хари и американската му избраница Меган Маркъл, агенция Ройтерс предлага поглед към бракосъчетанията в британското кралско семейство през изминалия близо век: Бащата на настоящата кралица Елизабет Втора е херцог на Йорк и не се очаква да стане крал, когато на 26 април 1923 г. се жени за Елизабет Боус-Лайън, четвъртата дъщеря на лорд Гламс, по-късно граф на Стратмор и Кингхорн. Запазени кадри от събитието показват завръщането на двойката в Бъкингамския дворец от церемонията в Уестминстърското абатство, приветствана от събралото се множество хора. Джордж, наричан от семейството си с първото си име Албърт или Бърти, става крал през 1936 година, когато брат му Едуард Осми абдикира, за да се ожени за разведената американка Уолис Симпсън. Едуард Осми шокира близките и поданиците си, когато на 11 декември 1936 година обявява, че се отказва от британския престол, за да сключи брак с американката Уолис Симпсън - светска особа, развеждала се два пъти. След абдикацията Едуард става херцог на Уиндзор. Двойката минава под венчило на 3 юни 1937 г. в Шато дьо Конде, Франция. 89-годишната Уолис Симпсън умира в Париж през 1986 г. - 14 години след смъртта на Едуард. Годежът на Елизабет и Филип е оповестен през юли 1947 г. - четири месеца преди двойката да мине под венчило. На 20 ноември 1947 г. - само две години след края на Втората световна война, Елизабет, тогава все още принцеса, се омъжва в Уестминстърското абатство в Лондон за елегантния морски офицер лейтенант Филип Маунтбатън - пето дете и единствен син на принц Андрей Гръцки. На бляскавата церемония присъстват държавници и кралски особи от цял свят. За разлика от сватбата на внука ѝ принц Уилям и Кейт Мидълтън през 2011 г., гледана от близо 2 милиарда зрители по света, бракосъчетанието на Елизабет и Филип е предавано на живо по радиото и е проследено от около 200 милиона слушатели. През 1955 г. принцеса Маргарет, по-малката сестра на кралица Елизабет Втора, обявява, че отменя годежа си с разведения капитан Питър Таунсенд, избягвайки по този начин потенциална конституционна криза. Пет години по-късно - на 6 май 1960 г., принцеса Маргарет се омъжва за фотографа Антъни Армстронг-Джоунс. Двойката има две деца. Антъни, виден бохем преди брака, изпитва трудности с приспособяването към семейния живот. Разводът им през 1978 г. - първата по рода си раздяла в кралското семейство от времето на Хенри Осми четири столетия по-рано, попада в центъра на общественото внимание. Принцеса Ан - второто от четирите деца и единствената дъщеря на кралица Елизабет Втора, се омъжва за Марк Филипс, олимпийски златен медалист по конен спорт, на 14 ноември 1973 г. в Уестминстърското абатство. Синът им Питър Филипс - първият внук на Нейно Величество, се ражда през 1977 г. През 1981 г. е родена дъщеря им Зара Филипс, която понастоящем е омъжена за бившия ръгбист Майк Тиндъл и носи фамилното му име. Бракът на принцеса Ан и Марк Филипс е разтрогнат през 1992 г.  На 21 декември същата година Ан, която носи титлата Кралска принцеса, се омъжва за Тимъти Лорънс, бивш офицер от Кралските военноморски сили. Британският престолонаследник принц Чарлз, тогава 32-годишен, и 20-годишната лейди Даяна Спенсър - дъщеря на виконт Олторп, по-късно граф Спенсър, минават под венчило на 29 юли 1981 г. в катедралата \"Сейнт Пол\" в Лондон. Приказната им сватба е проследена по телевизията от около 700 милиона души по света. Заради обичта си към Даяна британците не могат да простят на Чарлз Даяна ражда първия син на двойката, принц Уилям, през юни 1982 г. През септември 1984 г. се ражда принц Хари. Принц Чарлз и Даяна се разделят през 1992 г. Разводът им е финализиран през 1996 г. Година по-късно лейди Ди умира в автомобилна катастрофа в Париж. Годежът на принц Андрю, втория син на кралица Елизабет Втора, със Сара Фъргюсън, е оповестен през март 1986 г. Четири месеца по-късно - на 23 юли, двойката минава под венчило в Уестминстърското абатство. Младоженците получават титлите херцог и херцогиня на Йорк. Двойката има две деца, принцесите Биатрис и Юджини. Бракът им се разпада през 1992 г. след публикуването на \"палави снимки\" на херцогинята в обятията на друг мъж, тексасеца Джон Брайън. Принц Андрю и херцогинята на Йорк Сара се развеждат през 1996 г. Принц Едуард, най-малкият син на кралица Елизабет Втора, се жени за Софи Рийс-Джоунс през юни 1999 г. в храма \"Сейнт Джордж\" на замъка Уиндзор. Младоженците получават титлите граф и графиня на Уесекс. Членовете на кралското семейство, за които никой не говори (ВИДЕО/СНИМКИ) Едуард, единственият сред децата на Нейно Величество, който не се е развеждал, и съпругата му имат дъщеря и син - лейди Луиз и Джеймс, виконт Севърн. През февруари 2005 г. престолонаследникът принц Чарлз прави изненадващо съобщение, че ще се ожени за дългогодишната си любовница Камила Паркър Боулс, нарочена от много британци за \"разрушителка\" на брака му с принцеса Даяна. Тъй като и двамата са разведени, Чарлз и Камила сключват брак на 9 април същата година в кметството Гилдхол, вместо на традиционната за кралски особи пищна църковна церемония. Кралица Елизабет не присъства на гражданската церемония. Наблюдателите коментират, че Нейно Величество е пропуснала бракосъчетанието, тъй като според нея то е несъвместимо с ролята ѝ на глава на Англиканската църква, която тя приема твърде сериозно. Кралица Елизабет Втора и съпругът ѝ принц Филип по-късно се присъединяват към останалите гости за последвалата гражданската церемония църковна служба в дворцовия параклис \"Сейнт Джордж\". Когато на 29 април 2011 г. се омъжва за принц Уилям в Уестминстърското абатство, Кейт Мидълтън става първата обикновена гражданка от над 350 години, минала под венчило с принц в толкова непосредствена близост до британския престол. Меган Маркъл и принц Хари ще се венчаят на 19 май на церемония в храма \"Сейнт Джордж\" на замъка Уиндзор в присъствието на 600 гости.", "date": "2018.05.13", "title": "10 кралски сватби, изневери и разводи от последните 100 години"}
{"url": "http://standartnews.com/mneniya/priklyuchi_li_bitkata_na_boyan-371504.html", "text": "В издирването на Боян Петров се появи разнобой. Въпросът е кой е прав – любимата жена на алпиниста, или китайският екип, който прави отчаян опит да открие изчезналия българин в най-невъзможния етап от маршрута към Шиша Пангма? Както стана ясно вчера, издирването на Боян ще продължи и днес в последния етап от маршрута – от лагер 3 до върха. Спасителната експедиция на шерпите пое по предполагаемите стъпки на българина по хребета на Шиша Пангма. Така китайската страна изпълнява обещаното от нейния посланик в България през миналата седмица, че ще бъде направен допълнителен опит изчезналият да бъде намерен. Дотук е открита само следа от неговия инсулин, но ако се търси все още жив човек, най-нелогичното е той да се издирва в най-тежката част от маршрута, където е Според експертно мнение, в зоната за 8-те хиляди метра, където шерпите тършуват, може да се оцелее до 3 дни свръх усилия, като в такъв случай човек вече ще е изпаднал в зомбирано състояние на духа. А от изчезването на българския алпинист са минали вече 10 дни... В същото време Радослава Ненова, с която Боян живее на съпружески начала и която също е катерач, изрази доста по-трезва позиция. Тя изрази твърда убеденост, че той няма как да  е жив около лагер 3 и по-нагоре, което от нейните уста прозвуча по-силно, отколкото ако го беше казал който и да е друг. Тя дори предложи да не се застрашава излишно и допълнително животът на участниците в китайската миниекспедиция, като по този начин се опита да свали от тях отговорността за техните допълнителни усилия. И предложи те да бъдат пренасочени към районите по-надолу, където е по-голяма вероятността да бъде намерен, ако е оцелял. Радослава за пръв път каза и най-тежките думи, които за мнозина все още са немислими: „Ако за Боян битката е приключила, нека си остане в планината.\" Думи, които в който той остава неоткрит. Независимо от развръзката на инцидента с Боян Петров, случаят за пореден път поставя най-важният въпрос в този екстремен спорт – за сигурността в онези зони на разредения въздух и на бялата смърт. Независимо от почти една трета смъртност на осемхилядниците в Хималаите и Каракорум, възможности за „презастраховане\" има, макар за съжаление да не се използват достатъчно. Единият е да се участва в национални експедиции, в които никога не си сам и винаги има, макар и частично, подсигуряване. И другият е да се използват шерпи. Варианти, които Боян не използва по ред причини, предпочитайки да рискува за своя сметка – така, както е решил да не използва и сателитния си телефон, за да не му тежи нагоре към върха (по думите на Радослава, б.а.). Инцидентът с неговото изчезване можеше да бъде отдавна да бъде поправен при един от двата описани случая на „застраховане\". Уви, алпинизмът често се практикува от личности със силен индивидуализъм, който не търпи колективни действия. Боян Петров е именно с такъв характер. И все пак, и все пак!...", "date": "2018.05.13", "title": "Приключи ли битката на Боян"}
{"url": "http://standartnews.com/biznes/ebvr_gotova_da_pomaga_na_siriya_libiya_i_alzhir-371507.html", "text": "ЕБВР обмисля да разшири дейността си за подпомагане на Сирия, Либия и Алжир. Това съобщи президентът на банката Сума Чакрабарти на заключителната пресконференция за 27-та годишна среща на институцията, цитиран от БНР. Чакрабарти е категоричен, че банката няма да се изтегли от Русия или Украйна. Основният критерий, по който са подбрани трите държави, е географският принцип и региона, в който ЕБВР оперира, обясни Чакрабарти. \"По отношение на Сирия, ние не говорим за сегашния момент. Преди да се правят конкретни стъпки, трябва да има мирно споразумение. Сега е важно да се подкрепят страните около Сирия, каквато е Йордания. В това отношение имаме много хубави истории, които да разкажем\". Чакрабарти потвърди готовността на банката да участва в проекти за подпомагане на бежанците. \"Алжир и Либия са много подходящи заради географското си положение. Двете страни обаче още не са подали апликационна форма. Всъщност Либия вече веднъж подаде и беше одобрена, но след това се стигна до гражданската война и нещата не бяха завършени. \" Председателят на Борда на гуверьорите на банката Имад Наджиб Фахури допълни, че подробности ще бъдат представени догодина. Следащата годишна среща на ЕБВР ще е в Сараево.", "date": "2018.05.13", "title": "ЕБВР готова да помага на Сирия, Либия и Алжир"}
{"url": "http://standartnews.com/regionalni/transki_glagortsi_pravyat_kambanariya-371481.html", "text": "Затворена общност от хора с трънски корени и връзки развива бурна дейност във Фейсбук. Групата е избрала да се нарича \"Трънски глагорец\". Глагорец се казва на подвижната част във вътрешността на звънец или хлопатар, но в този случай на думата се придава значение на камбана. Каузата, обединила хората около тази камбана, е свързана с възраждането на Трънския край. Отначало групата беше отворена, но после я ограничиха откъм достъп и само посветени можеха да разбират какво се случва вътре. Във Фейсбук трънчани имат много групи и страници. Много от трънските села си имат свои виртуални общности. Представен със страница е и Трънският манастир \"Св. Архангел\" Михаил\".  Най-активни засега сякаш са глагорците, защото, както сами осъзнаха, вече са група и без Фейсбук. До това прозрение стигнаха наскоро. В деня преди Гергьовден около 60 души, членуващи във фейсбук-групата, си дадоха среща на благоустроените поляни при Ждрелото на река Ерма, не далече от Трън. По предварителна уговорка за събора Имаше осигурена и бира от организаторите,  и скара за допълване на менюто. Не липсваше и озвучаване, и музика,  и общо хоро. Не мина без речи, както си подобава за подобни случаи. От микрофона се изказаха администраторите на фейсгрупата. Говориха  Хубен, избрал за себе си псевдонима Знеполски ветър, което малко звучи като индианско име, но трънчани му викат Убен, защото в трънския език няма „Х. , Жанета, заемаща отговорната длъжност на шеф на полицията в Трънската община, доайенът Стефан,  Беко, Люси. Събититето имаше и специфичен дрескод. Предварително бяха направени тениски с ембемата на група - голяма и звънка камбана, но някои от дамите бяха решили да се нагласят в трънски литаци. Атмосферата е трудна за пресъздаване, защото макар глагорците да си говореха  на български помежду си, те старателно поддържат трънския диалект в автентичния му вид и много от думите за масовата публика остават неясни. Докато течеше съборът под Ждрело (без да се прибавя членуване, както е прието на трънски) от различни краища имаше добри пожелания, и обещания догодина включването да е на живо. Хората от групата и виртуално така общуват помежду си. Например така звучи едно прозрение, публикувано за добро утро: \"Ако едън човек га уапе вампир - и он че стане вампир. По туя логику коока (като че ли) много ора направо ги е нагризла овца! Добро ютро и убав ви дън :)! Наскоро член на групата разказа случка: \"Глагорци су си по рождение Глагорци. Са чу ви разкажем действителну историю от преди доста године. Ючера ми ю каза макья ми.....Пасла си она овцете покрай пут до Джинчовци и от доле се появила кола. Иде, каже, бела кола Жигула ли е Лада ли е незнам, а вътре нема шофьор. Я се уплаши. Намали, намали и спре. Гледам вътре дете, оно кара. - Ма Вальо ти ли караш сам бре, дека е деда ти. Ко тека караш, ти си малецън. - Аааа, голем съм вече, лельо Ани, стадо на 10 године. Те това е бил Глагоръцът Валентин Валериев Иванов...Возил се сам от Слишовци до Джинчовци и кой знае га знае още надека. Мислим, Соларова да не га наказуе оти и загубило давнос.\" Участникът в тази случка отговаря: - Ма немой да ме изказуеш сега на властите. Он Боби тегае ме дебнеше ма неможа да ме улови бъш, па скоро ме спре у Трън с колата па се смеямо кикво е било. Тава сигур преди пешеснаес годин е било. Така хората на особения трънски език си съобщават за  личните празници, поздравяват се за имени дни, споделят кулинарни рецепти. със сексуален подтекст. Така неформалното сдружаване показва силния дух на трънчани. Обединените в Трънския глагорец не си мислят само за веселба. Със средства, зъбрани от календари на групата бяха купени и подарени на училището в Трън нови чинове и маси. Сега активно групата ще готви да участва в обновяването на партизанския музей на Слишовска могила. Там през 20-те години на 20-ти век, след като прекараната по силата на Ньойския договор нова граница раздели села и даже дворове и къщи и едните останали в Майка България, а другите се оказали в Сръбско, трънчани решили на това място да вдигнат камбанария, за да може камбаната да се чува и от другата страна на новата  граница. Начинанието по една или друга причина не сполучило, но кулата за камбаната останала и през 1953 г. била използвана около нея да се развие паметник с музей на партизанското движение в Трънския край. След 1989 г. обектът е запуснат, но сега трънчани са решили да го превърнат в камбанария, какъвто е бил и първоначалният замисъл. За да е всичко по правилата и закона, глагорците Така набирателната им сметка ще е напълно законна. А с осъществяването на проекта, зад който стои и Трънското културно-просветно дружество \"Руй\", глагорци ще си докажат, че са достойни за избраното име. „Става дума за реална инициатива, за нещо съвсем конкретно и знаково за Знеполье и Трънско\", казват заелите с инициативата и уточняват: \"Ако смо точни през 2019-ту годину сбиркуту на 5.05. че напраимо у Слишовци,  у нов мотел и че ударимо дзвонуту, та да се чуе усвет.\"", "date": "2018.05.13", "title": "Трънски глагорци правят камбанария"}
{"url": "http://standartnews.com/sport/atanas_skatov_izkachi_cho_oyyu-371482.html", "text": "В 11.20 ч. българско време ( 16.20ч. китайско ) Атанас Скатов успя да изкачи вр.Чо Ойю (8201м). Вече имаме ПЪРВИ БЪЛГАРИН  и първи ВЕГАН  В СВЕТА, който е изкачил безкислородно и без помощта на шерп връх Чо Ойю! \"Много съм изморен, не съм спал 2 нощи, не съм ял и пил вода също откакто сме тръгнали -13 часа катерене. Изтощен съм , но се радвам , че успях! Това е първото ми безкислородно качване и без шерп и съм щастлив! Времето беше перфектно и планинара ме допусна до себе си, за което съм много благодарен!  Вече съм истински алпинист! Минути след изкачването падна гъста мъгла и  тръгвам надолу. Намерих си стъпките в снега до въжето и се  надявам да сляза невредим по лагера\", сподели Наско по сателитния си телефон.", "date": "2018.05.13", "title": "Атанас Скатов изкачи Чо Ойю"}
{"url": "http://standartnews.com/sport/lyubimata_na_boyan_ne_vizhdam_smisal_da_go_tarsyat_mezhdu_lager_3_i_varha-371480.html", "text": "Вчера в много труден за мен разговор взех решение да не се изкачва върха днес. От лагер 3 нагоре няма да го намерим жив. Колкото и да ми се иска да не губя надежда - за мен живота и оцеляването на всички участници в спасителната акция е много важен и макар да ми е много трудно - не виждам смисъл да бъдат застрашени и други животи. Затова, предпочитам на слизане спасителните екипи да претърсят районите където има шанс да открият Боян жив ... Ако за Боян битката е приключила, нека си остане в планината. Каквото и да се случи до края на деня, благодарна съм за всички усилия и ще ги възнаградя. Това е животът на шерпите, знам че като слязат ще поемат друг риск, на друг склон, за друго изкачване..., но лично аз не желая да рискуват към върха. Всички решения по издирването от тук на сетне са техни. Поради големия поток от информация и коментари която витае, съм решила да опиша много подробно хронологията, фактите имената, кореспонденцията и цените. Още не съм решила дали да го направя в пост или в книга. Едно е сигурно-написахме история и тя заслужава да бъде запомнена. Заради Боян!", "date": "2018.05.13", "title": "Любимата на Боян: Не виждам смисъл да го търсят между лагер 3 и върха"}
{"url": "http://standartnews.com/sport/izdirvaneto_na_boyan_kitayskiyat_ekip_tragna_kam_varha_obnovena-371485.html", "text": "Китайските спасители, които издирват алпиниста Боян Петров, са потеглили към връх Шиша Пангма, предаде БНР. Шерпите ще достигнат до най-високата точка утре, уточни Би Ти Ви. Това е последната официална информация от спасителната операция. Шерпите ще останат в последния Лагер 3 тази нощ и утре рано тръгват към върха. Очаква се това да им отнеме между 8 и 10 часа, ако времето позволява. По-рано съпругата на българина призова спасителите да не рискуват живота си и да не изкачват върха, а да търсят в по-ниските райони, където има шанс българският алпинист да е оцелял, ако е успял да се укрие. След като няколко часа в базовия лагер нямаше информация как върви издирването, сега стана ясно, че китайските спасители са претърсили сутринта района около последния височинен лагер под връх Шиша Пангма. И са открили само предмети от стари експедиции. Следи от Боян Петров няма. До момента не е открита и палатката му, потвърдиха от екипа на алпиниста, който е в неизвестност от 10 дни. Без резултат вчера бяха и двата полета на хеликоптери над района. Днес те няма да летят заради безопасността на спасителите, които ще са по склона.", "date": "2018.05.13", "title": "ИЗДИРВАНЕТО НА БОЯН. Китайският екип тръгна към върха /ОБНОВЕНА/"}
{"url": "http://standartnews.com/sport/italianets_i_keniyka_specheliha_maraton_varna-371484.html", "text": "Италианецът от марокански произход Ахмет Насеф и кенийката Рут Матебо триумфираха днес като победители в Маратон Варна 2018. Така те си осигуриха предварително място в спора за спечелването за тази година на големия джакпот от 20 000 лв. за общо най-добро представяне в българската атлетическа верига „Бягането като начин на живот\". Състезанието и съпътстващите активности отново превърнаха центъра на града в огромна спортна арена, няколко хиляди като участници и зрители станаха свидетели на прекрасен спортен празник, предоставящ нови възможности за още по-активен здравословен начин на живот на варненци и гостите на  морската столица. Стартът бе даден от министъра на младежта и спорта Красен Кралев, който поздрави участниците заедно с кмета на Варна Иван Портних. Двамата изтъкнаха значението на това събитие, превърнало се вече в традиция за града и обявиха, че следващото издание на 12 май идната година се очертава още по-мащабно и класно. След това по трасето потеглиха над 700 атлети в отделните дисциплини и 300 участници в масовия старт на 2 км – общо представители на 19 държави. При мъжете с най-свежи сили във финалните километри се оказа Ахмет Насеф, който спечели за втори път във Варна след победата в дебютното издание през 2016 г. Кениецът Абел Рот опита да следва темпото на шампиона, но в последните два километра се предаде. Това е и втори триумф за тази година на италианеца с марокански корени след златото в Стара Загоре през април, което му осигурява минимума от 20 точки, необходими за право на спечелване на големия джакпот в българската маратонска верига. И при жените вече имаме спечелила право на джакпота. Рут Матебо защити титлата си от миналата година с нова победа във Варна. Кенийката не допусна изненади като бягаше с постоянна голяма преднина пред сънародничката си Хелън Кимутай. След златото в Стара Загора през април, това е втори пореден триумф за годината на Матебо, с което и тя вече събра минимума от 20 точки, които осигуряват спечелване право на джакпота от 20 000 лв. за общо най-добро представяне в българската верига маратони „Бягането като начин на живот\". Според новия, по либерален правилник и други атлети остават с шанс за общия джакпот – Абел Рот, Тарик Бамаруф, Вира Овчарук и др., което означава, че финалът в София през октомври се очертава да бъде още по-интересен с отговора на въпроса „Кой ще бъде крайният победител за годината?\" Най-бързи от българите на маратона във Варна бяха Дилян Бояджиев 2.47:29 ч. и Маринела Нинева 3.04:13 ч. В полумаратона победители са сръбкинята Оливера Йевтич и кениецът Даниел Чеболей, докато на 10 км триумфираха младата звезда на българската атлетика Лиляна Георгиева и румънецът Гаврил-Щефан Юлиус. От тази година Варненският маратон вече е с лицензирано трасе и с официална дистанция 21 км, което бе приветствано от повечето участници. Сертификатът бе получен преди два дни от Международната лекоатлетическа федерация (ИААФ) след инспекцията преди два месеца и позволява резултатите да бъдат официално признати в ранглистите. За получаване на лиценза маршрутът бе леко променен, което го направи още по-привлекателен за участниците. Старт/финалът отново бе на площад „Независимост\" пред Операта, но след преминаването по централната пешеходна зона, трасето навлизаше в Морската градина и там се виеше по алеята покрай самия бряг. Така бегачите отново бягаха сред зеленината на парка, но сега вече пред очите им бе и морският хоризонт. Атрактивният общ награден фонд отново бе 49 000 лв., разпределен в 44 индивидуални награди, съобщават организаторите от Община Варна. Победителите в класическия маратон получиха по 8000 лв. при мъжете и при жените, парични премии имаше и за призьорите в останалите дистанции без градския крос, където обаче бяха раздадени стотици награди: спортни сакове, анцузи, шапки и др. И тази година за трета поредна пролет Маратон Варна отново е част от получилата вече огромна популярност атлетическа верига под мотото „Бягането като начин на живот\". Поредицата от маратони стартира на 1 април в Стара Загора и ще завърши есента с Wizz Air София Маратон на 14 октомври. Тази година нов регламент улеснява печеленето на 20-хилядния джакпот. Хиляди варненци станаха свидетели на уникален спортен празник около старт-финалната зона на Маратона. Всеки можеше да се включи в десетките активности и да участва в томбола с много награди (колела, раници, топки, спортна екипировка и др.) Основен партньор при организацията на спортният празник бяха деца от ВТГ „Г. С. Раковски\" от клуб „Управление в спорта\", които допринесоха за изготвяне не сценария със своите идеи и помогнаха в реализирането на празничните събития на пл. Независимост\". Засилен интерес регистрираха организаторите към масовия градски крос на 2 км. В традиционното бягане на късата дистанция се включиха над 300 ученици, имаше отделен старт за бегачи с нарушено зрение  от СК „Успех\", СК „Вихър\" и СОУ „Проф. Иван Шишман\", както и състезатели с инвалидни колички от СК „Икар\". ПРИЗЬОРИТЕ МАРАТОН ВАРНА 2018 42.195 км МЪЖЕ: Ахмет Насеф (Ит) 2.22:55 ч., Абел Роб (Кен) 2.23:14, Хосеа Киплагат (Кен) 2.23:16. ЖЕНИ: Рут Матебо (Кен) 2.47:45, Хелен Кимутай (Кен) 2.52:06, Вира Овчарук (Укр) 2.55:20. 21 км МЪЖЕ: Даниел Чеболей (Кен) 1.06:28 ч., Марк Ротич (Кен) 1.07:10, Симон Кируи (Кен) 1.10:49. ЖЕНИ: Оливера Йевтич (Сър) 1.17:36, Юнес Онвианча (Кен) 1.18:40, Мария Вражич (Хър) 1.24:20. 10 км МЪЖЕ: Гаврил-Щефан Юлиус (Рум) 33:34 мин., Иван Попов (Бъл) 33:55, Стоян Владков (Бъл) 34:19. ЖЕНИ: Лиляна Георгиева (Бъл) 39:17, Радосвета Симеонова (Бъл) 39:46, Наталия Кременска (Бъл) 43:55.", "date": "2018.05.13", "title": "Италианец и кенийка спечелиха Маратон Варна"}
{"url": "http://standartnews.com/kultura/protest_za_pari_na_festivala_v_kan-371488.html", "text": "82 жени от света на седмото изкуство поискаха на международния кинофестивал в Кан равно заплащане за жените. Това бе безпрецедентна и изцяло женска акция на фестивала в курорта на Френската Ривиера. Участничките в нея, сред които бяха председателката на журито, австралийката Кейт Бланшет, и френската режисьорка Анес Варда, изкачиха прочутите стъпала в Кан, давайки символично израз на желанието си за еднакви възможности с мъжете. \"Отправяме предизвикателство към нашите правителства и власти да приложат законите за равенството в заплащането\", каза Варда. Тя подчерта, че е дошло \"време всички стъпала в нашата индустрия да бъдат достъпни за нас\", жените. Броят на участничките в акцията - 82, не бе случаен. Точно толкова жени са били номинирани за наградата \"Златна палма\" от началото на фестивала в Кан през 1946 г., мъжете са 1688. А само две жени, самата Анес Варда и новозеландката Джейн Кемпиън, са получавали \"Златна палма\", срещу 71 мъже. В акцията участваха още Салма Хайек, Марион Котияр, Клаудия Кардинале, както и всички жени-членове на журито. Фестивалът в Кан вече изпрати силен сигнал в подкрепа на жените - повечето от членовете на журито тази година са представителки на нежния пол.", "date": "2018.05.13", "title": "Протест за пари на фестивала в Кан"}
{"url": "http://standartnews.com/kultura/obzor_dve_nagradi_za_equinox_v_lisabon-371494.html", "text": "Жана Бергендорф и колегите й от „Equinox\" се завръщат от Евровизия в Лисабон с две специални отличия - с наградата \"Марсел Безансон\" за най-добра песен и с приза за най-добро заснемане на сценичната изява. Както вече се знае, традиционният геополитически  вот във финалната вечер изпрати групата на 14-то място, въпреки че БГ композицията Bones въобще не отстъпваше на повече от половината състезаващи се парчета. 63-ото издание на форума, от който вече трябва да се откажем поради липса на международно лоби, беше спечелено от „Toy\" на Нета Барзилай от Израел. По света е пълно с нейни сънародници, така че изненадата не беше голяма. 25-годишното момиче, живяло със семейството си и в Нигерия, стана номер едно не заради служебната оценка от националните жури-комисии, а благодарение на зрителския вот. Освен това тя получи разрешение да ползва вокален lооper на сцената, за да може да пресъздаде ефектите в началото на оригиналната композиция. Това е прецедент - регламентът забранява предварително записани вокали за живото представяне. Факт е обаче, че парчето, в което се пее \"Не съм ти играчка, глупаво момче\" и \"Барби има да ти каже нещо\", беше натрупало над 20 милиона гледания в YouTube за два месеца след премиерата си. Португалецът Салвадор Собрал, който беше пръв на Евровизия 2017-а, окачестви \"Toy\" като \"ужасна музика\". \"Песента ми има важно послание, опаковано в цветен и весел ритъм - събуждането на женската сила и социалната справедливост. Има отношение и към #MeToo, но всички могат да намерят себе си в нея\", споделя Нета, която преди да завърши джаз в Тел Авив, е работила като сервитьорка и възпитателка в детска градина. В казармата пък влиза в Оркестъра на военноморските сили. \"Участието ми е важно и поради факта, че по-едрите жени никога не се радват на външния си вид. Веднъж се живее. Наистина вярвам, че съм красива, секси и специална. Това е невероятен шанс да променя поне малко света\", казва Нета. Израел участва за 39-ти път в Евровизия, като има четири победи - през 1978, 1979, 1999 и 2018.", "date": "2018.05.13", "title": "ОБЗОР: Две награди за „Equinox\" в Лисабон"}
{"url": "http://standartnews.com/kultura/bolshoy_teatar_na_kraka_pred_yaninite_devet_bratya-371483.html", "text": "С операта „Янините девет братя\" от Любомир Пипков, с режисьор Пламен Карталов, на Новата сцена на Болшой театър се откри гастролът на Софийската опера и балет, предаде БГНЕС. Последният гастрол на българските артисти в Москва се състои през далечната 1981 г. Първо московските зрители видяха българската опера „Янините девет братя\" от Любомир Пипков. В програмата на мащабните гастроли е също балетът „Корсар\" (13 май), тази вечер и Вагнеровата тетралогия „Пръстенът на нибелунга\" (18 – 23 май). Тези спектакли ще се играят на Историческата сцена, съобщиха от Софийската опера. На пресконференцията, предшестваща гастролите, се изказа генералният директор на Болшой театър Владимир Урин: „Радвам се, че след голямо прекъсване Софийската опера и балет излиза на сцената на Болшой театър. Московската публика чака срещата с трупата на Софийската опера. Действително, интересът към театъра и към репертоара, който са донесли нашите български колеги, е голям. Мога да кажа, че всички билети за всички спектакли – и оперни, и балетни – вече са продадени. И искам да пожелая на нашите гости успех и любовта на московския зрител.\" Изключителният и пълномощен посланик на България в РФ Бойко Коцев нарече гастрола на Софийската опера на сцената на Болшой театър „истинско историческо събитие\". „Софийската опера и балет не е била тук от 1981 г. – почти четиридесет години. И аз много се радвам, че тези гастроли възстановяват традицията на взаимодействие между културите на нашите два народа\", каза посланикът. Директорът на Софийската опера Пламен Карталов разказа, че операта „Янините девет братя\" е нова версия, която специално са готвили за гастрола в Москва. В София на родна сцена премиерата на тази версия се състоя преди месец и половина. Владимир Урин се оплака, че Болшой театър вече, за съжаление, няма възможност да осъществи такъв грандиозен проект като „Пръстенът на нибелунга\". На московските зрители, навярно, тепърва предстои да се запознаят с оперния шедьовър на Вагнер в неговата пълнота. Пламен Карталов подчерта, че много се гордее с „Пръстенът на нибелунга\", понеже са могли да осъществят постановката със свои сили. През последното десетилетие Софийската опера преживява настоящ бум с репертоара си – класически и съвременен. Академик Пламен Карталов изтъкна, че с „Янините девет братя\" иска да покаже на една от най-престижните сцени в света най-българската опера, която се родее с най-големите европейски оперни творби и по нищо не им отстъпва. С бурни аплодисменти, с викове „Браво\" публиката на Болшой театър изпрати на крак артистите от България. Музикалният критик Михаил Яруш е впечатлен от постановката и играта на певците, от оркестъра и хора, от диригента на „Янините девет братя\", от целия ансамблов състав и от неговата невероятна дисциплина.. .Певците : Костадин Андреев, Петър Бучков, Габриела Георгиева, Гергана Русекова, Николай Петров, всички, които участват в спектакъла се поклониха пред публиката със сияещи от щастие лица, защото чувствата им бяха взаимни. Диригентът Жорж Димитров, както и художникът на декора Свен Йонке и авторката на костюмите Станка Вауда, приеха ръкоплясканията и виковете „Браво\" с благодарности за великолепната екипна работа.", "date": "2018.05.13", "title": "Болшой театър на крака пред \"Янините девет братя\""}
{"url": "http://standartnews.com/svyat/ima_li_shans_da_se_premahnat_yadrenite_orazhiya_ot_koreyskiya_poluostrov-371473.html", "text": "Срещата между лидерите на двете Кореи и предстоящата среща с президента Тръмп на лидера на Северна Корея, са шанс да се постигне пълното премахване на ядрените оръжия от Корейския полуостров. Това коментира посланикът на Южна Корея у нас Негово Превъзходителство Шин Бунам в \"Седмицата\" на Дарик. Що се отнася до перспективите за обединението на двете Кореи, посланик Шин Бунам каза, че вероятно ще мине време, докато се постигне този резултат, а сега по-важно е да се засили сътрудничеството между Севера и Юга.", "date": "2018.05.13", "title": "Има ли шанс да се премахнат ядрените оръжия от Корейския полуостров?"}
{"url": "http://standartnews.com/balgariya/ramadan_atalay_v_sdelkata_za_chez_vse_oshte_ima_neyasnoti-371479.html", "text": "Планирането на продажбата на ЧЕЗ се осъществява в чешката държава, не в България и ние нямаме никакво право нито по Конституция, нито по нашите закони да се месим в продажбата на едно предприятие, когато тя е между два частни субекта. Това заяви депутатът от ДПС Рамадан Аталай, който е член на енергийната комисия, както и на временната комисия за продажбата на ЧЕЗ, пред БНР. „Продавачът е решил, че не е необходимо да има стратегически инвеститор и нито българската държава, нито народните представители сме в правото си да се намесваме в тези техни взаимоотношения\", подчерта Рамадан Аталай, като се мотивира защо според него подобна комисия е безсмислена. „По време на продажбата на ЕОН някой да беше вдигнал такъв вой? Да заблуждава избирателите си – случва се нещо скандално и грандиозно, едва ли не ще останем без ток. И то поради една проста причина – яви се едно чисто българско име – Гинка. Ако беше някой Жозеф, едва ли щеше да предизвика такъв скандал\", посочи Рамадан Аталай. Законът за енергетиката дава възможност чрез регулатора от начало до край – след като приключи сделката да се контролират всички енергийни предприятия, изтъкна още Аталай: „ГЕРБ и БСП, в стремежа си да излъжат избирателите си, че се занимават с много съществени неща, направиха една комисия, която успя да събере 51 страници факти, които нямат никакво значение за изводите и констатациите, написани в доклада. В доклада няма нищо по-неизвестно от това, което стана на обществото от началото до сега. Нито зад Гинка кой стои стана ясно, нито пред Гинка кой стои е ясно.\" По думите на Аталай, всички служби, дали информация по случая, са дошли и са казали, че \"никой не стои зад тази сделка\". В енергетиката решенията се взимат с визия за развитие до 20 години напред. Решения, които се взимат от днес за утре не помагат в енергетиката, каза още Рамадан Аталай: \"Мотаем се за Белене. Спряхме всякакви големи енергийни проекти. Опитваме се по всякакъв начин да оправдаем нашите бездействия, които доведоха до енергийна несигурност на държавата. В момента с опитите да се намесваш и в дейността на регулаторния орган - как и по какъв начин ще определи тези, които ще влязат в микса, за да осигурим бъдещето на нашата енергетика, да осигурим работа на онези предприятия, построени от нас и преди нас, разчитайки само на това, че днес ще спечелим някой лев повече,ползвайки електроенергия, която декапитализира нашите енергийни предприятия - всичко това е политика, която не е в интерес на държавата.\" Запитан какво ще бъде становището на ДПС по заявката на премиера за \"размразяване\" на проекта АЕЦ \"Белене\" Аталай отбеляза, че ядрената енергетика никога не е била предпочитание и приоритет на партията му.", "date": "2018.05.13", "title": "Рамадан Аталай: В сделката за ЧЕЗ все още има неясноти"}
{"url": "http://standartnews.com/balgariya/vkarvat_bolata_v_zashtitenata_mestnost_stepite-371491.html", "text": "Министърът на околната среда и водите Нено Димов днес връчи на кмета на Каварна Нина Ставрева заповед, с която плажът „Болата\" се изважда от резервата „Калиакра\". Той ще бъде включен в защитена местност „Степите\", което е гаранция, че строителството на него ще е забранено. Това съобщиха от пресцентъра на Министерството на околната среда и водите. „В петък (11 май) подписах заповедта, която следващата седмица ще бъде публикувана в „Държавен вестник\". С това изпълних желанието на местната общност плажът да бъде изваден от резервата. Процедурата ще продължи с промяна в Закона за биологичното разнообразие, където народните представители ще имат думата\", обясни министърът. Решението на министър Димов е взето след предложение от община Каварна за изваждане на плажа „Болата\" и на паркинга на нос Калиакра от резервата. Подкрепата си за решението заявиха и народните представители Йордан Йорданов (ОП), Даниела Димитрова (ГЕРБ), както и областният управител Красимир Кирилов, които присъстваха днес в Каварна на връчването на заповедта на кмета на Каварна Нина Ставрева. Тя посочи, че БСП също подкрепя решението за изключване. По-късно днес министър Димов посети село Българево, за да разговаря с местните хора, които го посрещната с благодарност. „Дали говорим за Трън, за Царево, за Генерал Тошево или за Болата, местните са тези, които трябва да имат думата\", заяви министър Димов пред хората. Той подчерта, че хората, които живеят на място най-добре знаят как да опазват онова, което имат. „Тук са вашите спомени, вашето настояще и вашето бъдеще. Не е необходимо някой от София да се разпорежда и да ви казва какво да правите\", добави министър Димов. Със своята заповед Димов се съобразил с желанието на местната общност плажът „Болата\" да се върне на хората от общината, защото те могат най-добре да решат как да го стопанисват и развиват занапред.", "date": "2018.05.13", "title": "Вкарват \"Болата\" в защитената местност \"Степите\""}
{"url": "http://standartnews.com/balgariya/zheni_nacheva_bolnitsite_vav_vratsa_i_lovech_nyama_da_zatvaryat-371493.html", "text": "\"Болниците във Враца и Ловеч са приоритетни, те са областни болници и задължително трябва да продължат да съществуват - дали точно в този вид на този етап не мога да отговоря, но основните структуроопределящи клиники и отделения ще продължат да съществуват, защото са единствени на територията на съответната област.\" Това увери заместник-министърът на  здравеопазването Жени Начева в интервю за предаването \"Неделя 150\" по БНР. Според Начева принос за сегашното  състояние на двете болници има неглижирането на просрочените задължения и на  договорите, които са били сключени преди няколко години за съвместна дейност в ущърб на държавните болници. „Това, което се опитваме  да направим ще направим е оздравителните планове, които сме изготвили за двете  лечебни заведения да проработят, но за целта е необходимо да се постигне  оптимален баланс в диалога с кредиторите. И на двете места сме го постигнали  този оптимален баланс. Ще потърсим отговорност (предприели сме действия в тази посока) на лицата, които са довели до това финансово  състояние двете лечебни заведения\", посочи Жени Начева.", "date": "2018.05.13", "title": "Жени Начева: Болниците във Враца и Ловеч няма да затварят"}
{"url": "http://standartnews.com/balgariya/samolet_ot_krit_katsna_avariyno_na_letishte_sofiya-371500.html", "text": "Самолет \"Eрбъс А321\", летящ от остров Крит за Полша е трябвало да кацне аварийно на летището в София, съобщи полската радиостанция RMF FM. На борда на самолета са се намирали 180 пътници. Машината с регистрация SP-HAW излетяла в 8:37 часа българско време от Ираклион. Час по-късно променила маршрута си и се насочила за кацане в София. В 10:01 минути колесарът докоснал пистата на аерогарата. Според информацията, с която разполага радиостанцията, в предобедните часове екипажът е предприел аварийно кацане заради технически проблем. На пътниците било обяснено, че става въпрос за пукнато стъкло в пилотската кабина. \"Май проблем в кокпита\" - отбеляза се от София в профила си във фейсбук Войтек Цембжински. Към 4 следобед от компанията организирали за пътниците храна, но можело да се наложи нощувка в София. Самолетът, който е кацнал аварийно у нас е трябвало веднага след като остави пътниците във Варшава около 12 часа българско време да натовари следващ курс с туристи за Гърция.", "date": "2018.05.13", "title": "Самолет от Крит кацна аварийно на летище \"София\""}
{"url": "http://standartnews.com/balgariya/glavchev_korneliya_se_izyavyava_kato_neposlushna_uchenichka-371501.html", "text": "Факт е, че Борисов е най- дълго управлявалият демократично избран министър-председател. Не чух нищо срещу този факт. Това заяви експредседателят на 44 Народно събрание Димитър Главчев пред Канал 3. Корнелия Нинова очевидно иска да се изявява като непослушна ученичка, но това не винаги носи позитиви. Казва че не трябва да сме послушни пред Европа за мобилния пакет на превозвачите, когато правителството каза, че няма да го подкрепи и превозвачите обявиха, че са доволни, каза още той Председателството минава перфектно и това очевидно дразни.  Предстои плантата - срещата за Западните Балкани в София, коментира още Главчев.", "date": "2018.05.13", "title": "Главчев: Корнелия се изявява като непослушна ученичка"}
{"url": "http://standartnews.com/balgariya/lilyana_pavlova_sreshtata_na_17_may_v_sofiya_shte_bade_istoricheski_moment-371502.html", "text": "Всички лидери и държавни глави в Европа идват в София на 17 май! Исторически момент, които ще ни даде възможност да обсъдим горещите теми. Гореща и интензивна седмица, която ще остане в историята. За първи път това ще се случи извън Брюксел, ще се случи в България. Това заяви министърът за европредседателството Лиляна Павлова по Канал 3. Министър-председателя направи Балканска обиколка да лобира лидерите да дойдат тук. Готови сме с проекта на декларация от София и тя съдържа съгласието на 28-те, че перспективата на Западните Балкани е приоритет на ЕС. Важното за нас този проект да бъде необратим, уточни министър Павлова.", "date": "2018.05.13", "title": "Лиляна Павлова: Срещата на 17 май в София ще бъде исторически момент"}
{"url": "http://standartnews.com/balgariya/karadaya_imame_upravlenie_koeto_postavya_pod_riska_evroatlanticheskoto_ni_badeshte-371506.html", "text": "Днес има хора, има управление в нашата страна, което поставя под риска евроатлантичеснкото бъдеще на нашата родина. Това е много опасно, заяви в каолиновското село Пристое лидерът на ДПС Мустафа Карадайъ, където се отбеляза 29-та годишнина от майските събития през 1989 година Най-много на нас ни отива да заявим - ние ще бъдем по-единни от всякога в защита на демокрацията, в защита на евроатлантическото бъдеще на нашата родина, на нашите деца и младежи. Ние ще бъдем единни в защитата на демокрацията и на Балканите, и в нашия регион, и в Европа и в Еврпейския съюз, допълни той. Лидерът на ДПС допълни, че партията следва линия за интеграция не само на Балканите, а на Югоизточна Еворпа. „Имаме силата да отстояваме правата и свободите на всички граждани. Имаме силата и каузата да защитим демокрацията в нашата родина, в нашия регион и в Европа, когато е под риск. А тя днес е под риск.\", настоя Карадайъ. \"В нашата родина ние за съжаление оставаме единствени, които се противопоставяме на омразата, на национализма, на разделението. И 89-та година бяхме единствени, които се противопоставихме на онези грозни процеси. Тогава бяхме единни и успяме\", обърна се председателят на ДПС Мустафа Карадайъ към стотици, дошли на възпоменателения митинг. На митинга присъстваха зам.-председателите на ДПС Филиз Хюсменова, Ахмед Ахмедов, Янко Янков, Нигяр Джафер - зам. председател на НС, Йордан Цонев, Хамид Хамид и Халил Летифов – зам. председатели на ПГ на ДПС, народните представители Хасан Адемов, Велислава Кръстева, Ихсан Хаккъ, Танер Али, Имрен Мехмедова, Бюрхан Абазов, Джейхан Ибрямов, Хайри Садъков, Елхан Кълков, евродепутатът и лидер на Младежко ДПС Илхан Кючюк, евродепутатът Неджми Али, членове на ЦОБ Камен Костдинов, Четин Казак и Рушен Риза и представители на младежките структури, областните председатели на ДПС Айсел Руфат, Сали Табаков, Ердинч Хаджиев, кметове на общини, общински съветници, общински председатели на ДПС. По-рано днес ръководството на партията, заедно с областната организация на ДПС Шумен, народни представители, членове на ЦОБ, евродепутати и представители на Младежко ДПС поднесоха венци и цветя  на паметниците на жертвите на т. нар. „възродителен процес\" в селата Кус, Тодор Икономово, Климент  и Пристое.", "date": "2018.05.13", "title": "Карадайъ: Имаме управление, което поставя под риска евроатлантическото ни бъдеще"}
{"url": "http://standartnews.com/balgariya/velislava_krasteva_za_nas_e_vazhno_zakonoproektat_za_mediite_da_vleze_v_dnevniya_red_video-371498.html", "text": "ДПС не променя позицията си от 28 години. ДПС има своя ясен път и се намира на него. ДПС е политическата партия, в своето единение има важна роля в демократическото и евроатлантическо развитие на България. Това каза Велислава Кръстева от ДПС пред Канал 3. „Демокрацията в България е поставена в риск от политическите участници\", предупреди Кръстева и уточни, че говори за Веселин Марешки и зам.- председателя на Народното събрание от Атака. \"Със законопроекта за собствеността на медиите ще се осветли управлението им, ще се даде възможност да се види как медиите се финансират. Този законопроект отлежава вече четвърти месец в НС. Според нас е важно тази норма да влезе в дневния ред, каза още тя и добави, че сме изпреварили Европейския парламент с тази инициатива.", "date": "2018.05.13", "title": "Велислава Кръстева: За нас е важно законопроектът за медиите да влезе в дневния ред /ВИДЕО/"}
{"url": "http://standartnews.com/svyat/chechenets_okarvavi_parizh-371477.html", "text": "Мъжът, който снощи нападна в Париж с нож минувачи и уби един човек, преди да бъде застрелян, е идентифициран, съобщи Франс прес. Той е роден през 1997 г. в Чечения, родителите му са задържани и са под стража, съобщи съдебен източник. Според очевидци на снощното нападение мъжът е извикал  \"Аллах е велик!\", преди да бъде ликвидиран от полицията. Двайсет и девет годишен мъж бе убит, а четирима души бяха ранени. Двама от тях са в болница в тежко състояние. Отговорност за нападението пое групировката \"Ислямска държава\". Престъпникът е бил идентифициран по пръстови отпечатъци, защото не е носел лични документи, съобщи радио Европа-1, позовавайки се на полицията, предаде ТАСС. Атаката бе извършена вчера вечерта около 21,30 местно време на улица Монсини, Втори район, недалеч от Парижката опера и престижните квартали около площад Вандом. Вътрешният министър на Франция Жерар Колом опроверга снощните информации, че жертвата на терориста е жена. \"Един млад мъж на 29 години загуби живота си, отново бе атакувана френската младеж\", каза министърът след като посети болницата \"Жорж Помпиду\". \"Видях най-тежко ранената от пострадалите - тя е по-добре, спасена е.\" Извън опасност са другите двама ранени приятели на жената, както и четвъртият пострадал, добави Колом.", "date": "2018.05.13", "title": "Чеченец окървави Париж"}
{"url": "http://standartnews.com/balgariya/mnenie_nedomislitsa_na_nzok_hvarlya_bolni_detsa_na_proizvola-371496.html", "text": "Поредната недомислица на Здравната каса в Пловдив ще лиши от активно лечение децата с детска церебрална парализа /ДЦП/ от Централна и Южна България. Причината е, че в изискванията на договора с НЗОК присъстват вопиющи недомислици. Като пример за неадекватните условия е изискването екипът да разполага със сертификати за хирургия на ръка, когато прилага клинични пътеки за лечение на фрактура на долен крайник и таз, както и изискването за сертификат за 40 сменени тазобедрени и коленни стави предходната година, за да може да извършва амбулаторни процедури без пролежаване. В поликлинични условия това никога не се е правило и е невъзможно да се реализира, затова е абсурдно да има изискване за сертификат и дейност в алгоритъма за лечение. Има също изисквания за извършване на обем от дейности, които липсват като процедури и индикации за хоспитализация. Това е породено от факта, че в НЗОК четат медицинските стандарти като дявола Евангелието, т.е. общите изисквания по медицинските стандарти за покриване на определеното ниво се прилагат за всяка клинична пътека по отделно. По този начин ще се стигне до невъзможност в предстоящата година децата с ДЦП и с вродени аномалии, а и не само те, да получат адекватно лечение. Центърът по ортопедия и травматология в „Медлайн-Централ Хоспитал\" в Пловдив е помогнал на стотици деца и млади хора да се преборят за своята физическа независимост – да станат от инвалидните колички и да ходят, да се обслужват сами, да учат, да работят и да имат свои семейства. Тук не само се извършват успешни хирургични интервенции, но и се провежда рехабилитация след тях, която допълва цялостната терапия. На 15 май 2018 г., вторник, от 10 ч. целият екип на Отделението по ортопедия и травматология в „Медлайн-Централ Хоспитал\", пациентите и техните родители ще организират протестен митинг пред РЗОК-Пловдив, на ул. „Христо Чернопеев\" 14. Ще искаме да бъдем приети от директора на регионалната Здравна каса, без да се съобразяваме с това, че в момента положението там е твърде нагорещено и напрегнато заради разкритите злоупотреби от над 1 млн. лв., направени от техни служители. Финансовите проблеми на НЗОК не могат да бъдат решавани с грубо администриране на гърба на страдащите пациенти и техните семейства, защото едно болно дете е ангажимент за цялата фамилия. И въпреки че знам какво ще последва след това мое изявление, съм си обещал, че ще се боря до край срещу тази болест – церебралната парализа при децата. Преди пет години бях от малкото лекари, които се възпротивиха срещу лимитите в ортопедията за лечението на деца. Веднага започна небивал тормоз от всички възможни контролиращи органи и институции – Изпълнителна агенция „Медицински одит\", НЗОК, РЗОК-Пловдив, а темата беше дали е целесъобразно деца с ДЦП да бъдат оперирани. Писах едни обяснения, че това са практики в най-развитите и напреднали страни, че не съм ги измислил аз, просто съм прилагал най-доброто, което съм научил. И сега няма да се предам пред чиновниците, защото съм дал дума и ще я устоявам.", "date": "2018.05.13", "title": "МНЕНИЕ: Недомислица на НЗОК хвърля болни деца на произвола"}
{"url": "http://standartnews.com/svyat/prouchvane_horata_v_slovakiya_izpitvat_nostalgiya_kam_zhivota_pri_komunizma-371474.html", "text": "Повечето словаци смятат, че при комунизма животът е бил по-добър, показва проучване, цитирано от ДПА. Според допитването 43% от хората в Словакия са на мнение, че животът преди 1989 г. е бил \"значително или малко по-добър\". По-малко от една трета от анкетираните смятат, че оттогава животът се е подобрил, 16% - че положението е приблизително същото, а 9% не са отговорили на обаждането по телефона. В проучването са участвали 1046 души. При подобно допитване през 2001 г. над 60% от участниците заявиха, че при комунизма животът е бил по-добър. Словакия, която някога беше по-бедната част от бивша Чехословакия, бележи един от най-бързите темпове на икономически растеж в Европа, откакто се раздели с Чехия през 1993 г. Ползите обаче са разпределени неравно между различните демографски групи и региони. По-възрастните и по-слабо образованите хора е по-вероятно да оценяват комунистическата епоха като по-добра, отколкото по-младите и високо квалифицираните.", "date": "2018.05.13", "title": "Проучване: Хората в Словакия изпитват носталгия към живота при комунизма"}
{"url": "http://standartnews.com/svyat/obzor_semeystvo_izbi_13_choveka_v_troen_atentat_idil_poe_otgovornost-371492.html", "text": "Най-малко 13 души са били убити и около 40 - ранени, по последни данни на властите при атаката срещу три църкви в Индонезия днес, предаде ДПА. Тройният самоубийствен атентат бе извършен от едно семейство - мъж, съпругата му и четирите им деца, момчета на 18 и на 16 години и момичета на 12 и на 9 години. Шестимата са сред група от 500 индонезийци, които са се завърнали наскоро от Сирия. Групировката \"Ислямска държава\" (ИД) пое отговорност за атаката срещу трите църкви в Сурабая, втория по големина град в Индонезия. Президентът Джоко Видодо осъди тройното нападение като варварско и нареди на полицията да преследва неговите извършители и организатори. Според говорител на разузнаването атентаторите самоубийци са планирали атака срещу полицейски цели в петък, но тъй като властите били подготвени, те избрали алтернативни мишени. Индонезия е най-многолюдната ислямска страна в света. През последните години тя стана сцена на поредица атентати, отговорност за някои от които пое ИД, припомня Франс прес. Агенцията отбелязва, че атаките срещу църкви са били извършени няколко дни след като петима полицаи и един затворник бяха убити при сблъсъци в строго охраняван затвор в предградие на столицата Джакарта. ИД пое отговорност за този инцидент, но индонезийската полиция отрече джихадистката групировка да е замесена. Около 10 процента от 260-милионното население на Индонезия са християни - най-голямото религиозно малцинство в страната, отбелязва ДПА.", "date": "2018.05.13", "title": "ОБЗОР: Семейство изби 13 човека в троен атентат, ИДИЛ пое отговорност"}
{"url": "http://standartnews.com/svyat/petrolat_shte_skochi_do_100_dolara-371487.html", "text": "Цените на петрола могат да се покачат до 100 долара за барел още пред следващата година. Това съобщи агенция Bloomberg, като се позовава на информация от Bank of America. Фючърсите на нефта от Северно море Brent, които в края на миналата седмица надхвърлиха 77 долара за барел, ще скочат до 90 долара още през второто тримесечие на следващата година, категорични са експертите на Bank of America. Нещо повече, финансовите анализатори на банката дори са уверени, че цената на нефта може да се повиши до 100 долара/барел заради възможното продължаване на решението на ОПЕК+ за съкращаването на добива, както и поради очакваните нови санкции на САЩ срещу Иран. Припомняме, че ОПЕК и няколко държави, които не влизат в организацията (сред които и Русия), се договориха в края на 2016 г. във Виена да съкратят добива с 1.8 млн. барела дневно спрямо нивото от октомври същата година. Делът на Техеран на петролния пазар е 4%, така че санкциите против Иран могат да доведат до намаляване предлагането на черно злато, което веднага би се отразило на цените му по борсите. Според Bloomberg съществува огромен риск и за срив на нефтените доставки и от Венецуела. Ако се опитаме да погледнем година и половина напред, то бихме могли да очакваме, че глобалният баланс в предлагането на петрол на световния пазар ще се наруши. Това коментира Франсиско Бланк, шеф на отдел в банка Merril Lynch, която е част от Bank of America. В подкрепа на прогнозите за скок на петролните цени се оказаха и данните за намаляване на запасите от черно злато на САЩ. В сряда миналата седмица енергийното министерство там съобщи, че търговските запаси са намалели с 2,2 млн. барела - до 433,8 млн. барела. В същото време обаче анализаторите на Goldman Sachs са уверени, че евентуален скок на петролните цени ще бъде краткосрочен. Според тях през настъпващото лято цените на Brent няма да надхвърлят 82,5 долара/барел, като за догодина те дори предвиждат спад на цените на \"черното злато\" по световните борси.", "date": "2018.05.13", "title": "Петролът ще скочи до 100 долара"}
{"url": "http://standartnews.com/mneniya/petrolat_shte_skochi_do_100_dolara-371487.html", "text": "Цените на петрола могат да се покачат до 100 долара за барел още пред следващата година. Това съобщи агенция Bloomberg, като се позовава на информация от Bank of America. Фючърсите на нефта от Северно море Brent, които в края на миналата седмица надхвърлиха 77 долара за барел, ще скочат до 90 долара още през второто тримесечие на следващата година, категорични са експертите на Bank of America. Нещо повече, финансовите анализатори на банката дори са уверени, че цената на нефта може да се повиши до 100 долара/барел заради възможното продължаване на решението на ОПЕК+ за съкращаването на добива, както и поради очакваните нови санкции на САЩ срещу Иран. Припомняме, че ОПЕК и няколко държави, които не влизат в организацията (сред които и Русия), се договориха в края на 2016 г. във Виена да съкратят добива с 1.8 млн. барела дневно спрямо нивото от октомври същата година. Делът на Техеран на петролния пазар е 4%, така че санкциите против Иран могат да доведат до намаляване предлагането на черно злато, което веднага би се отразило на цените му по борсите. Според Bloomberg съществува огромен риск и за срив на нефтените доставки и от Венецуела. Ако се опитаме да погледнем година и половина напред, то бихме могли да очакваме, че глобалният баланс в предлагането на петрол на световния пазар ще се наруши. Това коментира Франсиско Бланк, шеф на отдел в банка Merril Lynch, която е част от Bank of America. В подкрепа на прогнозите за скок на петролните цени се оказаха и данните за намаляване на запасите от черно злато на САЩ. В сряда миналата седмица енергийното министерство там съобщи, че търговските запаси са намалели с 2,2 млн. барела - до 433,8 млн. барела. В същото време обаче анализаторите на Goldman Sachs са уверени, че евентуален скок на петролните цени ще бъде краткосрочен. Според тях през настъпващото лято цените на Brent няма да надхвърлят 82,5 долара/барел, като за догодина те дори предвиждат спад на цените на \"черното злато\" по световните борси.", "date": "2018.05.13", "title": "Петролът ще скочи до 100 долара"}
{"url": "http://standartnews.com/mneniya/da_ne_spirame_magistralata_a_da_premestim_nahodkite-371497.html", "text": "- Сега разбирам за решението на Общинския свет и смятам, че разумът е надделял, защото това, което ставаше последните дни беше безумие.  Група хора, които не са специалисти, и които отричат мнението на експертите, застанаха на една привидно  гражданска позиция, която обаче е дълбоко некомпетентна. Имам претенциите, че съм бил два пъти на този обект, където разкопките се ръководят от доц. Здравко Димитров, с когото съм работил дълги години на Перперикон, така че много добре познавам неговите качества. Затова знам за какво става дума. Държа да обясня, за да могат хората да бъдат наясно. Става дума за селище от късно римския период, чиято периферия трябва да засяга трасето на магистралата. Периферия, казвам го ясно и точно. Изглежда, че селището е било доста по-голямо, обхожданията на археолозите по склона, който е непосредствено до него показва, че там се развива основната част на Скаптопара. Това, което сервитутът на магистралата засяга, е сравнително незначителна част, малък процент от голямото селище. Освен това, в него няма някакви кой знае какви забележителности. Има три обекта, които си заслужава да бъдат експонирани. Останалите са споени с кал, много ниско запазени и нямат абсолютно никаква историческа стойност. Въпросните три обекта са гробницата, банята и една неголяма църква. Доколкото стана ясно през последните дни, когато бъде построено трасето, то няма да засегне банята, т.е. тя може да бъде експонирана на място. Що се отнася до гробницата и до църквата, те могат съвсем лесно да бъдат пренесени в близост и да бъдат експонирани. Това е решението, което предлагаме всички ние, защото всяко друго е неизпълнимо за мен. И тези глупости, които се изприказваха, че преместването на трасето на АМ \"Струма\" за да заобиколи разкопките би струвало само 4,5 млн. евро, просто не е сериозно.  Ясно е, че трябва да се промени трасето с няколко десетки километра, за да може това да се случи, което ще оскъпи много повече проекта. Специалистите обясниха също, че инженерно не е възможно да бъдат изградени някакви съоръжения от типа да минава магистралата отгоре или отдолу. Единственият реален вариант е да се преместят гробницата и църквата. - Няма. В световната практика има преместване на цели грандиозни комплекси. Ще дам пример с храма на Рамзес Втори, който беше преместен на няколкостотин метра разстояние, за да се изгради Асуанския язовир. Става дума за статуи и за храмове, високи по 30-40 метра. Така че такива неща са правени многократно, включително и в България. Елементарно е от гледна точка на реставрацията да се разглобят тези паметници и да бъдат сглобени на съседно място. - Доц. Димитров няколко пъти го нарича \"римско село\".  Скаптопара звучи благозвучно и хората си казват, че това  е някакъв грандиозен град. Всъщност на около километър от това място, на което в момента работи доц. Димитров, е намерен надпис преди няколко десетилетия и се говори за тържището Скаптопара. Просто там са се събирали хора в определени дни на годината и се е извършвала търговия, продавали са се животни и т. н. Изобщо не може да говорим за някакъв  голям град. Дори некомпетентни хора трябва да го разберат това нещо. - До 20 юли по план трябва да завършат. Това са седеммесечни изключително мащабни разкопки. Само в тях държавата е вложила между 2 и 3 милиона лева. Искам да кажа още нещо, понеже се появиха много снимки с дрон отгоре. Действително, ако човек не знае за какво става дума, вижда нещо изключително впечатляващо, едни прави, хубави редици и т.н. Това обаче са археологическите квадрати, които научният ръководител е оставил. Всъщност това, което се вижда като прави кутийки са землени насипи, по които се изкарват количките с пръст. Самите зидове са отдолу под тях и те са почти незабележими от дроновите снимки. Но наистина като погледнеш от 100 метра и си казваш: леле, какво чудо ! А всъщност това са контролните профили, които са оставени от археолозите. - Може би ще излезе нещо, но в общи линии доц. Димитров вече е слязъл на такива нива, при които е ясно какво има отдолу. Според него горе-долу това са нещата, които ще излязат, с което съм съгласен. Още, когато се започваше трасето на магистрала \"Струма\", ние знаехме, че ще имаме доста сериозни проблеми по простата причина, че това е един много древен път покрай река Струма и там са фиксирани страшно много и интересни обекти. Още преди три години при Мурсалево излезе, пак доц. Димитров ръководеше разкопките, една много хубава римска вила, която беше демонтирана и камъните преместени встрани. Излезе и едно праисторическо селище, което проф. Васил Николов разкри. Тогава се взе решение някои части от тези паметници да бъдат експонирани край Кочериново, което обаче не е направено до този момент. Но това не е проблем нито на археолозите, нито на държавата, а на местната власт. Моята препоръка е да не протестират, а да се пораздвижат малко общините и да осигурят средства за продължаване на разкопките. Това са нормални неща. В Кърджали и в Търговище копаем с общински пари, гласувани от Общинския съвет за редовни археологически разкопки. - От 1974 г. се знае. Какво да направят? Това са обекти, които са на трасето на магистралата, и за тях се знае предварително, че ще бъдат унищожени. Благоевградската общественост също е знаела, че находките в тази част, по която минава магистралата, ще бъдат унищожени. Затова не обичам и никога не съм участвал в тези спасителни разкопки, защото мен би ме боляло сърцето да изкарам това нещо и да виждам после как булдозер го разрушава. Факт е обаче, че трябва да се правят такива неща. Много неща се унищожават и в градската среда. В центъра на София експонирахме част от Ларгото, но през последните 100 г. в столицата са унищожени страшно много паметници. Дори и в Рим, когато през 60-те години се прави тази прекрасна мрежа от днешните булеварди, са унищожени 3 от 9-те форума на древния град. Няма начин. Нещо трябва да се жертва, за да може да се измени. Хората живеят в съвремието, а не в миналото. Каквото може да се запази, но не всичко може да бъде запазено. - За Перперикон, който копая 19-а година, имаме осигурено финансиране от близо 250 хиляди лева от държавата и общината. Знае се, че това е един от най-посещаваните археологически обекти в България. Дори през март, когато валеше сняг, приходите от билети и от паркинг само бяха около 5 хиляди лева. Така че очакваме една силна година. Вече от две години разкопаваме Южния квартал на  Перперикон, след като преди две години завършихме Акропола напълно. И  тази година ние ще свържем, живот и здраве, Южния квартал с Акропола и с двореца светилище и ще стане нещо много импозантно, защото практически се отварят огромни площи от стария град. Целта ни е да разкрием колкото може повече от този град. Там се действа и именно редовните разкопки го позволяват, планомерно. Човек може да си направи план за годините, а не да бърза да се намести и да работи само в сервитута, в място където минава съответната магистрала, газопровод или нещо друго. През месеците юни, юли, август и септември ще се работи на Перперикон. Другият голям обект, който тази година ще го интензифицираме много е античният и средновековен град Мисионис край Търговище. Или, както го наричам малко  журналистически, \"Северният Перперикон\", защото има даденостите на истинския Перперикон. Досега ние копаехме с пари от държавата и от общината и от спонсори, около 50 хил. лв., сега обаче правителството отпусна 100 хил. лв. целева субсидия. Така че със 150 хил. лв. ще се направят едни много по-мащабни разкопки и този много важен град, открит преди 70 г от моя баща, покойният проф. Димитър Овчаров. Местните хора много разчитат на това нещо. Аз съм израснал в Търговище като дете, смятам го за роден град, въпреки че съм роден във Велико Търново. Съвсем малък съм бил, когато моите родители са преместили там и може би това причината в понеделник да получа званието \"почетен гражданин на Търговище\". Това са моите планове за тази година. Но сега за археология не мисля толкова много, защото в момента с проф. Пламен Павлов от Великотърновския университет изпълняваме прочутия проект \"Мисия България\". Два месеца вече сме в чужбина. Аз съм много доволен, независимо ,че сме доста уморени. Обиколихме седем от десетте планирани държави. Предстои ни в края на месеца последният лъч - средна Европа и Западните Балкани.", "date": "2018.05.13", "title": "Да не спираме магистралата, а да преместим находките"}
{"url": "http://standartnews.com/biznes/da_platish_s_edno_namigvane-371505.html", "text": "Сафира Салех пазарува за себе си и седемчленното си семейство в супермаркет, разположен в бежанския лагер \"Азрак\", на час и половина път с кола от йорданската столица Аман. Освен журналисти и оторизирани сътрудници на хуманитарни организации, никой друг няма право да влезе в лагера от съображения за сигурност. Супермаркетът, насред прашното нищо на йорданската пустиня, предлага на хора като Салех, прогонена от бомбите от родния си град Хомс, оазис на нормалност. Магазинът обаче е необикновен: Световната програма по прехраната (WFP) на ООН го е оборудвала с технологията блокчейн. Сред краставиците, брашното и яйцата, преминаващи по лентата, възможностите на този \"нов интернет\" стават видими. Бежанците в лагера \"Азрак\", където Световната програма по прехраната за първи път изпробва технологията в мащабен пилотен проект с 10 000 бежанци през май 2017 година, плащат не с пари или чекове, а с поглед. На касата е монтирано устройство, което сканира ириса (за момента най-надеждната форма на биометрия), и сравнява идентичността на бежанеца с блокчейна, където е отбелязано колко пари има на разположение всеки. Всеки месец Салех получава от Световната програма по прехраната 140 йордански динара по блокчейн-сметка. Това са приблизително 160 евро - по 20 евро за всеки член на семейството. Жената не иска да похарчи за деня повече от 40 йордански динара, което успява да постигне благодарение на намаленията. Салех и Зиад поставят пакетите с ориз и булгур на лентата. Следват домати, краставици и други зеленчуци. Мъжът на касата маркира баркодовете с лазер, след което насочва скенер към лицето на Салех. Екран над касата сега показва дясното й око, което мигва веднъж, след това се появява сумата и секунди по-късно - надпис \"трансакция завършена\". За наблюдателя това е само кратък момент, но на заден план се случват много повече неща. В централата на Световната програма по прехраната в Аман иранецът Хуман Хадад, който отговаря за финансите на организацията, разказва какви процеси протичат, след като скенерът е идентифицирал ириса на Салех. Хадад и сътрудниците му са направили блокчейн-сметка за всеки бежанец, включен в програмата - около 100 000 души в двата йордански лагера \"Азрак\" и \"Затари\". След като блокчейнът получи запитване от супермаркета, системата проверява дали има достатъчна наличност и разрешава или отказва плащането. Световната програма по прехраната вече няма нужда от банка за отделните сметки и по този начин си спестява 98 % от таксите или към 140 000 долара месечно. Необходим е само един банков превод седмично, за да се прехвърлят общо сумите, запаметени в блокчейна, на собственика на супермаркета. За бившия инвестиционен банкер Хадад блокчейнът е \"революция\", тъй като замества могъщи играчи като Google или банките, които гарантират достоверността на съдържанието. Благодарение на блокчейна не е необходимо да се минава през Google като централна база данни. Според Хадад не трябва да се спира до сметките, тъй като блокчейнът предлага още много други възможности. Ако се включат и други хуманитарни организации, то в тази огромна база данни биха могли да се съхраняват и други процеси и по тях да се работи съвместно. Вместо множество малки парчета данни, чието съдържание е известно само на отделни организации, тогава би имало единен информационен масив и помощта би могла да се оказва по-ефективно и по-бързо. Световната програма по прехраната иска да разшири използването на технологията до 500 000 бежанци. Целта е иновацията да се изпробва заедно с други неправителствени организации и агенции на ООН и да се разпространи до повече страни. Салех не знае какво точно се случва на касата, но и не я интересува. В началото се е притеснявала, че скенерът може да повреди очите й, но вече възприема този начин на плащане като практичен и много удобен. За покупките си тя е платила 44,61 йордански динара - малко повече от планираното. Синът й окача две напълнени торби на дръжките на колелото си. Малки момчета с дървени колички предлагат да отнесат останалите й покупки срещу няколко монети до ламаринената барака, където живее семейството. Тя обаче предпочита да спести парите за следващото пазаруване в свръхмодерния супермаркет. Сбогува се любезно и понася сама торбите през прашната пустиня на Йордания. ----------------------------------- Този репортаж на Ана Гауто, публикуван във вестник \"Ханделсблат\" и цитиран от  economic.bg., се появи в публичното пространство у нас само броени дни преди 27-та Годишна среща на Европейската банка за възстановяване и развитие /ЕБВР/ в Йордания. Всъщност съвпадението е случайно. Но историята за бежанците, които плащат с ириса си, показва една голяма тенденция - за все по-мощното навлизане на дигитализацията в разплащанията. Ще направят ли новите технологии излишни банките, какви са предизвикателствата пред тях и възможно ли е класическото банкиране да бъде изместено от услугите на финансовите технологични компании? Този въпрос е на дневен ред пред всички банки, които, въпреки че предоставят много по-широк спектър от услуги, все пак трябва да следват тенденциите в развитието на технологиите. \"Банковият сектор никога не е преминавал през такава мащабна трансформация, като протичащата в момента. Процесът стана особено осезаем през последните години по три основни причини: променящите се клиентски модели на поведение, регулаторните изисквания и потенциалните нови играчи в лицето на финтех компаниите\", каза Андреа Диаманти  , директор Корпоративно, инвестиционно и частно банкиране за ЦИЕ в УниКредит, който беше модератор на панел за иновациите по време на Годишната среща на ЕБВР. Сред предимствата на банките той посочи голямата клиентска база, изградените отношения и доверието, на което се радват. В полза на финтех компаниите пък е скоростта, с която могат да реализират една идея до продукт. „Сега е моментът, в който добре установеният банков бизнес ще трябва да се справи с предизвикателството от навлизането на технологиите и да превърне дигитализацията във възможност, а не в заплаха\", каза Диаманти. Според него внедряването на нови технологии не е новост, но появяването на повече конкуренция променя фокуса на бизнеса и вниманието към иновации. „Важно е те да се правят в диалог с клиента\", коментира още Диаманти. Той цитира данни, според които над 70% от американците под 35 г. и над 60% на възраст между 35 и 55 години биха купили продукт от технологична компания. „Това е тенденция, която може да се развие и в Европа\", допълни Диаманти. Според него банките не бива да гледат на финтех компаниите като заплаха, а напротив, трябва да работят заедно, за да предоставят по-добри услуги на клиентите. „При иновациите е ключово улесняването на процесите. Важно е клиентите да получават бързи и качествени услуги, от които именно те имат нужда\", допълни Джовани Лучини, директор Иновации и Търговска стратегия за ЦИЕ на УниКредит Булбанк, който също беше участник в панела. „Банкирането вече не е само предоставяне на услуги, а по-скоро консултантски бизнес. В него ние трябва да предоставяме на клиентите си услуги, все по-често не само в рамките на една държава\", каза още Лучини. През тази година УниКредит е направила първото си проучване на финтех компаниите в Централна и Източна Европа /ЦИЕ/. То показва, че периодът 2012-2016 е бил изключително силен за създаването на нови компании. По данни на Tracxn, в момента ЦИЕ е дом на повече от 600 финтех компании. Повече от половината работят в сегмента на трансакции и плащания или финансиране, докато 12% се занимават с инвестиции и управление на активи (платформи за търговия, анализ на лични финанси и др.) Останалите покриват широк сегмент от дейности, в това число криптовалути /60 компании/, проследяване на разходите, застраховки, управление на риска и превенция на измами. Русия има най-големия дял финтех компании в ЦИЕ - 216, следвана от Турция - 101. В страните от ЕС в региона обаче отличник е България. У нac зaeтитe в тaзи дeйнocт фиpми ca 70, като страната ни е с дял от 12% от общия финтех пазар в региона. След България се нареждат Чexия /67/, Pyмъния /59/, Словакия /30/, Унгария /27/, Словения /15/,  ce пocoчвa в дoĸлaдa. Ocвeн чe е в тoп 3 пo бpoй нa финтex ĸoмпaниитe в ЦИЕ, имeннo бългapcĸo дpyжecтвo e ycпялo дa пpивлeчe нaй-гoлямo пo oбeм финaнcиpaнe пpeз изминaлaтa гoдинa. B дoĸyмeнтa нe ce пocoчвa имeтo нa ĸoмпaнията, нo oт нeгo cтaвa яcнo, чe инвecтитopи ca влoжили 25 милиoнa eвpo във фиpмaтa, ĸoятo e зaeтa в cфepaтa нa финaнcoвитe ycлyги и yпpaвлeниeтo нa pиcĸa. Haд 20 милиoнa eвpo ca ycпeли дa пpивлeĸaт oщe двe дpyжecтвa oт Typция и Pycия. Бългapия обаче cepиoзнo изocтaвa пo oтнoшeниe нa интepнeт бaнĸиpaнeтo. Cтpaнaтa ни e нa пocлeднo мяcтo в тoвa oтнoшeниe. Пo-дoбpe ce пpeдcтaвят дъpжaви ĸaтo Чехия, Турция и Cъpбия, където броят на потребителите на интернет банкови услуги се е удвоил от 2010 г. досега. Използването на мобилни услуги надхвърля 100% (по повече от 1 абонамент на човек), докогато при интернет услугите проникването надхвърля 60% Демографските тенденции в региона също подкрепят навлизането на дигиталните технологии. По-младите поколения, чиито представители са наричани милениали и поколение Z, представляват около 50% от населението в ЦИЕ. За сравнение, хората на възраст под 35 г. в Западна Европа са 40%. Bъпpeĸи тoвa oбaчe зaпaднитe cтpaни нa Cтapия ĸoнтинeнт дъpжaт 91 нa cтo oт пaзapa, пpи пoд 9 нa cтo зa ЦИE. „Доброто проникване на мобилните и онлайн услугите, демографските тенденции и бързото развитие на дигиталните услуги правят региона добра среда за извличане на най-доброто от дигиталното банкиране и внедряването му в традиционния макро и банков анализ\", каза Матео Фераци, координатор Стратегически и корпоративни прогнози в УниКредит за ЦИЕ. Регионът на ЦИЕ е идеална тестова среда за новите дигитални и IT решения, благодарение на бързото възприемане на иновативните идеи, категорични са експертите на Уникредит. „Целта ни е по-нататъшна консолидация на нашата силна лидерска позиция в региона чрез органичен растеж на приходите и клиентската ни база. Това ще бъде постигнато основно благодарение на дигиталните технологии и иновациите, както и по-ефективното управление на риска и разходите\", каза Карло Вивалди, директор на УниКредит за ЦИЕ. „Дигитализацията не е нова тема, но сме сигурни, че трябва да бъде погледната през перспективата на ЦИЕ и пълният й потенциал да бъде разкрит, особено в банковия сектор. Нашата уникална клонова мрежа в региона е отлична възможност да съчетаем настоящата финансова и пазарна среда в страните от ЦИЕ с напълно разработено дигитално банкиране\", коментира Андреа Диаманти, директор Корпоративно, инвестиционно и частно банкиране за ЦИЕ на УниКредит.", "date": "2018.05.13", "title": "Да платиш с едно намигване"}
{"url": "http://standartnews.com/balgariya/tramp_pokanil_borisov_v_sasht-371476.html", "text": "Премиерът Бойко Борисов е получил покана за среща с американския президент Доналд Тръмп. Това стана ясно от думите му по време на регионалната политическа академия на ГЕРБ - Стара Загора в събота. \"Получихме много топло и мило писмо от президента на САЩ Доналд Тръмп, предлага да се видим в скоро време на тема Западни Балкани\", заяви той. \"В момента България подготвя следядреното споразумение, зад което Европа застана, Турция застана, Русия застана. Не знам защо решиха САЩ да излязат от ядрената сделка с Иран - тяхна работа е. Но ситуацията в Близкия Изток също никак не е добра – въздушни удари, жертви. Надявам се, че и в тази посока ще направим необходимото, няколко стъпки сме подготвили, но чакаме да минат всички по надлежния ред. И за подобряването на отношенията с Русия имаме от президента на САЩ Доналд Тръмп много топло, мило писмо за това колко много разчита на нас и за Алианса, и за региона, и за Балканите\", каза премиерът.", "date": "2018.05.13", "title": "Тръмп поканил Борисов в САЩ"}
{"url": "http://standartnews.com/balgariya/pak_oblatsi_i_dazhd-371475.html", "text": "Днес времето ще остане нестабилно и с риск от валежи. Минималните температури ще са предимно между 9° и 14°. Преди обяд ще бъде предимно слънчево. След обяд и през нощта срещу понеделник над Западна и Централна България ще се развива купеста и купесто-дъждовна облачност и на много места там ще има краткотрайни, временно интензивни валежи. В югозападните и планинските райони от страната валежите ще са значителни, придружени с гръмотевици и временно усилване на вятъра. Максималните температури, в повечето места, ще са между 20° и 25°. По Черноморието ще бъде предимно слънчево, след обяд ще има временни увеличения на облачността, но ще остане почти без валежи. Почти тихо време. максималните температури ще са 22 - 24°. Вълнението на морето ще е 2 - 3 бала. Температурата на морската вода е 17 - 19°. Преди обяд над планините ще преобладава слънчево време. След обяд ще се развива купеста и купесто-дъждовна облачност, ще има валежи, гръмотевици и временно усилване на вятъра. Значителни ще са явленията в Рило-Родопския масив. Ще духа умерен, по високите и открити части и силен вятър от западната четвърт. Максималната температура на височина 1200 метра ще е около 13°, на 2000 – около 7°.", "date": "2018.05.13", "title": "Пак облаци и дъжд"}
{"url": "http://standartnews.com/balgariya/sedmichen_horoskop_12__18_may-371447.html", "text": "Овен Увличате се от авантюри През седмицата вашият неспокоен дух е настроен авантюристично. Вие дегустирате живота. Така постъпвате и с отношенията, и с връзките. Претеглете добре кои от тях смятате да присъстват в плановете ви за бъдещето. Разбирам защо действате така уверено. Защото планетата Меркурий ви е взела под крилото си. Тя е ваша зодиакална територия. Оттам Вестителят показва изключителните си адаптивни способности. Те се допълват от безпрепятственото му директно придвижване по зодиакалната лента. В резултат, очаквайте интуитивно плъзгане по ръба на обстоятелствата, безпроблемни срещи и разговори по сложни и важни теми. Съсредоточете се върху това до 15 май! Както сами разбирате, нямате време за губене и не се успокоявайте, че нещата трябва да се случват по реда си без да се избързва. Напротив. Имате нужда от своето творческо нетърпение. Бъдете инициативните в отношенията с противоположния пол. Така си гарантирате успех. Телец Запазете мълчание Целите сте в слух. Със сетивата си се докосвате до същността на нещата и с тях предусещате кое е важно и кое не. В същото време, не само очаквате промени, а сте и готови за тях. Сигурни в успеха си, но не издавате надеждите си. Вътрешният ви глас ви нашепва, че може да има неочаквани проблеми. Те, вероятно, ще се появят покрай преминаването на Уран в знака на Телец. Вашият знак е територията, върху която планетата тепърва ще се вихри, но към момента все още не се чувствате сигурни и спокойни. За предпочитане е до 16 май да запазите пълно мълчание. След това, вероятно, събитията сами ще ви подскажат накъде вървят нещата. Има още нещо. През следващите дни много трудно ще ви се отдава владеенето на страстите. Нищо чудно да се стигне до колизии в личния живот. За да не се разгърнат те с пълна сила, предпочетете да концентрирате енергията си върху познати неща и занимания. Близнаци Направете партньорство с \"въздушни\" колеги Време е да планирате конкретни стъпки, за да канализирате енергията си. Денят 12 май е изключително подходящ за провеждане на разговори. Преценете кому да предложите партньорство. Съветвам ви да заложите на родените под другите два знака от \"въздушния тригон\": Везни и Водолей. В тяхната компания ще се почувствате сигурни и ще избегнете натиска от страна на нетърпението си, чието вмешателство в действията ви на този етеп е повече от нежелателно. В началото на новата седмица се оглеждайте за нови инициативи, свързани с разширяване на вашите интелектуални възможности. Способностите ви се нуждаят от развитие. Ако си останете на старите занимания, ще ви е все по-трудно да скриете, че ви е скучно. Мислите ви летят към едно много по-цветно, пъстро и безгрижно бъдеще. Засега това трябва да остане под вашия покрив и между четирите стени на дома – подготвяйте се за утре, за да посрещнете новостите подобаващо. Рак Меркурий ви обръща гръб Седмицата ви не е натоварена, но това не означава, че ще е лека и приятна. Вие имате много делови ангажименти, от които почти нищо положително, според вашите представи, не произтича. Проблемите никнат по-бързо от решенията, които намирате. На 13, 14 и 15 май ще сте ядосани и недоволни. Най-често ще обръщате негативните мисли към себе си. Не се подвеждайте прекалено по външното спокойствие на останалите от обкръжението ви. Мислите си, че те се владеят по-добре от вас. И това си е точно така. Присъствието на много подробности и детайли в нечии обяснения трябва да ви подскаже опит да се прикрие една истина. Планетата Меркурий не ви е помощник в правилното разпределение на задачите в дневната и седмичната програма. Дори ще се опита да ви подведе да запишете две важни събития за един и същи ден, което ще ви вкара в приключение как да се подготвите. Тези препоръки са валидни изрично за родените от 22 юни до 12 юли и в по-малка степен за останалите представители на Рак. Лъв Проблеми с хепи енд Важни звездни съчетания на планети от близкото обкръжение на вашия управител, Слънцето, ще се погрижат да имате проблеми през периода и да не сте в добро настроение. Причините за уплътняването му през разглеждания период са поне две. От една страна вие знаете как да защитавате правата и да отстоявате вижданията си. От друга страна проявявате засилен интерес към отсрещната страна, към другия пол и сте готови на инициативи за задълбочаването на връзките и приятелствата. Това няма да остане незабелязано. Още през почивните дни, 12 и 13 май, срещите и разговорите ще наситят с нови идеи вашия ден, но няма да донесат никакви отговори. Това ще ви се стори изнервящо. За да не прерасне недоволството и нетърпението ви в агресивно поведение към околните, предпочетете да имате срещи с природата и усамотени занимания с хобито си. Така ще съумеете да реализирате своите творчески интереси без да се докосвате до неприятната повърхност на реалността. Скоро ситуацията се променя. Моля за малко търпение. Дева Решавате семейни проблеми Трябват ви сили, за да овладеете емоциите и чувствата си. Седмицата ви има буен и на моменти непредвидим характер. Всичко в делника ви ще се случва бързо, докато страстите ще ви връхлитат мигновено. Преди да им позволите да променят живота ви, защото и това може да се случи, постарайте се да разговаряте с онези, които трябва да са посветени в намеренията ви. Знам, че сте направили своя избор, но и околните трябва да се убедят, че сте прави. Пригответе се от 14 май до 18 май да обсъждате надълго и нашироко актуалните семейни въпроси. Ще постигнете много за туширане на напрежението във фамилията, ако взаимно се убедите да приемате по подобаващ начин промените в живота. Не си затваряйте очите за тези проблеми. Ще сте по-уверени, ако знаете, че у дома ви всичко е спокойно. Везни Не забравяйте за реалността Отворени сте към света. Нуждаете се от повече информация за онова, което се случва по неговите широки пътища. Нищо чудно, че приемате реалността на своя делник като скучна, а общуването с добре познатите лица от него за голямо бреме, но на вибрациите на хармоничните Меркурий и Венера  ще реагирате различно. Някои ще търсят възможност  да \"раздвижат\" контактите си, други ще се запишат на езиков курс или на курс по танци, защото смятат, че им трябват информация и сили, за да пътуват, да пътешестват, а защо не и да променят местонахождението си? И все пак, не забравяйте за реалността, където от вас очакват да сте повече време с близките си, да разкриете на някого чувствата си. За съжаление, очакванията ви да се постигне единомислие и всичко да протече спокойно, няма да се оправдаят. Възможно е да се стигне до конфликт – неочаквано и с неприятни последици. Онова, което вие можете да направите, е максимално да се въздържате от провокативни думи и критика към останалите. Скорпион Бури и динамика Целеустремени сте и знаете какво искате. Нищо няма да е в състояние да ви отклони от предначертаното. Много нови моменти ще намерят територия в тази ваша седмица. Те ще са най-вече в сферата на професионалното. Служебни и бизнес интереси ви ръководят при подреждането на програмата за 14 и 15 май. Това ще са единствените ви по-свободни дни от периода. Невъзможно е в надпреварата с времето да се разминете без недоразумения или прибързани решения. Преди да направите важна крачка, съветвам ви да преценявате много внимателно дали да си позволите нови разходи и разточителни решения. На 13 и 14 май въпрос за парите или липса на достатъчно средства ще ви създадат немалко проблеми. След като ги подсигурите, веднага начертайте вариант за тяхното възстановяване. Причината да сте така настоятелни да ви излязат сметките е във факта, че сте обещали на близки хора да подсигурите тяхно или общо пътуване/почивка и нещата са вече в последна фаза от подготовката. До последно ще се притеснявате, но поне краят е добър. Стрелец Не се изтъквайте Вие сте жив пример за останалите единадесет зодиакални представители. Цените семейните ценности, търсите начин да уплътните хармонията в брака и партньорството и искате да направите най-доброто за своите деца, които сега застават пред важни житейски решения. Няма как да се съсредоточите върху своята персона, когато толкова хора около вас правят важни стъпки и не ви дават шанс през събитията в техния живот да осмислите своя. На 13, 14 и на 15 май се пригответе да давате пари, съвети, подкрепа без да се замисляте за своите интереси. Някой от членовете на семейството ви очаква от вас да постъпите точно така. И нещо съществено. Направете всичко това без да се самоизтъквате, приемете позиция извън светлините на сцената и ще останете доволни от стореното. Козирог Победа на 15 май Не всички ваши намерения ще намерят поле за изява. Не защото не ви достига вдъхновение или издържливост. И от липса на чувства не страдате. Вие сте готови да се впуснете в приключения и авантюри, ако прецените, че това е прекият или лесен път до целта. Става ясно, че сега от вас не може да се очаква да постъпвате принципно. Имате своето извинение. То се казва Меркурий. Той е инициативен, бърз и напредничав, но това не означава, че играе във вашия отбор. Напротив. Създава ви въртели и то по въпроси, които вие сте приемали до момента за лесно решими. Всъщност имам за цел да насоча вниманието ви в друга посока. През седмицата е важно да  следите за своето здраве и кондиция. Не си позволявайте преумора, не допускайте разточителството да претоварва тялото ви. Повече от добре осъзнавате, че точно сега не ви трябват разправии, а още по-малко конфронтации. Следвайки тази ясна и точна линия, на 15 май ще се поздравите с победа, тъй като някой ще признае авторитета или върховенството ви. Водолей Не всичко се измерва с пари Напоследък се преуморявате. Вярно е, че има сериозен резултат от усилията ви, но не всичко се измерва с пари. Дните предполагат разпускане и вие можете да си позволите повече отдих и по-малко задачи. Специално за 13–16 май включете в програмата си кратки срещи за обмяна на информация, която ще ви е полезна за подготовката на предстоящите ваканционни дни. По-същественото е, че по този начин ще подтикнете подсъзнанието си да отпочива, а вие да се заредите с полезна енергия в точния момент за дългосрочно планиране. През делничната част от периода, редувайте обичайни задължения с приятни разговори с близките хора, по времето на които да обсъдите възможностите за промяна в интериора на дома ви, за раздвижване на подредбата му с оглед на задачата след работа и в свободното време да имате свой кът за релаксиране. Ако това ви се струва невъзможно, тъй като поддържате един динамичен и зает делничен ритъм, то поне избягвайте ситуации, които със сигурност ще ви донесат стрес като: начинания, промени в последния момент. Риби Забравете за амбициите Нова вълна от интереси залива вашата територия от Зодиака. Няма как точно вие да не попаднете под мощта й. За какво иде реч ли? Промените в звездния парад от началото на май все по-ясно се различават в поведението ви. Дори да не сте го планирали, вниманието ви отново и отново се спира върху развитието на по-младите и търсите начин да им помагате, за да ги ориентирате. Ако това не са вашите деца, към които имате подразбираща се отговорност, то ще са подрастващи, които разбират, че могат да се поучат от вас. И едно предупреждение: дано да не се увлечете прекалено по привлекателността на младостта и да поискате покрай нея да се подмладите. Тук в действие влизат Меркурий и Венера, които няма да се поколебаят да направят за смях онези, които забравят кои са и къде са и действат несъответно на условията и изискванията към тях. Ако искате седмицата ви да премине спокойно, забравете за амбициите!", "date": "2018.05.13", "title": "СЕДМИЧЕН ХОРОСКОП /12 - 18 май/"}
