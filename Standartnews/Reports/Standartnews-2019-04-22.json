{"url": "https://standartnews.com/sport/karanotov-s-pobeda-v-seres-390216.html", "text": "Ангел Караньотов с “Дукати” записа нова победа в източно- европейския шампионат по мотоциклетизъм на писта, който се проведе на трасето край Серес. Пилотът на “Оувърдрайв рейсинг тийм” победи в четвъртия кръг  големия си съперник в клас “Супербайк” Мартин Чой (ЕКО БМВ рейсинг тийм, Ямаха). Караньотов стартира от първо място и бе преследван плътно от Чой до петата обиколка, когато обаче състезателят на БМВ излезе от пистата и се върна зад Боди Едие (Канада, Ямаха) и Роберт Мурешан (Румъния, Ямаха). Пилотът на “Дукати” задържа позицията си и в крайна сметка спечели и втория дуел с Чой за уикенда, а следващите два са предвидени за края на май в Румъния. В клас “Суперспорт”борбата за първото място между Милен Георгиев (КИДА Моторспорт, Ямаха) и Димитрос Каракостас (Гърция, Хонда) също беше изключително оспорвана. Представителят на домакините поведе от старта, но българинът го изпревари в петата обиколка и задържа преднината си до последната. Каракостас обаче излезе на първата позиция три завоя преди края и пресече финалната линия с 0.2 секунди пред Георгиев. Трети на 9.7 секунди зад победителя финишира Пламен Петров (Зедмото, Ямаха).", "date": "2019.04.21", "title": "Караньотов с победа в Серес"}
{"url": "https://standartnews.com/mneniya/tova-shche-ubie-onova-390202.html", "text": ". Пак в същата книга, обърнала сърцата и въобръжението не само на французите, но и на цяла Европа отново към забравената готическа архитектура, още в пролога се описва тайнствено име, скрито на една от колоните в Нотр Дам –  Та въпросът е: метафора за съдбата на Европа ли е пожарът в парижката Света Богородица? Изтънява ли нишката на обединена Европа във вретеното на Анаки? Над десет пъти е горяла катедралата през вековете до днес и нито веднъж не е била запалена от завоеватели или врагове на вярата. Така че това не е работа нито на дявола, нито на пловдивските клошари, каквото подозрение веднага изказаха някои горчиви нашенски остроумници. Пожарът е тъжен факт, но нито е краят на Западната цивилизация, нито е изгорял домът на Бога. И все пак евроизборите само след месец, съгласете се, му придават пиперливия вкус на пророчество. Дори с това, че \"Нотр Дам\" не изгоря цялата, но е засегната тежко и поправката ще бъде дълга, много скъпа и ще изисква обединените усилия на европейците. Една много възможна съдба и за обединена Европа след изборите. Кое е това, което може да убие онова? У нас, залисани в глупости и – традиционно – гледащи на евроизборите като незначителна част от вътрешнополитическата интрига, не си даваме сметка какво точно може да се случи. Свикнали сме да приемаме далечния отглас от сблъсъците в Европарламента като неизбежен шум, съпътстващ благините за едни и фрустрациите за други, които идват от Брюксел. А и понеже рядко проявяваме настойчивост (едва напоследък евродепутатите ни се поокопитиха), от самото сърце на Европа пък гледат на нас като на гарнизон – да, важен е, ама не е нужно всичко да му обясняваме. Или поне така гледаха, докато не започнаха проблемите с Полша, Унгария и Румъния. Въпреки критичността ни към вътрешната политика, на техен фон България стои не просто стабилно, а направо блестящо. Особено ако успее на тези евроизбори да не изпрати нито един депутат в редиците на евроскептиците и популистите. Защото именно те са „това, което може да убие онова”. Брекзит е засега все още по-скоро комичен пример. Докато не се превърне в трагичен. Голям брой депутати, гравитиращи към евроскептични и откровено популистки партии, са опасност за две неща: липса на ясно мнозинство в Европарламента и плъзване по плоскостта на популизма на цялата европейска политика. Невъзможността за управляващо ясно мнозинство означава, че всички решения ще се взимат далеч по-бавно и често ще стават жертва на абсурдни обструкции, пазарене в кулисите и ще доведат до повече политическа корупция. Във всеки национален парламент е така, няма логика европейският да направи изключение. Метаморфозите с БСП в България пък показват в какво се превръща една уж модерна партия, когато започне да вдига исото на национализма и популизма в изказа си. Да, може и да привлече периферни избиратели, но със сигурност прогонването на мигранти и джендъри посредством кукери не е основното предизвикателство пред обединена Европа.  е напълно измислен конфликт. Както в гениалния роман на Юго Квазимодо се обърква кои искат да спасят Есмералда и кои да я обесят, така и популисткото говорене обърква по-простодушните европейци. Да, има проблем с раздутата администрация, има и много други сериозни проблеми с функционирането на ЕС, но те няма да се решат като унищожим самия съюз. Най-яростната реторика срещу мигрантите е в Унгария – страна, която практически почти няма мигранти. На другата страна е Италия, която още от албанската бежанска криза е периодично заливана с талази от чужденци. Обединена Европа никога не е подлагала на съмнение националната идентичност или свобода на своите членове. Даже положи огромни усилия да подпомогне македонската национална идентичност, към която не само ние имаме съмнения и забележи – когато се отнася за присвояването на историята ни в подкрепа на тази идентичност – напълно основателни. Финладците, които ще вкарат доста популисти на тези избори, имат едни основания да „мразят” Европа, унгарците – съвсем други, плод изцяло на прогапагандата на управляващата партия там. На нас пък популистите постоянно ни припомнят, че сме втора ръка европейци, че ядем втора ръка храни и изобщо сме в задния двор на Европа... Все едно преди бяхме в нечий преден двор?! Поради водолазните ми занимания, доста пътувам из неевропейския свят и да ви кажа – няма по-добро и по-свободно място за живеене от Европа! И вместо да се опитаме да настигнем и задминем словенците, например, ние се вайкаме и предпочитаме да вярваме в постоянните „заговори” срещу нас, които са основната хранителна среда за всеки популист и националист. В крайна сметка – какво по-важно доказателство за това, че си значим от наличието на специален заговор срещу теб?! Дори да не съществува, трябва да се измисли. Типичен пример е Истанбулската конвенция – един общо взето безсмислен документ, издигнат в статут на вселенски заговор не само срещу България, а изобщо срещу природата на човека. Щеше да е смешно, ако не е тъжно. А е тъжно, защото патриотарът и популистът са хора, които очевидно няма с какво друго да се гордеят, освен с мястото, на което са се родили и с половата си принадлежност. На фона на горящата катедрала е важно да отбележим една дата от изминалата седмица:  . Всъщност поръчката била за откриване на път към Индия, но каквото – такова! Парите са похарчени, резултатите следва да бъдат отчетени! В културно отношение днес Америка продължава да е една компромисна Индия, въпреки всичко велико, направено от европейските емигранти през последните 200 години там. Защото Америка е не друго, а едни европейски бежанци, повярвали в мечтите си. Държава, обединяваща различни колонии, първоначално въобразена от шепа мечтатели, а по-късно превърната в действителност от т.нар. „бащи-основатели”. Впрочем Изабела и Фернандо е редно да бъдат причислени към големите европейски „националисти”, организирали прогонването както на арабите, така и на евреите от Иберийския полуостров... От речта на Чърчил в университета в Цюрих през септември 1946-а, когато призовава за „създаването на нещо като Съединени европейски щати”, идеята за федерална Европа се търкаля в умовете на по-просветените европейци, но постоянно се препъва в умовете на онези, които продължават да решават проблемите на националните си държави от 19-и век... Популизъм е това, което може да убие онова „нещо като Съединени европейски щати”. И за пръв път на тези избори за Европейски парламент предстои възможността да бъде ясно очертана. Излишно е да призоваваме към бдителност, мобилизация и масово гласуване. Тази възможост няма как да бъде избегната, ако не бъде възприета като реална заплаха от европейците. За източните европейци - вън от съмнение те са най-облагодетелстваните от обединена Европа, въпреки постоянното им хленчене - това все още не е проблем. За тях пожарът в Notre Dame не е Notre Drama, както го нарече един френски вестник. Виж, европейският стандарт за кривината на краставиците, наложен от Брюксел, вече е драма! На тези избори популизмът и национализмът могат да изгорят доста сериозна част от общото построение, което се опитваме да градим от 1946-а насам. И поправката ще е продължителна, трудна и много скъпа. Но това няма как да се разбере, очевидно, преди да се случи. Както симпатичният доктор  . Този ден днес наричаме Bicycle Day. ЛСД-то е още един дар, който ние, европейците, направихме на Америка, но тя не го оцени и не само го забрани в САЩ (заради протестите срещу войната във Виетнам), но наложи и забраната си в целия свят. За разлика от бърбъна или домашната ракия, няма известен случай на престъпление, извършено под въздейсвието на ЛСД. Ето една несправедливост на ЕС и САЩ, срещу която няма да чуете нито един популист или националист да се изкаже!  ", "date": "2019.04.21", "title": "Това ще убие онова"}
{"url": "https://standartnews.com/regionalni/burgas-praznuva-tsvetnitsa-na-otkriti-stseni-390182.html", "text": "Бургазлии ще празнуват големия християнски празник Цветница на няколко открити сцени в града. На площад \"Св. Кирил и Методий\" ще се вихрят децата. Сред цветен оазис ще бъдат разгърнати 11 творчески ателиета, в които малки сръчковци ще майсторят  дървени сувенири и хартиени цветя,  кошнички и декоративни венци, ще рисуват с пясък и оцветяват. В богатата фолклорна програма, в която ще съпътства празника, ще  участват малките танцьори от фолклорния ансаамбъл \"Атанас Манчев\"и сладкогласните певци народен хор \"Трепетлика\". За по-големите любители на фолклора ще могат да аплодират изкудтвото на ансамбъла за народни песни и танци \"Сливен\"  и танцьорите фолклорния ансамбъл \"Странджа\".   \r\n    Празничният концерт \"Цветница е\" в комплес \"Меден рудник\" ще бъде пред църквата \"Св. Димитър\".  Съкварталците ще веселят детската формация \"Звъника\", талантите от школата по гайда при местното читалище \"Паисий Хилендарски 1928\",танцьорите от ансамбъл \"Атанас Манчев\". И тук ще им цветни работилнички, в които малки и по-големи ще вият венци от цветя и великденска украса. \r\n  \"Цветница в парка\" - така се наричат многото прови, които се организира от народните читалища  \"Изгрев 1909\" и \"Пенчо Славейков 1983\" налеята в парка на комплекс \"Изгрев\" с подкрепата на общинатя. Пъстра пътека от рисувани пролетни цветя ще посрещата съкварталицте и гостите. Цветната композиция с дължина 50 м ще бъде изработена от деца на различна възраст, които ще се включат и в цветната арт-работилница. В празничната програма ще се включат и учениците от средното училище \"Добри Чинтулов\" с букет песни, музика и танци от българския фолклор. \r\n ", "date": "2019.04.21", "title": "Бургас празнува Цветница на  открити сцени"}
{"url": "https://www.standartnews.com/sport/barsa-s-klyuchov-uspekh-za-titlata-video-390167.html", "text": "Барселона постигна важна победа, която го приближи към спечелването на 26-ата титла в испанската Ла Лига, надвивайки с 2:1 гостуващия Реал Сосиедад в мач от 33-ия кръг на испанския шампионат. Баските дадоха сериозен отпор на „блаугранас”, но класата на Барса си каза думата. Първо Клеман Ленгле откри резултата на „Камп Ноу” в 45-ата минута, а Хуанми изравни в 62-ата. Радостта на Реал Сосиедад трая точно две минути, когато Жорди Алба отново възвърна актива на каталунците и успехът бе подпечатан. Така Барса се откъсна отново на девет точки пред преследвача Атлетико Мадрид, който е с 68 пункта. До края на кампанията в Испания остават точно пет кръга, а големите мисли на Барса са насочени към полуфиналите в Шампионската лига, където го очаква английския Ливърпул.", "date": "2019.04.21", "title": "Барса с ключов успех за титлата (ВИДЕО)"}
{"url": "https://standartnews.com/svyat/borisov-potresen-ot-atentatite-v-shri-lanka-390200.html", "text": "Премиерът Бойко Борисов изпрати съболезнователна телеграма до своя колега в Шри Ланка Ранил Викремесингхе, съобщават от пресслужбата на \"Дондуков\" 1. “Потресен съм от новината за ужасяващите атентати в църкви и хотели в Шри Ланка, довели до загубата на живота на толкова много хора и стотици ранени. Осъждам най-категорично тези жестоки актове на тероризъм, които не биха могли да бъдат оправдани с никакви каузи”, пише премиерът Борисов. “От името на българското правителство и от свое име изказвам най-дълбоки съболезнования на Вас и близките на жертвите, както и най-искреното ни съчувствие към болката на приятелския народ на Шри Ланка. Пожелавам бързо възстановяване на всички пострадали”, посочва още Борисов.  ", "date": "2019.04.21", "title": "Борисов потресен от атентатите в Шри Ланка"}
{"url": "https://www.standartnews.com/sport/nadal-zagubi-v-monte-karlo-video-390168.html", "text": "Италианският тенисист Фабио Фонини постигна знакова победа на полуфиналите на Мастърс Монте Карло, надвивайки в два сета – 6:4, 6:2, Рафаел Надал в драматичен мач за час и 37 минути игра. Мачът стартира с великолепен сервис-гейм от Надал, който обаче бе спечелен от Фабио Фонини и първият пробив бе факт. В последвалия гейм обаче Надал върна пробива и изравни ситуацията на корта в Княжеството. Все пак последва нов пробив от Фонини и отново моментален рибрейк от Надал, за да продължат двамата да играят до 4:4 наравно. Все пак италианецът взе подаването на Надал в деветия гейм, като този път нямаше връщане на пробива и Фонини затвори сета при 6:4. Втората част стартира паметно за Фабио Фонини, който спечели пет безответни гейма срещу 11-кратния шампион в Монте Карло. Все пак Фонини пропиля три мачбола, за да затвори мача при 6:0, но Надал върна единия пробив, като в крайна сметка Фонини приключи мача при 6:2. Така серията от 18 поредни мача за Краля на клея в Монако приключи. Отделно Фонини се присъедини към впечатляващ квартет, който е успявал да „вземе скалпа” на Надал в Монте Карло – Новак Джокович на два пъти и по един път Давид Ферер и Гуидо Пея.", "date": "2019.04.21", "title": "Надал загуби в Монте Карло (ВИДЕО)"}
{"url": "https://standartnews.com/svyat/pendarovski-i-silyanovska-na-prezidentski-balotazh-v-skopie-390226.html", "text": "Балотаж ще реши кой да бъде новият президент на Северна Македония. След днешните избори на втори тури отиват представителят на управляващите социалисти Стево Пендаровски с 42% и кандидатката на ВМРО-ДПМНЕ Гордана Силяновска с 40 на сто. Трети остава представителят на албанските партии Блерим Река, който има 13 на сто от гласовете, сочат неокончателните данни на Държавната избирателна комисия на база 63% от обработените бюлетини. Избирателната активност беше очаквано ниска и до урните отидоха близо 40% от гласоподавателите.  Река вече заяви, че на втори тур страната ясно ще избере европейската ориентация и е ще покаже, че е готова да започне преговори за членство ЕС. Така той даде и неофициална подкрепа за Пендаровски.", "date": "2019.04.21", "title": "Пендаровски и Силяновска на президентски балотаж в Скопие"}
{"url": "https://standartnews.com/biznes/kak-da-poznaem-blgarsko-li-e-agneshkoto-390193.html", "text": "Много българи предпочитат да купят за празника агнешко, произведено у нас. Но понякога търговците може да се опитат да пробутат вносно месо.  От овцевъдната асоциация алармират, че на пазара се продава агнешко с неясни печати, като цената му е с 20% по-ниска. Симеон Караколев, председател на Националната овцевъдна и козевъдна асоциация (НОКА) поясни, че на печата върху месото нищо не се чете, пише Монитор. „Според законите и регламентите е редно да се забрани от агенцията по храните. По регламент на печата трябва видно да личи държавата на произход и номерът на кланицата. Месото е увито във фолио, което всеки може да го направи, и са лепнати някакви етикетчета. Правилата изискват четливия печат да бъде сложен на двата бута и на двете плешки на агнето”, обясни Караколев. Д-р Дамян Илиев, изпълнителен директор на Българска агенция по безопасност на храните (БАБХ) обясни, че червени са и печатите на агнета заклани в български кланици, и които не са отгледани у нас. По думите му, македонските са с печат на македонски, като за тях в агенцията има съответните сертификати, а на щандовете в търговската мрежа има табели за произход.   „На пазара има достатъчно български агнета”, каза още Симеон Караколев. Според него проблемът е в евтиния внос, а в конкретния случай ставало въпрос за партида, върната от Гърция и след това пренасочена към България. „Гърците я поръчали, но имало нещо нестандартно и е докарано тук. До миналата година страдахме от импорта от Румъния, но там цената на агнешкото се изравни с нашата. Сега обаче тръгна по-евтин внос от Северна Македония”, казва председателят на асоциацията и добавя, че подобни неща убиват българското овцевъдство, което и без туй е в криза. По думите му, износът ни на агнешко месо е малък, като основно е за Гърция, Италия и Хърватска. Цяло агне от съседната бивша югорепублика сега може да се купи в някои от големите търговски вериги на промоция за под 13 лв./кг. Седмица преди Великден, проверка на „Монитор” на Женския пазар в София показа, че най-ниската цена за цяло агне е 13,50 лв. килото, а най-високата към 15 лв. В един от арабските магазини на пазара прогнозираха  по-високи цени ден-два преди празника, но не уточниха с колко. На въпрос откъде е месото им, те първо отговориха, че е от Хасковско, после смениха дестинацията  на Самоковско. Там плешката се предлагаше по 11,50 лв./кг, а бутчето - по 14,50. В следващия магазин на пазара - плешката бе с левче по-скъпа, но има и  алтернатива - шилешко по 6 лв./кг или агнешка главичка само за 3,50 лв. килото. При друг месар по „Женския пазар” може да се намери само за 3 лв. В съседния магазин близо до ул. „Цар Симеон” плешка и цяла агне се предлага по 14,80 лв./кг, а бутчето - по 16,30. Най-скъпо от агнето се продават котлетите, като цените им засега са около 20 лв. килото.", "date": "2019.04.21", "title": "Как да познаем българско ли е агнешкото"}
{"url": "https://www.standartnews.com/sport/bayern-se-izmchi-s-verder-video-390169.html", "text": "Байерн дълго се мъчи, но взе важната победа по пътя си към осмата поредна титла. Баварците бяха близо до издънката в домакинството на Вердер, но в крайна сметка успяха да измъкнат трите точки за минималния успех с 1:0.  Неочакваният герой за хегемона в Бундеслигата беше защитникът Никлас Зюле, който отбеляза жизненоважното попадение, но не и без помощта на играча на \"бременските музиканти\" Дейви Клаасен, в чието тяло се отклони топката, за да се оплете в мрежата на Иржи Павленка.  Така тимът на Нико Ковач записа 22-а победа в 30 мача от началото на сезона и продължава да поддържа аванс пред единствения преследвач Борусия Дортмунд. Ако спечелят всичко до края на сезона, баварците отново ще са шампиони, каквато е и целта им.", "date": "2019.04.21", "title": "Байерн се измъчи с Вердер (ВИДЕО)"}
{"url": "https://standartnews.com/kultura/violeta-gindeva-teatrt-e-spasitelnoto-ni-vzhe-390224.html", "text": "Виолета Гиндева, която си отиде преди броени часове, е изиграла 120 роли – на сцената, в телевизията и в киното. „Това е бройка за две прераждания“, казваше голямата актриса. През 2015-а тя се завърна в Народния след антракт от 20 години. Тогава Мишо Петров и Аня Пенчева я избраха за свой партньор в „Лунатици“ – пиесата на Кен Лудвиг за артистите, за които изкуството е над всичко. „А СЕГА СЛУШАЙ, МЛАДА ГОСПОЖИЦЕ! ТЕАТЪРЪТ МОЖЕ БИ УМИРА. МОЖЕ БИ ТОЗИ ОЧАРОВАТЕЛЕН НЕДЪГАВ СТАРЕЦ ПЪЛЗИ С НЕМОЩНИТЕ СИ ГЪРДИ ПРЕЗ ПУСТИНЯТА,  НО ТОЙ ВСЕ ОЩЕ ДИША И Е ЕДИНСТВЕНОТО, КОЕТО ИМАМЕ. ТОЙ Е СПАСИТЕЛНОТО НИ ВЪЖЕ, ЖИВАТА НИ ВРЪЗКА С ХОРАТА И ЧОВЕЩИНАТА”, редеше Гиндева в един от разтърсващите си монолози.  Тя влезе и в „Чаровно лято с неизбежните му там неприятности“ по Максим Горки, след като старата й приятелка Добринка Станкова излезе в принудителна отпуска по здравословни причини. Неотдавна с директора на академичната трупа Мариус Донкин са коментирали участието й в трети спектакъл.   Гиндева не криеше гордостта си, че си е партнирала не само с най-големите професионалисти, но и с най-впечатляващите мъже в родния арт – Апостол Карамитев, Коста Цонев, Любомир Киселички, Стефан Данаилов, Йоско Сърчаджиев...     „С всички тях ме свързваше чудесна колегиална обич. Коста беше стриктно вдаден в снимките, докато Ламбо винаги е бил по-освободен, по-настроен за шеги, въпреки че и той работи адски много“, връщала е лентата Виолета. В прочутия телевизионен театър Гиндева  дебютира в „Светът е малък“ на Иван Радоев през 1968-а. Когато влиза в Народния, има невероятния късмет да попадне под покровителството на две големи дами – Славка Славова и Иванка Димитрова. Те я хващат за ръка, за да й покажат всяка педя от храма на Мелпомена. Гиндева блести в „Котка върху горещ ламаринен покрив“ – една от най-известните пиеси на гениалния Тенеси  Уилямс. Иванка Димитрова, която превежда текста, кани американския драматург да гледа софийската постановка – но той умира в Рим, където каца от Ню Йорк, за да се качи на самолета за София.      Така започва кариерата на младата красавица в Народния, която на два пъти ще бъде прекъсвана – за да роди дъщеря си и когато е пенсионирана в абсолютния разцвет на визията и дарбите си. В киното се разписва само в хитове. Тя е изключително красива в „Черните ангели“ на Въло Радев – нейната Искра е влюбена в Пантера на Стефан Данаилов, който пък е изгубил ума си по Катина на Доротея Тончева. Страстите ги изгарят между две акции на бойната им нелегална група срещу фашистки генерали и агенти – някои наричат персонажите им герои, други терористи. Истината е, че „Черните ангели“ по мемоарите на Митка Гръбчева „В името на народа“ е първият екшън в нашенското седмо изкуство, който имаше милиони зрители в салоните – нещо, което няма да се случи никога повече, не само защото няма къде. Гениалният кинаджия Въло Радев превърна конюнктурната тема в една от класиките на миналия век, а сред тези, които имат заслуга за това, е и Валя Гиндева. Тя обаче отказва да се снима в „На всеки километър“, защото смята, че Съпротивата е прекалено опоетизирана в сценария. Изразяването на мнение, различно от общоприетите идеологически щампи й носи доста неприятности, но Виолета винаги е била известна с твърдия си и често чепат характер. Последното й участие беше във „Време за жени“ на Илия Костов през 2006-а.   Гиндева е потомка на стар възрожденски род, а баща й е професор Панайот Гиндев. Омъжена е два пъти – за Кольо Дончев, който е бащата на Яна-Мария, и за Емил Джамджиев, който я дарява със сина им Данаил. И двамата красиви и талантливи актьори отдавна се преселиха в по-добрия свят.   ", "date": "2019.04.21", "title": "Виолета Гиндева: Театърът е спасителното ни въже"}
{"url": "https://standartnews.com/svyat/smrtnik-zadeystval-osmiya-vzriv-v-shri-lanka-pri-aresta-mu-390205.html", "text": "Осмият взрив в Шри Ланка е задействан от самоубийствен атентатор и в резултат от него са загинали трима полицейски служители, предава  , като се позовава на информация от местните власти. Нападателят е задействал адска машина при влизане на полицията в дома му в северно предградие на столицата Коломбо. Служителите на реда идвали да арестуват мъжа. Експлозията е станала причина за рухване на втория етаж на сградата, в резултат на което са загинали полицейските служители. Това е последният, осми взрив, които разтърсиха столицата на Шри Ланка през последните часове. \r\nСпоред различни оценки жертвите на поредицата експлозии са 185 души, сред които най-малко 35 чужденци, включително от САЩ, Великобритания и Нидерландия. Още 500 са ранени. Информация за пострадали или загинали българи няма, потвърдиха от МВнР в София. Междувременно военият министър на Шри Ланка  Рувана Вийевардена заяви, че самоличността на организаторите на серията атентати е установена и се прави всичко възможно те да бъдат заловени.", "date": "2019.04.21", "title": "Смъртник задействал осмия взрив в Шри Ланка при ареста му"}
{"url": "https://www.standartnews.com/sport/yuventus-grabna-titlata-s-avtogol-video-390170.html", "text": "Ювентус спечели предсрочно своята 35-а шампионска титла на Италия. „Старата госпожа” стори неизбежното 5 кръга преди края, като победи един от най-яростните си врагове на домашната сцена – Фиорентина. У дома момчетата на Масимилиано Алегри триумфираха с 2:1, а това им беше достатъчно, за да завоюват безпрецедентно 8-о поредно скудето. Тази поредица няма аналог не само в Италия, но изобщо в топ 5 първенствата на Стария континент. До голяма степен „виолетовите”  поднесоха рекорда на тепсия, тъй като победното попадение в мача всъщност беше автогол на техния капитан Херман Пецела.", "date": "2019.04.21", "title": "Ювентус грабна титлата с автогол (ВИДЕО)"}
{"url": "https://www.standartnews.com/sport/strakhotna-kaleyn-v-tashkent-video-390171.html", "text": "Прекрасната грация от националния тим на България по художествена гимнастика (индивидуално) Боряна Калейн спечели сребърен медал от многобоя на Световната купа в Ташкент (Узбекистан). Така само 2 седмици след бронза в борбата за абсолютната титла в Пезаро (Италия), Калейн се окичи с още едно отличие. Гимнастичката ни натрупа сбор от 76.500 точки след изпълнение на четирите си композиции, което ѝ отреди второто място. Най-висок резултат Буба постигна обръч - 20.950 точки. За топката ѝ съдиите дадоха 20.200, което бе и втората по сила оценка. 19.700 точки младата ни грация получи за изпълнението си на бухалки. 15,650 бе оценката на Калейн на лента заради възел и използване на резервен уред. Другата ни представителка Невяна Владинова показа много стабилна игра. След сбор 73.950 се нареди пета. Най-висок резултат чаровната плевенчанка и кралица на отминалия турнир \"Арена Армеец\" постигна на бухалки - 19.750 точки (втора по сила оценка). 18.550 точки съдиите дадоха за обръча на Владинова, а 18.000 за топката. Невяна получи втора по-сила оценка на лента - 17.650 точки. Титлата в многобоя спечели абсолютната шампионка от Световната купа в София – Александра Солдатова от Русия със сбор 78.100. Бронзът е за сънародничката ѝ Анастасия Гузенкова – 75.500 точки. Индивидуалната надпревара на Световната купа в Ташкент продължава и в неделя, а нашите грации ще се борят за медалите и в четирите финала на отделните уреди. ", "date": "2019.04.21", "title": "Страхотна Калейн в Ташкент (ВИДЕО)"}
{"url": "https://www.standartnews.com/sport/oshche-edin-srebren-medal-za-kaleyn-390185.html", "text": "Българската гимнастичка Боряна Калейн продължава със силното представяне по време на Световната купа в Ташкент. Сребърната медалистка от многобоя на турнира в Узбекистан спечели още един медал със същия блясък във финала на топка. Междувременно Невяна Владинова се нареди пета.  Изпълнението на динамичната композиция на Калейн бе оценено на 20.400 точки, което ѝ отреди второто място зад Александра Солдатова от Русия. Носителката на абсолютната титла в надпреварата получи 20.800 и прибави още един златен медал към колекцията си. Сънародничката на Солдатова Анастасия Гузенкова се класира трета с 20.300 точки. Другата представителка на България Невяна Владинова допусна грешка и получи 18.150 точки за атрактивното си и танцувално съчетание на топка. Това бе пета по-сила оценка.По-рано във финалите на обръч Неви отново завърши на петата позиция след 19.300, докато Калейн остана осма след неточности и резултат 17.350. Индивидуалната надпревара на Световната купа в Ташкент продължава с финалите на лента и бухалки. Грациите на България ще играят и на двата уреда. ", "date": "2019.04.21", "title": "Още един сребърен медал за Калейн"}
{"url": "https://www.standartnews.com/sport/treti-igrach-na-betis-be-ograben-390186.html", "text": "Уилиам Карвальо се превърна в поредния футболист на Реал Бетис, който става жертва на грабеж през последните дни. Домът на португалския футболист е бил ограбен в началото на седмицата, съобщава „ABC“. Карвальо е подал жалба в полицията за грабежа и вече е започнато разследване. Това е третият играч на Бетис, който подава сигнал за кражба до полицията през последните десетина дни. През 2008 година играчите на Севиля станаха жертви на верижни атаки от крадци. Седем от домовете на футболистите бяха ограбени. Сред тях бе и вратарят Палоп, както и нападателят Луиш Фабиано.", "date": "2019.04.21", "title": "Трети играч на Бетис бе ограбен"}
{"url": "https://standartnews.com/svyat/7-arestuvani-za-terora-v-shri-lanka-zhertvite-veche-sa-nad-200-390209.html", "text": "Седем заподозряни за кървавата поредица от осем атентата в Шри Ланка са задържали, съобщиха световните агенции. До момента жертвите на терора навръх католическия Великден са 207, но се очаква техният брой да се увеличи зарид тежко ранените. Осем взрива избухнаха в църкви, хотели, близо до столичния зоопарк и в района Дематагода. В болници с наранявания са приети 450 души. Поне два от атентатите са дело на самоубийци. Засега нито една групировка не е поела отговорност за нападенията, но подозренията падат върху радикални ислямисти. Трима полицаи са били убити при опит за арест на заподозрян в жилище в Коломбо след атаките. Сред жертвите  има 35 чужденци - граждани на Великобритания, Холандия, Турция и САЩ, както и един португалец. Генералният директор на Интерпол Юрген Щок заяви днес, че международната полицейска организация е готова да съдейства на Шри Ланка в разследването, допълва ТАСС. Според предварителната версия на разследващите взривовете може да са били извършени от радикални ислямисти. Местни медии съобщават, позовавайки се на източници, че те са дело на камикадзета. Министерството на отбраната на Шри Ланка съобщи, че след вълната от атентати с много жертви на острова въвежда за неопределено време полицейски час, който влиза в сила незабавно. Правителство обяви също, че временно блокира социалните мрежи, за да попречи да се разпространява неточна и фалшива информация във връзка с атентатите", "date": "2019.04.21", "title": "7 арестувани за терора в Шри Ланка, жертвите вече са над 200"}
{"url": "https://www.standartnews.com/sport/sportt-po-tv-za-21-april-390183.html", "text": "18,30 Спорт ТОТО 17,00 Водна топка: Финал на държавното първенство, мъже (пряко) 18,50 Баскетбол: Мач на звездите в Националната баскетболна лига (пряко) 17,50 Спорт тото 17,30 Футбол, България, Първа лига: Верея - Етър; 20,00 Берое - Черно море (пряко) 22,30 Баскетбол: Мач от НБА (пряко) 15,30 Футбол, Англия, Висша лига: Евертън - Ман Юн; 18,00 Кардиф - Ливърпул (пряко) 22,00 Футбол, Франция, Лига 1: ПСЖ - Монако (пряко) 16,00 Футбол, Франция, Лига 1: Тулуза - Лил (пряко) 18,00 Футбол, Англия, Висша лига: Арсенал - Кристъл Палас (пряко) 20,30 Баскетбол, Испания: Морабанк Андора - Сарагоса (пряко) 15,30 Тенис: ATP 1000 Монте Карло, Финал (пряко) 17,45 Футбол, Холандия, Ередивизи: ПСВ - АДО Ден Хааг (пряко) 22,00 Хокей на лед: NHL (пряко) 23,00 Футбол, САЩ, МЛС, Ди Си Юнайтед - Ню Йорк Сити (пряко) 13,00 Футбол, Испания, Ла Лига: Леванте - Еспаньол; 15,00 Хетафе - Севиля; 17,15 Реал М - Атлетик Б; 19,30 Виляреал - Леганес; 21,45 Бетис - Валенсия (пряко) 02,15 Футбол, САЩ, МЛС: Лос Анджелис - Сиатъл Саундърс (пряко) 21,15 \"Спорт в обектива\" 19,00 Волейбол, Италия, Серия А: Плейоф (пряко) 12,00 и 20,30 Снукър: Световно първенство в Шефийлд, втори ден (пряко) 15,00 Колоездене: Обиколка на Турция, шести етап (пряко) 16,15 Колоездене: Амстел Голд (пряко) 08,00 Мотоциклетизъм: 24 часа на Льо Ман (пряко) 16,30 Футбол, Германия, Първа Бундеслига: Фрайбург - Борусия Д; 19,00 Херта - Хановер (пряко)", "date": "2019.04.21", "title": "Спортът по тв за 21 април"}
{"url": "https://www.standartnews.com/sport/krasen-kralev-otkri-profesionalnata-boyna-gala-vecher-senshi-390187.html", "text": "Министърът на младежта и спорта Красен Кралев откри професионалната бойна гала вечер Senshi, която се проведе в зала “Арена Армеец”. “За мен е огромна чест и удоволствие да приветствам всички приятели на бойните спортове, треньори, състезатели и гости на професионалната бойна гала вечер Senshi, която организираме. Имаме възможност да видим най-добрите бойци по кикбокс, муай тай и карате киокушин в света. За наше щастие сред тях има много българи”, каза министър Кралев и благодари на организаторите, които направиха така че да има поредица от подобни събития в цялата страна, за да може бойните спортове да се популяризират. “Всички знаем, че бойните спортове се радват на огромна популярност сред подрастващото поколение в България. Огромни благодарности към всички треньори и състезатели, които популяризират ценностите на българския спорт, защото именно те помагат агресията в училищата да бъде намалена и създават едно ново поколение, от което България има нужда – силни духовно, психически и физически млади българи”, допълни спортният министър. Красен Кралев специално връчи купата българина Кристиян Георгиев, който убедително завоюва победата в битка по киокушин и спечели с единодушно съдийско решение срещу Маркос Зинхани от Бразилия. Публиката в зала “Арена Армеец” стана свидетел на изключително оспорвани и тежки битки, зрелищно шоу и много изненади на второто издание на бойните гала вечери Senshi. Специален гост на галата бе кикбокс легендата Петер Артс, който дойде в България заедно с четиримата си най-добри бойци. Трима от тях премериха сили с български кикбоксьори. Големият бой за вечерта бе за Световната титла на световната организация по кикбокс WAKO PRO. За нея един срещу друг на ринга се изправиха капитанът на националния отбор по кикбокс Атанас Божилов – Наката, и Макс Сподаренко – многократен шампион на Беларус, носител на световна купа по кикбокс и най-добрият К-1 боец за 2018 година. И двамата са изключително технични и бързи състезатели, стратези на ринга. Срещата им се разигра в 5 рунда и българинът успя да надделее, което му отсъди и Световната титла на WAKO PRO. Владимир Вълев-Питбула, който беше досегашният му носител, връчи на Божилов тържествено пояса на ринга на Senshi", "date": "2019.04.21", "title": "Красен Кралев откри професионалната бойна гала вечер Senshi"}
{"url": "https://www.standartnews.com/sport/ronaldo-ostavam-v-yuventus-na-1000-protsenta-390190.html", "text": "Голямата звезда на Ювентус Кристиано Роналдо побърза да успокои феновете на отбора след историческата 8-а поредна шампионска титла на Серия А за „старата госпожа”. Триумфът през сезон 2018/2019 превърна португалеца в първия футболист, ставал шампион в Англия, Испания и Италия, а той от своя страна увери, че „на 1000 процента” остава при „бианконерите”. След разочароващата загуба с 1:2 от Аякс през седмицата веднага тръгнаха слухове за напрежение между 34-годишния португалец и клубните босове. Заговори се дори, че петкратният кавалер на „Златната топка” може и да не изпълни докрай своя договор. „Оставам в Ювентус, 1000 процента”, заяви Роналдо след спечеленото скудето. „По мое мнение изпращам много добър първи сезон и се адаптирах добре. Спечелихме скудетото и Суперкупата на страната, което определено не се постига лесно. След като спечелих титлите в Англия и Испания, вече мога да се похваля, че съм бил шампион и в Италия. Това е важно за мен и съм много доволен. Това бе една година на успех, доволни сме. Не можеш да печелиш през цялото време. Усетихме, че можехме да се представим и по-добре и искахме да спечелим, но само един тим може да триумфира в Шампионската лига.” „Следващият сезон ще бъде нова страница, феновете отново ще искат всичко, както и ние. Шампионската лига е важен трофей, но е толкова трудно да попаднеш в този турнир. Тук разполагаме с позитивен екип и вярвам, че сезонът ни беше добър”, допълни Роналдо.", "date": "2019.04.21", "title": "Роналдо: Оставам в Ювентус на 1000 процента"}
{"url": "https://www.standartnews.com/sport/filadelfiya-khyustn-i-miluoki-s-klyuchovi-pobedi-v-pleyofite-video-390189.html", "text": "Джоуел Ембийд вкара 31 точки и взе 16 борби, а също така вкара и решаваща тройка 18 секунди преди края на мача, след като преодоля Майк Скот. Филаделфия спечели гостуването на Бруклин със 112:108 и е само на победа от класиране за полуфинал на Изток. Тобайъс Харис завърши с 24 точки, 8 борби и 6 подавания за победителите, които се стремят за втори пореден сезон да преодолеят този етап. Огромното предимство обаче се оказа завръщането на Ембийд, който се представи много силно, след като пропусна третата среща заради травма в лявото коляно. Така изваждането на Джими Бътлър в третата част заради наказание почти не се усети. Карис ЛеВерт вкара 25 точки, след като попадна в стартовата петица, а Джарет Алън и Д'Анджело Ръсел останаха с по 21. Денвър спечели като гост на Сан Антонио със 107:103 и изравни баланса на 2-2 победи, като Никола Йокич вкара 29 точки и взе 12 борби. Джамал Мъри добави 24, след като в първите два мача не беше на висота. ЛаМаркъс Олдридж завърши с 24 точки и 9 борби за Сан Антонио, а ДиМар ДиРоузън прибави 19 преди да бъде изваден от игра с наказание пет минути преди края. Петата среща от серията е в Денвър. Милуоки се справи с Детройт със 119:10 и е само на успех от прескачане на този етап. Крис Мидълтън беше най-точен с 20 реализирани и 9 борби. За домакините Блейк Грифин наниза 27 точки, а също така взе 7 борби и 6 асистенции, което се оказа недостатъчно за Пистънс. Грифин пропусна първите два мача заради разтежение на коляното, но днес показа класа. За Милуоки Брук Лопес и Ерик Бледсо добавиха по 19. Хюстън също е с 3-0 победи след като преодоля Юта със 104:101. Джеймс Хардън вкара само 22 точки, но 14 от тях в последната четвърт, което помогна много за победата. Той наниза тройка и след това добави два наказателни успешни 42.4 секунди преди сирената, когато направи резултата 101:97. След това Донован Митчел вкара два наказателни за Юта, а Хардън пропусна нов опит от тройката, дойде ред на Пи Джей Тъкър да спечели борбата. Той беше фаулиран, реализира двата пъти от наказателната линия и завърши мача с общо 12 точки. Крис Пол остана с 18 точки за Рокетс, а Клинт Капела с 11 и 14 борби.", "date": "2019.04.21", "title": "Филаделфия, Хюстън и Милуоки с ключови победи в плейофите (ВИДЕО)"}
{"url": "https://www.standartnews.com/sport/seynt-luis-na-polufinal-na-zapad-v-nkhl-video-390191.html", "text": "Джейдън Шварц вкара три гола, а вратарят Джордън Бинингтън спаси 18 удара при успеха на Сейнт Луис с 3:2 над Уинипег. Отборът от щата Мисури се класира за полуфинала на Запад с 4-2 в серията и очаква победителя от двойката Нешвил - Далас. Брайън Литъл и Дестен Бюфилиен се разписаха за Джетс, които опитаха да направят обрат след пасив от 0:3 в началото на третата част. Вратарят им Конър Хелебьок имаше доста повече работа и отрази 33 удара. С победата пък Блус стана първият отбор през тази година, който печели серията си у дома и се класира за полуфинал за трети път в последните четири години. А звездата на деня Шварц имаше едва 11 гола през сезона, сега вече е вкарал 4 в плейофите. Вашингтон взе преднина в плейофната си серия в НХЛ срещу Каролина, след като спечели домакинството в петия мач с 6:0 и поведе с 3:2 успеха. Никлас Бакстрьом се отличи с два гола и две асистенции, Алекс Овечкин добави едно попадение и още два паса, а вратарят Брейдън Холтби спаси всичките 30 удара по посока мрежата му. Брет Конъли, както и Ник Доуд от дузпа вкараха другите два гола за Кепитълс. Бакстрьом пропусна последните четири мача заради фрактура на палеца на дясната ръка, но се връща за любимия си период- плейофите. Александър Радулов и Джейсън Дикинсън вкараха по два пъти за успеха на Далас при визитата на Нешвил, завършила 5:3. Тимът от щата Тексас влезе в плейофите с уайлдкард, но води с 3-2 в серията срещу двукратния шампион в Централната дивизия. Тайлър Седжуин се отличи с гол и асистенция за победителите, които могат да се присъединят към други аутсайдери на полуфиналите- Калъмбъс и Колорадо. За Нешвил се разписаха Роко Грималди, Райън Йохансен и Кайл Търис.", "date": "2019.04.21", "title": "Сейнт Луис на полуфинал на Запад в НХЛ (ВИДЕО)"}
{"url": "https://www.standartnews.com/sport/sporten-festival-sbra-nad-2000-v-sofiya-390215.html", "text": "Любителите на ърбан дисциплините се насладиха на уникално шоу на връх \r\nЦветница в Княжеската градина. Фестивалът „Спортувай в твоя град“ събра \r\nпред монумента на Съветската армия над 2000 участници и зрители на \r\nатрактивните градски спортове, така популярни напоследък сред младите. \r\nЧаст от тези дисциплини вече са включени в програмата на предстоящите \r\nолимпийски игри. \r\nНай-голям интерес фокусира първият фестивал по стрийт фитнес и фри рън. \r\nПрез целия ден най-добрите майстори в България показаха умения под \r\nпогледите и овациите на многобройните зрители и гости на феста. Сред тях \r\nбе и легендарният гимнастик Йордан Йовчев, носителят на 4 олимпийски \r\nмедала със своя спортен клуб „Street Work out Bulgaria“ от години върши \r\nапостолска работа в промотирането и развитието на стрийт фитнеса у нас. \r\nЙовчев откри фестивала „Спортувай в твоя град“ като благодари на \r\nСтолична община и „София – европейска столица на спорта“ за усилията и \r\nресурса отделяни в организацията на събития за масовия спорт, за \r\nфизическата активност сред паркове, градинки, близо до дома и офиса. От \r\nимето на кмета Йорданка Фандъкова участниците бяха поздравени от Анатоли \r\nИлиев, организационен секретар на София – евростолица на спорта и член \r\nна Управителния борд на ACES Europe. „Столична община продължава да има \r\nза свой приоритет предоставянето на повече възможности за спорт, за \r\nактивен и здравословен начин на живот на гражданите и гостите на града. \r\nЪрбан дисциплините са част от новата градска среда, те стават все \r\nпо-популярни и търсени от младите. Виждаме колко много хора се включват \r\nв активностите днес, а през септември ще организираме на същото място \r\nголям спортен празник „Ърбан зона София спорт“, с участието на няколко \r\nхиляди състезатели, сред тях над 400 гости от 12 държави,“ каза още \r\nИлиев. \r\nМного интересно бе и в зоната за паркура. Зрителите видяха уникални \r\nизпълнения от асовете на фрий ръна на специално изградена рампа. Всички \r\nрезултати може да се видят в страницата на Спортен клуб „Street Workout \r\nBulgaria“. Наред с това, всеки пристигнал на феста можеше безплатно да \r\nпробва акробатични умения при скокове върху въздушна възглавница. \r\nСуператракциите се допълваха от изпълненията на майсторите на \r\nюнисайкъла. Специално за феста от Швейцария бяха пристигали двама от \r\nнай-добрите на едно колело в света, мнозина пробваха за първи път да \r\nкарат моносайкъл под ръководството на специалистите, които организираха \r\nи състезание за непрофесионалисти. \r\nСред присъстващите беше новата млада звезда на българския спорт \r\nАлександра Фейгин, която прави истински фурор в световното фигурно \r\nпързаляне тази зима. Талантливата българка записа историческото 11-о \r\nмясто на Европейското първенство в Минск, след което се нареди на \r\nпрестижната 17-а позиция на Световното в Япония.  Тази година красивата \r\nспортистка е лице на инициатива „София – евростолица на спорта“. \r\nФестивалът „Спортувай в твоя град се организира за осма поредна година, \r\nкато в последните пет неизменно под егидата на „София – европейска \r\nстолица на спорта“. Той е част от богатата програма на инициативата, \r\nкоято тази година включва над 90 събития.", "date": "2019.04.21", "title": "Спортен фестивал събра над 2000 в София"}
{"url": "https://www.standartnews.com/sport/svetoven-shampion-otkri-atletika-za-mladezhi-v-shabla-390214.html", "text": "Световен шампион даде старт на \"Атлетика за младежи\" в Шабла   Легендарният български спринтьор и световен шампион на 200 м Николай Антонов даде старта на петия сезон в популярната верига състезания за \"А1 атлетика за младежи\". Стартът тази година бе в Шабла. Пламен Аршев и Христина Койнова от варненския клуб „Супер спорт“ спечелиха убедително в студеното и ветровито време на стадиона в Шабла. Всички деца участвали в надпреварата бяха наградени от кмета на община Шабла Мариян Жечев и световния и европейски шампион на 200 м в зала Николай Антонов, като получиха грамоти и подаръци от един от партньорите на БФЛА – А1. „А1 Атлетика за младежи” е една от емблемите на нашето партньорство с Федерацията по лека атлетика и със сигурност е сред най-популярните спортни програми сред подрастващите в България, коментира Илияна Захариева, директор \"Корпоративни комуникации\" на най-големия български телеком А1. - Гордеем се с инициативата, защото тя дава път на онези, които след време ще представят страната ни на най-големите спортни форуми. Радвам се, че с „Атлетика за младежи” А1 за пореден път доказва, че държи на дългосрочните проекти, които носят положителна промяна. Всеки път се повтаряме, но е важно да се знае, че А1 ще продължава да подкрепя българския спорт, който както винаги се доказва като един от най-авторитетните посланици на страната ни по света”.  На старта в Шабла Аршев бе най-добър във трите дисциплини на състезанието със 7.5 на 60 м, 5.25 в скока на дължина и 2:29.6 на 800 м. Така той събра 233 точки на трибоя. Борбата бе за следвашите две места на почетната стълбичка, където Станислав Колев (Хеброс – Харманли) се наложи със 186 точки (8.0-4.79-2:40.7) срещу 184 точки на Даниел Ангелов (Дунав – Русе), който записа 8.2-4.77 и 2:36.2. Извън тройката със 181 точки остана Димитър Костадинов (Добруджа – Добрич) – 8.0-4.71 и 2:43.3. При момичетата Койнова също беше с класи над другите с 213 точки (7.9 на 60 м, 4.12 на скок дължина и 1:46.1 на 600 м). Съотборничката й Даная Захариева зае второто място със 191 точки (8.1-4.57-2:00.8), а Сияна Казанджиева (Черно море Атлетик – Варна) е трета със 186 (8.1-4.08-1:54.8). Следващият кръг на веригата е на 23 април (вторник) на Националния стадион „Васил Левски“ в София преди турнира „Цветанка Христова“.", "date": "2019.04.21", "title": "Световен шампион откри \"Атлетика за младежи\" в Шабла"}
{"url": "https://standartnews.com/svyat/politsiyata-predupredila-za-atentata-v-shri-lanka-390188.html", "text": "Полицията в Шри Ланка е имала сигнали за готвен атентат на Великден.  Началникът на полицията  Пуджут Джаясундара e изпратил предупреждение до началниците на разузнаването на 11 април, в което излага подробно информацията за заплахите. В сигнала пишело, че има заплаха от самоубийствени атентати и са налице планове за нападения срещу \"популярни църкви\", предава AFP. \"Чуждестранна разузнавателна агенция съобщава, че се планират самоубийствени атаки срещу популярни църкви, както и... в Коломбо\", се казва в текста, с който разполага агенцията. Заплахата произтича от радикална мюсюлманска групировка в Шри Ланка, която миналата година бе заподозряна във вандализъм срещу будистки обекти. Най-малко 182 души бяха убити в шест бомбени атаки в неделя, включително и в три църкви. По данни на полицията са избухнали общо шест експлозии - три в църкви и три в хотела, всички на територията и околностите на столицата Коломбо.  ", "date": "2019.04.21", "title": "Полицията предупредила за атентата в Шри Ланка"}
{"url": "https://www.standartnews.com/sport/karanotov-s-pobeda-v-seres-390216.html", "text": "Ангел Караньотов с “Дукати” записа нова победа в източно- европейския шампионат по мотоциклетизъм на писта, който се проведе на трасето край Серес. Пилотът на “Оувърдрайв рейсинг тийм” победи в четвъртия кръг  големия си съперник в клас “Супербайк” Мартин Чой (ЕКО БМВ рейсинг тийм, Ямаха). Караньотов стартира от първо място и бе преследван плътно от Чой до петата обиколка, когато обаче състезателят на БМВ излезе от пистата и се върна зад Боди Едие (Канада, Ямаха) и Роберт Мурешан (Румъния, Ямаха). Пилотът на “Дукати” задържа позицията си и в крайна сметка спечели и втория дуел с Чой за уикенда, а следващите два са предвидени за края на май в Румъния. В клас “Суперспорт”борбата за първото място между Милен Георгиев (КИДА Моторспорт, Ямаха) и Димитрос Каракостас (Гърция, Хонда) също беше изключително оспорвана. Представителят на домакините поведе от старта, но българинът го изпревари в петата обиколка и задържа преднината си до последната. Каракостас обаче излезе на първата позиция три завоя преди края и пресече финалната линия с 0.2 секунди пред Георгиев. Трети на 9.7 секунди зад победителя финишира Пламен Петров (Зедмото, Ямаха).", "date": "2019.04.21", "title": "Караньотов с победа в Серес"}
{"url": "https://standartnews.com/svyat/zelenskiy-otnese-globa-no-vodi-s-ogromen-avans-v-ukrayna-390207.html", "text": "Очертаващият се като сигурен следващ президент отнесе глоба в разгара на изборния ден, защото сутринта показа на журналистите попълнената си бюлетина си, което е нарушение на закона и се приема за агитация. Полиция дойде в щаба на Зеленский и го санкционира на място. \"Журналистите ме помолиха и аз я показах без дасе замисля\", оправда се Зеленский, но кротко подписа наказателното постановление. \"Добре, законът си е закон, наруших го\", примирено заяви Зеленский.", "date": "2019.04.21", "title": "Зеленский отнесе глоба, но води с огромен аванс в Украйна"}
{"url": "https://standartnews.com/svyat/kralitsa-elizabet-na-tsrkva-za-chrd-41-salyuta-za-neya-390213.html", "text": "Британската кралица Елизабет Втора, която е на престола рекордните 67 години, посрещна своя 93-и рожден ден навръх Великден. Тя присъства на празничната служба в Уиндзорския дворец. Нейно Величество беше придружена от членове на кралското семейство, сред които внуците й принцовете Уилям и Хари и съпругата на Уилям Катрин. Елизабет Втора носеше палто в цвят мента и шапка в същия цвят, пристигайки в готическия параклис от 14 век \"Сейнт Джордж\". Съпругата на принц Хари, Меган Маркъл, не бе сред присъстващите, тъй като в скоро време тя очаква първото си дете. Херцозите на Съсекс поздравиха кралицата в Туитър: \"Честит рожден ден, Ваше Величество. Хари и Меган Ви желаят един прекрасен ден!\". Постът на херцозите беше придружен от черно-бяла снимка от младите години на Елизабет Втора. Рожденият ден на кралицата бе отбелязан с 41 топовни гърмежа по време на военен парад в Хайд парк в близост до Бъкингамския дворец - главната резиденция на монарха. Подобни салюти имаше също в кралския парк в Уиндзорския дворец и в Лондонската кула. 21 април е действителната рождена дата на Елизабет Втора, като повече тържества са планирани през месец юни, когато се отбелязва официално рожденият й ден.", "date": "2019.04.21", "title": "Кралица Елизабет на църква за ЧРД, 41 салюта за нея"}
{"url": "https://standartnews.com/svyat/shestima-blgari-sred-krvaviya-ad-v-shri-lanka-390195.html", "text": "  Шестима българи са се оказали в епицентъра на атентатите, които окървавиха католическия Великден в Шри Ланка. Сънародниците ни са един от пострадалите хотели - Shangri La Hotel, но са в безопасност, увериха от Външно министерство. Те са в постоянна връзка с посолството ни в Делхи и при необходимост ще получат пълно съдействие. По информация на мисията ни в Индия към 12:00 ч. няма данни за пострадали български граждани при терористичните атаки в три църкви и три хотела в Шри Ланка. Взривни устройства бяха задействани в църквите Kochikade Church, Katuwapitiya Church и Church in Batticaloa, както и в хотелите Shangri La hotel, Cinnamon Grand Hotel и Kingsbury Hotel. След нови два взрива жертвите вече са 185 души, от които 35 са чужденци, съобщиха междувремено световните агенции. Посолството на Република България в Делхи е в постоянен контакт по линия на местното консулско сътрудничество с посолството на страните от ЕС в Делхи, където се подава актуална информация от Коломбо, в тази частност и от Делегацията на Европейския Съюз (ДЕС). Препоръчително е българските граждани в Шри Ланка да избягват места, в които се провеждат религиозни прояви или в близост до религиозни храмове, а също и да проявават предпазливост, ако са в близост до големи събирания на хора, протести или демонстрации. При нужда, българските граждани могат да се свържат с посолството на Република България в Делхи на тел.: + 91 11 26115549; +91 11 26115550 или при извънредна ситуация и в извън работно време на тел.: + 91 9910999498. Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.", "date": "2019.04.21", "title": "Шестима българи сред кървавия ад в Шри Ланка"}
{"url": "https://standartnews.com/svyat/vott-v-ukrayna-gola-naletya-na-zelenski-toy-pee-khitove-na-eminem-390199.html", "text": "Гола активистка на движението Femen се опита да нападне фаворита в днешния президентски вот в Украйна Владимир Зеленский преди да гласува, съобщи \"112 Украина\". \"Спрете да изнасилвате държавата\" и \"Не избирайте котка в чувал\", викала жената, която била спряна от охраната. Комикът Зеленский пусна бюлетина в една от киевските изборни секции. \"Не знам каква бе сутринта за вас, нашата е хубава (. . .) Жена ми пусна Еминем за настроение\", каза той пред журналисти и по тяхна молба им изпя на английски няколко фрази от творбите на американския рапър. \"Всичко ще е наред, ще ги бием всичките\", увери кандидатът. Той съобщи, че отива при своя екип, заедно с който ще анализира довечера изборните резултати. Неговият съперник на балотажа и настоящ президент Петро Порошенко пък посети заедно със своята съпруга и един от синовете им Михайловската Златовърха катедрала в едноименния киевски манастир - главния храм на Православната църква на Украйна, призната за автокефална от Вселенската, но не и от Московската патриаршия. Заобиколени от бодигардове, тримата присъстват на богослужение, водено от предстоятеля на ПЦУ митрополит Епифаний. Над 130 000 служители на реда бдят за сигурността по време на днешния втори тур от президентските избори в Украйна, съобщи вътрешният министър Арсен Аваков. До урните не са допуснати украинските граждани, които в момента са в Русия, както и жителите на контролираните от сепаратистите източни райони.", "date": "2019.04.21", "title": "Вотът в Украйна: Гола налетя на Зеленский, той пее хитове на Еминем"}
{"url": "https://standartnews.com/svyat/klount-stana-kral-zelenskiy-e-noviyat-prezident-na-ukrayna-390220.html", "text": "Комикът Владимир Зеленский е новият президент на Украйна! Той спечели със съкрушителен аванс балотажа срещу сегашния държавен глава Петро Порошенко. Към 20 часа националният екзит пол даваше резултат от над 73 % срещу близо 27 на сто, предаде УНИАН. В щаба на 41-годишния шоумен гръмнаха шампанското веднага след края на изборния ден, който премина без ексцесии и при 62 на сто избирателна активност. Зеленский наистина стана всенароден любимец със своите скечове и комедии, а прозвишето на Порошенко е Шоколадовият крал заради сладкарския му бизнес, който го направи милионер далеч преди да нагази в политиката. \"Няма да има някакъв патос, просто искам да кажа \"Благодаря!\" на моите родители за подкрепата, на моята съпруга - за силата и издръжливостта, на украинците, които ме подкрепиха - благодаря, на тези, които направиха друг избор - обещавам, че никога няма да ви подведа\", каза Зеленский пред своите привърженици. Победеният Порошенко призна поражението, но заяви, че няма да напуска политиката. Той написа в Туитър, че неговият отбор ще продължи да защитава курса към ЕС и НАТО, донесъл безвизов режим на украинците, да поддържа армията и налагането на закона за държавния език, който ще задължи всички граждани да говорят на украински на всички официални места. Другите акценти за вече бившия президент е да защитава независимата украинска църква и международната коалиция срещу Русия. Зеленский спечели разгромната победа на вълната на всеобщото разочарование от прояждащата властта корупция, рязкото обедняване и продължаващия конфликт с проруските сепаратисти в източната част на страната, отбелязаха световните агенции. Новият държавен глава вече стана президент, но в главната роля на комедийния сериал „Слуга на народа”, който тръгна още през 2015 г. В него той играе ролята на учителя по история Василий Голобородко, който излива гнева си от ситуацията в страната. Ученик от класа заснема монолога му с телефона си и пуска клипа в интернет, където той получава милиони гледания. Голобородко веднага става много популярен. Убеден е от учениците си да се кандидатира за президент и даже печели, справяйки се с олигарси и корумпирани политици. В момента върви третият сезон на сериала, чийто слоган по ирония на съдбата  е „История на следващия президент“.  Зеленский става популярен още през 90-те години на миналия век, когато участва във Висшата лига на \"Клуб на веселите и находчивите\" (КВН) - хумористична телевизионна игра в Русия, в която един срещу друг се изправят отбори от различни градове или университети, като представят скечове и импровизации, а жури оценява и определя победител. Днешния кандидат-президент се пробва още като ученик, сменя няколко тима,  а последният се казва „95-и квартал“. Така се нарича кварталът в родния му Кривой Рог, промишлен град в Украйна.  Владимир се появява на бял свят на 25 януари 1978 г. в семейство на професор, преподавател по икономика. Той е командирован в Монголия, когато синът му е на 6 години. Така Владимир учи от първи до четвърти клас във втория по големина монголски град Ерденет, известен със залежите си от медна руда. Тук малчуганът свиква да общува с деца от най-различни съветски републики, което му създава манталитета на човек, „сделан в СССР” - доста неприсъщ на днешните яростни украински националисти.   След завръщането на семейството в Кривой Рог, Владимир се записва в училище със засилено изучаване на английски. Още тогава става ясно, че Вова е многостранен талант. Той е китарист в училищната група, свири на пиано, посещава кръжока по танци. В началото набляга и на спорта, покрива първи разряд като щангист, но бързо се отказва, защото се бои, че ще остане нисък. В по-горните класове участва в ученическия театър \"Безпризорник\", където играе в спектакли по творби на любимците му Чехов и Достоевски. Обича да ходи на кино, почитател е на Ал Пачино, Роберт Де Ниро, Дъстин Хофман и Антъни Хопкинс. Като ученик мечтае да стане дипломат, но в крайна сметка записва право и се дипломира като юрист. Но шоуто го влече повече, а и в КВН той е сред най-популярните участници. Скандал с дългогодишния водещ на предаването - Александър Масляков, обаче го принуждава да зареже \"лигата на веселите и находчивите\" и да се върне в Украйна. С началото на новия век започва и неговият възход като комик, тв водещ и продуцент. В края на 2003 г. украинският тв канал „1+1“ подслонява отбора на Зеленский „95-и квартал“. През следващата година започва да се излъчва шоуто „Вечерний квартал“, чийто идеолог, автор, режисьор и водещ е Зеленский. Той вече е съсобственик на студио „Квартал-95“, което пуска няколко предавания и филми. Междувременно печели украинската версия на Dancing with the stars в тандем с двукратната световна шампионка по танци Алена Шоптенко.  Това го прави най-търсеният участник в шоу програми и водещ на концерти и предавания, включително в Русия. Успява да се снима в няколко филма, сред които и руска версия на \"Тримата мускетари\", където влиза в ролята на Д'Артанян. През 2011 г. Владимир води заедно с Филип Киркоров руската версия на X-factor, а две години по-късно е водещ и на музикалното шоу „Хочу V ВИА Гру“. През 2003 г. се жени за своята съученичка Елена Кияшко след 8-годишна връзка. На 15 юли 2004 г. се ражда дъщеря им Александра, която на 10 години дебютира в киното като партньор на баща си във филма \"Осем нови срещи\". На 21 януари 2013 г. се ражда и синът Кирил. Зеленский дълго време страни от политиката, но след Оранжевата революция през 2013 г. подкрепя окървавения митинг на площад \"Майдан\" в Киев. По-късно изнася концерти пред украински военни, участвали в бойните действия в Донбас. През 2015 г. дарява един милион гривни на батальоните, воюващи със сепаратистите. Анексията на Крим от Русия го докарва до ярост, защото това е любимото му място за летуване. В предизборната си кампания Зеленский обеща да даде властта в ръцете на народа чрез референдуми, да изкорени корупцията, да вдигне заплатите и пенсиите, да построи хубави пътища. И най-важното - да спре войната със сепаратистите в Източна Украйна, при това само с преговори.  Всичко звучи прекрасно, но комикът ловко избягва отговора на въпроса как смята да постигне всичко обещано.  Според анализаторите, големият му коз е, че е алтернатива на досегашните политици, проядени от корупция. Привлича всички, които жадуват за промени в управлението и са недоволни от застоя в икономиката. Най-запалените му фенове са младите избиратели, увлечени от харизмата му на комик, хаплив и ироничен по неподражаем начин, който може да постави всеки на мястото му. Големият грях, който се опитват да припишат на комика, е, че той е марионетка на изпадналия в немилост олигарх Игор Коломойски. Като губернатор на Днепропетровск той не допусна проруските сепаратисти да овладеят региона, но после се се скара с властта в Киев. Негова собственост е тв каналът \"1+1\", по който върви шоуто на Зеленский. Коломойски е смъртен враг на Порошенко, защото неговата Приватбанк - най-голямата частна банка в Украйна, беше национализирана при управлението и с личното участие на сегашния президент. Сега Коломойски, който притежава нефтени и авиокомпании, живее в Израел и Швейцария. Наскоро съдът отмени решението за национализация на Приватбанк, което се прие като реверанс към новия президент. Зеленский твърди, че гражданите сами трябва да определят задачите на властта чрез референдуми. Той обещава всеки бизнесмен да може да легализира доходите си срещу 5% от тях и да превърне Украйна в световен лидер в производството на екохрани. Зеленский ще настоява за предсрочни парламентарни избори. В момента украинската Върховна рада се контролира от партията на Порошенко, а следващите избори са в края на октомври. Новоизбраният президент вече започва да сформира структури по места на своята партия \"Слуга на народа\". ", "date": "2019.04.21", "title": "Клоунът стана крал! Зеленский е новият президент на Украйна"}
{"url": "https://standartnews.com/sport/barsa-s-klyuchov-uspekh-za-titlata-video-390167.html", "text": "Барселона постигна важна победа, която го приближи към спечелването на 26-ата титла в испанската Ла Лига, надвивайки с 2:1 гостуващия Реал Сосиедад в мач от 33-ия кръг на испанския шампионат. Баските дадоха сериозен отпор на „блаугранас”, но класата на Барса си каза думата. Първо Клеман Ленгле откри резултата на „Камп Ноу” в 45-ата минута, а Хуанми изравни в 62-ата. Радостта на Реал Сосиедад трая точно две минути, когато Жорди Алба отново възвърна актива на каталунците и успехът бе подпечатан. Така Барса се откъсна отново на девет точки пред преследвача Атлетико Мадрид, който е с 68 пункта. До края на кампанията в Испания остават точно пет кръга, а големите мисли на Барса са насочени към полуфиналите в Шампионската лига, където го очаква английския Ливърпул.", "date": "2019.04.21", "title": "Барса с ключов успех за титлата (ВИДЕО)"}
{"url": "https://standartnews.com/sport/nadal-zagubi-v-monte-karlo-video-390168.html", "text": "Италианският тенисист Фабио Фонини постигна знакова победа на полуфиналите на Мастърс Монте Карло, надвивайки в два сета – 6:4, 6:2, Рафаел Надал в драматичен мач за час и 37 минути игра. Мачът стартира с великолепен сервис-гейм от Надал, който обаче бе спечелен от Фабио Фонини и първият пробив бе факт. В последвалия гейм обаче Надал върна пробива и изравни ситуацията на корта в Княжеството. Все пак последва нов пробив от Фонини и отново моментален рибрейк от Надал, за да продължат двамата да играят до 4:4 наравно. Все пак италианецът взе подаването на Надал в деветия гейм, като този път нямаше връщане на пробива и Фонини затвори сета при 6:4. Втората част стартира паметно за Фабио Фонини, който спечели пет безответни гейма срещу 11-кратния шампион в Монте Карло. Все пак Фонини пропиля три мачбола, за да затвори мача при 6:0, но Надал върна единия пробив, като в крайна сметка Фонини приключи мача при 6:2. Така серията от 18 поредни мача за Краля на клея в Монако приключи. Отделно Фонини се присъедини към впечатляващ квартет, който е успявал да „вземе скалпа” на Надал в Монте Карло – Новак Джокович на два пъти и по един път Давид Ферер и Гуидо Пея.", "date": "2019.04.21", "title": "Надал загуби в Монте Карло (ВИДЕО)"}
{"url": "https://standartnews.com/sport/bayern-se-izmchi-s-verder-video-390169.html", "text": "Байерн дълго се мъчи, но взе важната победа по пътя си към осмата поредна титла. Баварците бяха близо до издънката в домакинството на Вердер, но в крайна сметка успяха да измъкнат трите точки за минималния успех с 1:0.  Неочакваният герой за хегемона в Бундеслигата беше защитникът Никлас Зюле, който отбеляза жизненоважното попадение, но не и без помощта на играча на \"бременските музиканти\" Дейви Клаасен, в чието тяло се отклони топката, за да се оплете в мрежата на Иржи Павленка.  Така тимът на Нико Ковач записа 22-а победа в 30 мача от началото на сезона и продължава да поддържа аванс пред единствения преследвач Борусия Дортмунд. Ако спечелят всичко до края на сезона, баварците отново ще са шампиони, каквато е и целта им.", "date": "2019.04.21", "title": "Байерн се измъчи с Вердер (ВИДЕО)"}
{"url": "https://standartnews.com/svyat/pod-30-glasuvat-za-prezident-v-makedoniya-390217.html", "text": "Трима професори са кандидатите за държавен глава В следобедните часове на изборите за президент в Северна Македония избирателната активност е била 28.9 %, съобщава македонската Държавна избирателна комисия. Активността е малко по-висока от тази на референдума за промяната на името, но и по-ниска от избирателната активност на предишните президентски избори през 2009 и 2014 г. По-активно е гласуването в районите с албанско население, докато македонците гласуват по-слабо в сравнение с предишните избори, показва статистиката. Това са първите избори, след като съседката ни промени името си, а интригата е голяма, защото в тези избори Северна Македония гласува не само за президент, но и за политиката на управляващите, която отвори страната за ЕС и НАТО, но с цената на промяната на името на държавата. Трима професори са в битка за президентсткото място - Стево Пендаровски - издигнат от управляващата СДСМ и коалиционния ѝ партньор – албанската партия с лидер Али Ахмети, Гордана Силяновска - издигната от опозиционната ВМРО-ДПМНЕ, и Блерим Река - издигнат от опозиционните албански партии. По всичко личи, че днес няма да има избран президент, тъй като за да стане това, за един от кандидатите трябва да са гласували повече от половината от хората в избирателните списъци. Държавната избирателна комисия в Северна Македония очаква да обяви резултатите от гласуването доста по-рано от обикновено, защото ще получава данните най-напред по електронен път чрез мобилно приложение. Балотажът ще бъде на 5 май.", "date": "2019.04.21", "title": "Под 30% гласуват за президент в Македония"}
{"url": "https://standartnews.com/sport/yuventus-grabna-titlata-s-avtogol-video-390170.html", "text": "Ювентус спечели предсрочно своята 35-а шампионска титла на Италия. „Старата госпожа” стори неизбежното 5 кръга преди края, като победи един от най-яростните си врагове на домашната сцена – Фиорентина. У дома момчетата на Масимилиано Алегри триумфираха с 2:1, а това им беше достатъчно, за да завоюват безпрецедентно 8-о поредно скудето. Тази поредица няма аналог не само в Италия, но изобщо в топ 5 първенствата на Стария континент. До голяма степен „виолетовите”  поднесоха рекорда на тепсия, тъй като победното попадение в мача всъщност беше автогол на техния капитан Херман Пецела.", "date": "2019.04.21", "title": "Ювентус грабна титлата с автогол (ВИДЕО)"}
{"url": "https://standartnews.com/svyat/napadeniya-vrkhu-religiozni-institutsii-v-sveta-prez-2018-2019-390192.html", "text": "Стрелят по време на служби 2019 На 21 април в Шри Ланка избухнаха експлозии в три католически църкви в предградието на Коломбо Котахена, в градовете Негомбо и Батикалоа. Според местния телевизионен канал News 1 броят на загиналите е 185 души, повече от 500 са ранени. Правителството на Шри Ланка, начело с министър-председателя, провежда извънредно заседание. На 15 март вследствие на стрелба в две джамии в Крайстчърч в Нова Зеландия 50 души загинаха, повече от 50 бяха ранени. Полицията унищожи няколко импровизирани взривни устройства, открити в колите. На 30 януари неизвестно лице хвърли граната в джамия в град Замбоанга на остров Минаданао (Филипини). Най-малко двама души загинаха, четирима бяха ранени. На 27 януари избухнаха експлозии в близост до църква в провинция Сулу на остров Холо (Филипини). Едното взривно устройство избухна на входа на църквата, а второто - вътре. Според полицията в резултат на експлозиите са убити 20 души (пет войници и 15 цивилни), а броят на ранените е 111 души. Терористичната група IG * пое отговорността за нападението. 2018 На 27 декември две неизвестни лица нападнаха католическа църква във Виена. Според очевидци се чули изстрели, като преди това ставало дума за обир. Според медиите от 8 до 15 души са били тежко ранени, полицията е съобщила за пет пострадали свещеници (един от тях е сериозно ранен). На 11 декември в град Кампинас (щат Сао Пауло, Бразилия) нападател, въоръжен с пистолет и револвер 38 калибър, нахлул в катедралата по време на литургия, стрелял и след това се самоубил пред олтара. Пет души загинаха. На 23 ноември след експлозия в джамия в провинция Хост в Афганистан по време на джума-намаз (задължителна мюсюлманска молитва в петък) 12 войници загинаха, 33 души са ранени. На 15 ноември най-малко 42 души бяха убити при терористична атака срещу католическата катедрала „Свещеното сърце“ в Алиндао в Централноафриканската република. Според неофициални данни броят на жертвите можел да достигне 100. Много от убитите били бежанци, които се криели в църквата. На 27 октомври в Питсбърг (Пенсилвания, САЩ) нападнаха синагога, докато хората се събирали за церемонията. Според съобщения в медиите, стрелецът е влязъл в сградата и, викайки антисемитски лозунги, е започнал да стреля. Когато полицията пристигнала, последвала престрелка. По-късно нападателят се предал на правоприлагащите органи. В резултат на това 11 души загинаха, още шест, включително четирима полицаи, бяха ранени. На 3 август двама атентатори самоубийци бяха взривени в джамия в град Гардез, провинция Пактия, Афганистан. Преди да активират взривните устройства, те взривили няколко гранати. По време на нападението в сградата е имало около 600 души. В резултат на това загинаха 30 души, 81 души бяха ранени. На 4 юни атентатори самоубийци нападнаха джамия в Диф в Нигер. Загинаха шестима души, 37 бяха ранени. На 19 май четирима бойци проникнаха в църквата на Архангел Михаил в центъра на Грозни (Чечня), за да я превземат. По време на нападението двама полицаи от полицейския участък в Саратовска област, които били охрана, и един от енориашите са убити, а още двама полицаи - ранени. По време на спецоперация всичките четирима бойци бяха унищожени. На 6 май след експлозия в джамия в провинция Хост в източната част на Афганистан 17 души бяха убити, а 34 души ранени. На 1 май, във въоръжено нападение над църквата Нотр Дам де Фатима в столицата на Централноафриканската република (ЦАР), Банги са убити най-малко 15 души и около 100 са ранени. На 1 май според официалните данни най-малко 27 души загинаха в резултат на нападение срещу джамия в град Муби (щата Адамава, Нигерия). Според очевидци, жертвите можели да бъдат много повече. Бомбените атентати бяха организирани от атентатори самоубийци по време на вечерни молитви. На 18 февруари по време на нападението срещу църквата \"Св. Георги\" в Кизляр (Дагестан), организирано от 22-годишния Халил Халилов, бяха убити пет възрастни жени, четирима бяха хоспитализирани, нападателят беше елиминиран. На 11 февруари човек, въоръжен с меч, нападнал католическа църква в град Джокякарта на индонезийския остров Ява, четирима души бяха ранени. На 23 януари в Либия, Бенгази, два минирани автомобила избухнаха на интервал от половин час близо до най-голямата джамия в града. Нападението бе в момент, в който вярващите напускали сградата след молитва. 41 души са загинали, повече от 80 са ранени. Взривът уби ръководителя на следствения отдел на командването на либийската армия Ахмед Ал-Фейтари. На 13 януари мъж под въздействието на алкохол и наркотици атакува с нож енориашите в църква в предградието на мексиканската столица Екатепек. Според съобщения в медиите, той първоначално е ранил с нож двама души в къщата, където е живеел, близо до църквата. Опитвайки се да избяга от местопрестъплението, той нахлул в храма. Енориаши и служители се опитали да го задържат, в резултат на което един от свещениците бил убит, други двама ранени.", "date": "2019.04.21", "title": "Нападения върху религиозни институции в света през 2018-2019"}
{"url": "https://standartnews.com/sport/sportt-po-tv-za-21-april-390183.html", "text": "18,30 Спорт ТОТО 17,00 Водна топка: Финал на държавното първенство, мъже (пряко) 18,50 Баскетбол: Мач на звездите в Националната баскетболна лига (пряко) 17,50 Спорт тото 17,30 Футбол, България, Първа лига: Верея - Етър; 20,00 Берое - Черно море (пряко) 22,30 Баскетбол: Мач от НБА (пряко) 15,30 Футбол, Англия, Висша лига: Евертън - Ман Юн; 18,00 Кардиф - Ливърпул (пряко) 22,00 Футбол, Франция, Лига 1: ПСЖ - Монако (пряко) 16,00 Футбол, Франция, Лига 1: Тулуза - Лил (пряко) 18,00 Футбол, Англия, Висша лига: Арсенал - Кристъл Палас (пряко) 20,30 Баскетбол, Испания: Морабанк Андора - Сарагоса (пряко) 15,30 Тенис: ATP 1000 Монте Карло, Финал (пряко) 17,45 Футбол, Холандия, Ередивизи: ПСВ - АДО Ден Хааг (пряко) 22,00 Хокей на лед: NHL (пряко) 23,00 Футбол, САЩ, МЛС, Ди Си Юнайтед - Ню Йорк Сити (пряко) 13,00 Футбол, Испания, Ла Лига: Леванте - Еспаньол; 15,00 Хетафе - Севиля; 17,15 Реал М - Атлетик Б; 19,30 Виляреал - Леганес; 21,45 Бетис - Валенсия (пряко) 02,15 Футбол, САЩ, МЛС: Лос Анджелис - Сиатъл Саундърс (пряко) 21,15 \"Спорт в обектива\" 19,00 Волейбол, Италия, Серия А: Плейоф (пряко) 12,00 и 20,30 Снукър: Световно първенство в Шефийлд, втори ден (пряко) 15,00 Колоездене: Обиколка на Турция, шести етап (пряко) 16,15 Колоездене: Амстел Голд (пряко) 08,00 Мотоциклетизъм: 24 часа на Льо Ман (пряко) 16,30 Футбол, Германия, Първа Бундеслига: Фрайбург - Борусия Д; 19,00 Херта - Хановер (пряко)", "date": "2019.04.21", "title": "Спортът по тв за 21 април"}
{"url": "https://standartnews.com/sport/strakhotna-kaleyn-v-tashkent-video-390171.html", "text": "Прекрасната грация от националния тим на България по художествена гимнастика (индивидуално) Боряна Калейн спечели сребърен медал от многобоя на Световната купа в Ташкент (Узбекистан). Така само 2 седмици след бронза в борбата за абсолютната титла в Пезаро (Италия), Калейн се окичи с още едно отличие. Гимнастичката ни натрупа сбор от 76.500 точки след изпълнение на четирите си композиции, което ѝ отреди второто място. Най-висок резултат Буба постигна обръч - 20.950 точки. За топката ѝ съдиите дадоха 20.200, което бе и втората по сила оценка. 19.700 точки младата ни грация получи за изпълнението си на бухалки. 15,650 бе оценката на Калейн на лента заради възел и използване на резервен уред. Другата ни представителка Невяна Владинова показа много стабилна игра. След сбор 73.950 се нареди пета. Най-висок резултат чаровната плевенчанка и кралица на отминалия турнир \"Арена Армеец\" постигна на бухалки - 19.750 точки (втора по сила оценка). 18.550 точки съдиите дадоха за обръча на Владинова, а 18.000 за топката. Невяна получи втора по-сила оценка на лента - 17.650 точки. Титлата в многобоя спечели абсолютната шампионка от Световната купа в София – Александра Солдатова от Русия със сбор 78.100. Бронзът е за сънародничката ѝ Анастасия Гузенкова – 75.500 точки. Индивидуалната надпревара на Световната купа в Ташкент продължава и в неделя, а нашите грации ще се борят за медалите и в четирите финала на отделните уреди. ", "date": "2019.04.21", "title": "Страхотна Калейн в Ташкент (ВИДЕО)"}
{"url": "https://standartnews.com/sport/treti-igrach-na-betis-be-ograben-390186.html", "text": "Уилиам Карвальо се превърна в поредния футболист на Реал Бетис, който става жертва на грабеж през последните дни. Домът на португалския футболист е бил ограбен в началото на седмицата, съобщава „ABC“. Карвальо е подал жалба в полицията за грабежа и вече е започнато разследване. Това е третият играч на Бетис, който подава сигнал за кражба до полицията през последните десетина дни. През 2008 година играчите на Севиля станаха жертви на верижни атаки от крадци. Седем от домовете на футболистите бяха ограбени. Сред тях бе и вратарят Палоп, както и нападателят Луиш Фабиано.", "date": "2019.04.21", "title": "Трети играч на Бетис бе ограбен"}
{"url": "https://standartnews.com/sport/krasen-kralev-otkri-profesionalnata-boyna-gala-vecher-senshi-390187.html", "text": "Министърът на младежта и спорта Красен Кралев откри професионалната бойна гала вечер Senshi, която се проведе в зала “Арена Армеец”. “За мен е огромна чест и удоволствие да приветствам всички приятели на бойните спортове, треньори, състезатели и гости на професионалната бойна гала вечер Senshi, която организираме. Имаме възможност да видим най-добрите бойци по кикбокс, муай тай и карате киокушин в света. За наше щастие сред тях има много българи”, каза министър Кралев и благодари на организаторите, които направиха така че да има поредица от подобни събития в цялата страна, за да може бойните спортове да се популяризират. “Всички знаем, че бойните спортове се радват на огромна популярност сред подрастващото поколение в България. Огромни благодарности към всички треньори и състезатели, които популяризират ценностите на българския спорт, защото именно те помагат агресията в училищата да бъде намалена и създават едно ново поколение, от което България има нужда – силни духовно, психически и физически млади българи”, допълни спортният министър. Красен Кралев специално връчи купата българина Кристиян Георгиев, който убедително завоюва победата в битка по киокушин и спечели с единодушно съдийско решение срещу Маркос Зинхани от Бразилия. Публиката в зала “Арена Армеец” стана свидетел на изключително оспорвани и тежки битки, зрелищно шоу и много изненади на второто издание на бойните гала вечери Senshi. Специален гост на галата бе кикбокс легендата Петер Артс, който дойде в България заедно с четиримата си най-добри бойци. Трима от тях премериха сили с български кикбоксьори. Големият бой за вечерта бе за Световната титла на световната организация по кикбокс WAKO PRO. За нея един срещу друг на ринга се изправиха капитанът на националния отбор по кикбокс Атанас Божилов – Наката, и Макс Сподаренко – многократен шампион на Беларус, носител на световна купа по кикбокс и най-добрият К-1 боец за 2018 година. И двамата са изключително технични и бързи състезатели, стратези на ринга. Срещата им се разигра в 5 рунда и българинът успя да надделее, което му отсъди и Световната титла на WAKO PRO. Владимир Вълев-Питбула, който беше досегашният му носител, връчи на Божилов тържествено пояса на ринга на Senshi", "date": "2019.04.21", "title": "Красен Кралев откри професионалната бойна гала вечер Senshi"}
{"url": "https://standartnews.com/sport/oshche-edin-srebren-medal-za-kaleyn-390185.html", "text": "Българската гимнастичка Боряна Калейн продължава със силното представяне по време на Световната купа в Ташкент. Сребърната медалистка от многобоя на турнира в Узбекистан спечели още един медал със същия блясък във финала на топка. Междувременно Невяна Владинова се нареди пета.  Изпълнението на динамичната композиция на Калейн бе оценено на 20.400 точки, което ѝ отреди второто място зад Александра Солдатова от Русия. Носителката на абсолютната титла в надпреварата получи 20.800 и прибави още един златен медал към колекцията си. Сънародничката на Солдатова Анастасия Гузенкова се класира трета с 20.300 точки. Другата представителка на България Невяна Владинова допусна грешка и получи 18.150 точки за атрактивното си и танцувално съчетание на топка. Това бе пета по-сила оценка.По-рано във финалите на обръч Неви отново завърши на петата позиция след 19.300, докато Калейн остана осма след неточности и резултат 17.350. Индивидуалната надпревара на Световната купа в Ташкент продължава с финалите на лента и бухалки. Грациите на България ще играят и на двата уреда. ", "date": "2019.04.21", "title": "Още един сребърен медал за Калейн"}
{"url": "https://standartnews.com/svyat/zatvorikha-letishcheto-v-bali-zaradi-vulkan-390223.html", "text": "Вулканът Агунг, каойто е най-големият на остров Бали, отново се събуди, съобщава Straitstimes. Агунг е изхвърлил пепел на 2 км височина тази нощ в 3.21 часа местно време, съобщават местните власти.  Изригването стана причина да бъдат отменени всички полети до международното летище на острова. Опасността е  определена за трето ниво от четири възможни. Местните жители са снабдени с маски за защита от вулканичната пепел. Около Агунг е отцепена 4-километрова зона за сигурност.  Летището в столицата Денпасар бе затворено и през юни 2018 г.,  след като пилот, който летял над местността, откривал следи от вулканична пепел на височина  около 8000 м., високи до 23 000 фута. Пепелта е опасна за самолетите, тъй като тя прави пистите хлъзгави и може да бъде засмукана в двигателите им.", "date": "2019.04.21", "title": "Затвориха летището в Бали заради вулкан"}
{"url": "https://standartnews.com/svyat/krvav-velikden-v-shri-lanka-8-vzriva-vzekha-nad-200-zhertvi-obzor-390225.html", "text": "Кървавият Великден в Шри Ланка взе над 200 жертви след като атентатори взривиха бомби в 5 църкви и три хотела. Поне на три места адските машини бяха задействани от самоубийци. Атаките станаха по време на празничните служби, когато храмовете бяха пълни с хора. Първите 6 бомби гръмнаха по едно и също време в страната, докато последните две - часове по-късно Късно вечерта беше разкрита и обезвредена още една бомба до летището в столицата Коломбо. Бдителни граждани забелязали подозрителен пакет на пътя, близо до аерогарата. Представители на полицията са обезвредили експлозива с контролиран взрив. 13 души до момента са задържани във връзка с атентатите, съобщиха вечерта от полицията в островната държава. Властите задържала микробус в столичния квартал \"Велавате\" по подозрение, че с него са превозвани експлозивите, с които са били извършени смъртоносните атаки, съобщава “Спутник нюз“. По- рано  премиерът Ранил Викремесинге съобщи за първите осем задържани, че са граждани на Шри Ланка. Викремесинге беше категоричен, че разследващите ще проверяват и “. \"Аз виждам сериозна атака, целяща да дестабилизира страната и икономиката. Решително осъждам нападенията, насочени срещу религиозни Институции и хотели\", каза премиерът. едващите 24 часа президентът на Шри Ланка Майтрипала Сирисена ще назначи специална комисия, която да разследва координираните бомбени атаки в островната държава. Комисията трябва да установи не само фактите около нападенията, но и причините и предпоставките за тях. На територията на цялата страна се извършват полицейски акции и обиски в търсене на отговорните за атентатите. Все още никой не е поел отговорност за атаките, но властите предполагат, че те са дело на една организация.  Загинали са петима британски граждани, сред които двама с двойно американско и британско гражданство. Трима индийци, трима датчани, двама китайци, двама турци, един холандец и един португалец са сред жертвите. Министерството на вътрешните работи на Шри Ланка съобщи, че девет чуждестранни граждани се водят за безследно изчезнали. 25 тела на жертви все още не са идентифицирани и има опасения, че те също са на чуждестранни туристи. Най-малко 215 души са били убити при нападенията срещу хотели и църкви, а ранените са повече от 500 Загиналите в столицата Коломбо, където са атакувани три хотела - “Шангри-Ла”, “Кингсбъри” и Cinnamon Grand Colombo, и черквата “Св. Антоний”, са най-малко 50 и растат. Още 67 души са убити в черквата “Св. Себастиан” в град Негомбо, който се намира непосредствено до столицата и има преобладаващо католическо население. 25 са намерили смъртта си при взрив в черква в Батикалоа, в източната част на острова. Представител на болницата в Батикалоа каза, че там са ранени 300 души. След първите 6 взрива нов избухна край зоологическата градина в столицата Коломбо, където загинаха най-малко двама души. Осмата експлозия стана в жилищен квартал в предградието Дематагода. Там бяха убити трима полицаи при спецакция срещу заподозрян, който взриви адска машина преди да бъде задържан. . Решението беше взето, за да се спре масовата паника и разпространението на фалшиви новини за атаките. Правителството беше категорично – достъпът до социалните мрежи и апликациите за текстови съобщение е само временно ограничен, и призова гражданите да запазят спокойствие и да спазват указанията на органите на реда. Главният полицейски началник на Шри Ланка е издал предупреждение за повишена тревога на територията на цялата страна още преди 10 дни за очаквани бомбени атаки, планирани от атентатори самоубийци в емблематични църкви в страната. Пуджут Джаясундара е изпратил предупреждението до високопоставени лица в правителството още на 11 април. Всички вечерни служби за католическия Великден в църквите в Шри Ланка бяха отменени, а училищата бяха затворени поне за 2 дни. Държавните авиолинии съобщиха, че пътниците ще бъдат допускани от полицията до летището, ако покажат билетите и паспортите си на пунктовете за проверка. Това е с “Тамилските тигри” преди 10 години. Християнски организации казват напоследък, че са тормозени от екстремистки настроени будисти. В страната с население от 21 милиона души живеят около 1,2 милиона католици. Будистите представляват около 70% от населението, 12% са хиндуисти, мюсюлманите са 10%, а 7% са християни. Редица световни лидери, сред които Доналд Тръмп, Ангела Меркел, Жан-Клод Юнкер, Реджеп Ердоган и Тереза Мей осъдиха атаките. Турският президент нарече нападението “атака срещу цялото човечество”, а германската канцлерка обяви, че тероризмът и варварството никога няма да победят. Президентът на САЩ предложи помощ на Шри Ланка. Той обяви, че с тъга и болка е научил новините за ужаса в Шри Ланка. “Оставям в ръцете на Бога трагично загиналите и се моля за всички, пострадали от това драматично събитие”, каза главата на Римокатолическата църква. Шестима българи са били в нападнатия хотел “Шангри-Ла”, но не са пострадали.  Премиерът Бойко Борисов, президентът Румен Радев и външната министърка Екатерина Захариева осъдиха атентатите в Шри Ланка. “Потресен съм от новината за ужасяващите атентати в църкви и хотели в Шри Ланка. Осъждам най-категорично тези жестоки актове на тероризъм, които не биха могли да бъдат оправдани с никакви каузи. Пожелавам бързо възстановяване на всички пострадали”, написа премиерът Борисов. Румен Радев изрази съболезнования на президента Майтрипала Сирисена. Държавният ни глава определи нападенията срещу религиозни храмове и невинни граждани като особено отвратителен и варварски акт. Захариева пък подчерта, че България осъжда по най-категоричен начин тероризма във всичките му форми, и вярва, че отговорните за тези атентати ще бъдат изправени пред правосъдието.    ", "date": "2019.04.21", "title": "Кървав Великден в Шри Ланка, 8 взрива взеха над 200 жертви (ОБЗОР)"}
{"url": "https://standartnews.com/sport/filadelfiya-khyustn-i-miluoki-s-klyuchovi-pobedi-v-pleyofite-video-390189.html", "text": "Джоуел Ембийд вкара 31 точки и взе 16 борби, а също така вкара и решаваща тройка 18 секунди преди края на мача, след като преодоля Майк Скот. Филаделфия спечели гостуването на Бруклин със 112:108 и е само на победа от класиране за полуфинал на Изток. Тобайъс Харис завърши с 24 точки, 8 борби и 6 подавания за победителите, които се стремят за втори пореден сезон да преодолеят този етап. Огромното предимство обаче се оказа завръщането на Ембийд, който се представи много силно, след като пропусна третата среща заради травма в лявото коляно. Така изваждането на Джими Бътлър в третата част заради наказание почти не се усети. Карис ЛеВерт вкара 25 точки, след като попадна в стартовата петица, а Джарет Алън и Д'Анджело Ръсел останаха с по 21. Денвър спечели като гост на Сан Антонио със 107:103 и изравни баланса на 2-2 победи, като Никола Йокич вкара 29 точки и взе 12 борби. Джамал Мъри добави 24, след като в първите два мача не беше на висота. ЛаМаркъс Олдридж завърши с 24 точки и 9 борби за Сан Антонио, а ДиМар ДиРоузън прибави 19 преди да бъде изваден от игра с наказание пет минути преди края. Петата среща от серията е в Денвър. Милуоки се справи с Детройт със 119:10 и е само на успех от прескачане на този етап. Крис Мидълтън беше най-точен с 20 реализирани и 9 борби. За домакините Блейк Грифин наниза 27 точки, а също така взе 7 борби и 6 асистенции, което се оказа недостатъчно за Пистънс. Грифин пропусна първите два мача заради разтежение на коляното, но днес показа класа. За Милуоки Брук Лопес и Ерик Бледсо добавиха по 19. Хюстън също е с 3-0 победи след като преодоля Юта със 104:101. Джеймс Хардън вкара само 22 точки, но 14 от тях в последната четвърт, което помогна много за победата. Той наниза тройка и след това добави два наказателни успешни 42.4 секунди преди сирената, когато направи резултата 101:97. След това Донован Митчел вкара два наказателни за Юта, а Хардън пропусна нов опит от тройката, дойде ред на Пи Джей Тъкър да спечели борбата. Той беше фаулиран, реализира двата пъти от наказателната линия и завърши мача с общо 12 точки. Крис Пол остана с 18 точки за Рокетс, а Клинт Капела с 11 и 14 борби.", "date": "2019.04.21", "title": "Филаделфия, Хюстън и Милуоки с ключови победи в плейофите (ВИДЕО)"}
{"url": "https://standartnews.com/sport/seynt-luis-na-polufinal-na-zapad-v-nkhl-video-390191.html", "text": "Джейдън Шварц вкара три гола, а вратарят Джордън Бинингтън спаси 18 удара при успеха на Сейнт Луис с 3:2 над Уинипег. Отборът от щата Мисури се класира за полуфинала на Запад с 4-2 в серията и очаква победителя от двойката Нешвил - Далас. Брайън Литъл и Дестен Бюфилиен се разписаха за Джетс, които опитаха да направят обрат след пасив от 0:3 в началото на третата част. Вратарят им Конър Хелебьок имаше доста повече работа и отрази 33 удара. С победата пък Блус стана първият отбор през тази година, който печели серията си у дома и се класира за полуфинал за трети път в последните четири години. А звездата на деня Шварц имаше едва 11 гола през сезона, сега вече е вкарал 4 в плейофите. Вашингтон взе преднина в плейофната си серия в НХЛ срещу Каролина, след като спечели домакинството в петия мач с 6:0 и поведе с 3:2 успеха. Никлас Бакстрьом се отличи с два гола и две асистенции, Алекс Овечкин добави едно попадение и още два паса, а вратарят Брейдън Холтби спаси всичките 30 удара по посока мрежата му. Брет Конъли, както и Ник Доуд от дузпа вкараха другите два гола за Кепитълс. Бакстрьом пропусна последните четири мача заради фрактура на палеца на дясната ръка, но се връща за любимия си период- плейофите. Александър Радулов и Джейсън Дикинсън вкараха по два пъти за успеха на Далас при визитата на Нешвил, завършила 5:3. Тимът от щата Тексас влезе в плейофите с уайлдкард, но води с 3-2 в серията срещу двукратния шампион в Централната дивизия. Тайлър Седжуин се отличи с гол и асистенция за победителите, които могат да се присъединят към други аутсайдери на полуфиналите- Калъмбъс и Колорадо. За Нешвил се разписаха Роко Грималди, Райън Йохансен и Кайл Търис.", "date": "2019.04.21", "title": "Сейнт Луис на полуфинал на Запад в НХЛ (ВИДЕО)"}
{"url": "https://standartnews.com/sport/svetoven-shampion-otkri-atletika-za-mladezhi-v-shabla-390214.html", "text": "Световен шампион даде старт на \"Атлетика за младежи\" в Шабла   Легендарният български спринтьор и световен шампион на 200 м Николай Антонов даде старта на петия сезон в популярната верига състезания за \"А1 атлетика за младежи\". Стартът тази година бе в Шабла. Пламен Аршев и Христина Койнова от варненския клуб „Супер спорт“ спечелиха убедително в студеното и ветровито време на стадиона в Шабла. Всички деца участвали в надпреварата бяха наградени от кмета на община Шабла Мариян Жечев и световния и европейски шампион на 200 м в зала Николай Антонов, като получиха грамоти и подаръци от един от партньорите на БФЛА – А1. „А1 Атлетика за младежи” е една от емблемите на нашето партньорство с Федерацията по лека атлетика и със сигурност е сред най-популярните спортни програми сред подрастващите в България, коментира Илияна Захариева, директор \"Корпоративни комуникации\" на най-големия български телеком А1. - Гордеем се с инициативата, защото тя дава път на онези, които след време ще представят страната ни на най-големите спортни форуми. Радвам се, че с „Атлетика за младежи” А1 за пореден път доказва, че държи на дългосрочните проекти, които носят положителна промяна. Всеки път се повтаряме, но е важно да се знае, че А1 ще продължава да подкрепя българския спорт, който както винаги се доказва като един от най-авторитетните посланици на страната ни по света”.  На старта в Шабла Аршев бе най-добър във трите дисциплини на състезанието със 7.5 на 60 м, 5.25 в скока на дължина и 2:29.6 на 800 м. Така той събра 233 точки на трибоя. Борбата бе за следвашите две места на почетната стълбичка, където Станислав Колев (Хеброс – Харманли) се наложи със 186 точки (8.0-4.79-2:40.7) срещу 184 точки на Даниел Ангелов (Дунав – Русе), който записа 8.2-4.77 и 2:36.2. Извън тройката със 181 точки остана Димитър Костадинов (Добруджа – Добрич) – 8.0-4.71 и 2:43.3. При момичетата Койнова също беше с класи над другите с 213 точки (7.9 на 60 м, 4.12 на скок дължина и 1:46.1 на 600 м). Съотборничката й Даная Захариева зае второто място със 191 точки (8.1-4.57-2:00.8), а Сияна Казанджиева (Черно море Атлетик – Варна) е трета със 186 (8.1-4.08-1:54.8). Следващият кръг на веригата е на 23 април (вторник) на Националния стадион „Васил Левски“ в София преди турнира „Цветанка Христова“.", "date": "2019.04.21", "title": "Световен шампион откри \"Атлетика за младежи\" в Шабла"}
{"url": "https://standartnews.com/sport/sporten-festival-sbra-nad-2000-v-sofiya-390215.html", "text": "Любителите на ърбан дисциплините се насладиха на уникално шоу на връх \r\nЦветница в Княжеската градина. Фестивалът „Спортувай в твоя град“ събра \r\nпред монумента на Съветската армия над 2000 участници и зрители на \r\nатрактивните градски спортове, така популярни напоследък сред младите. \r\nЧаст от тези дисциплини вече са включени в програмата на предстоящите \r\nолимпийски игри. \r\nНай-голям интерес фокусира първият фестивал по стрийт фитнес и фри рън. \r\nПрез целия ден най-добрите майстори в България показаха умения под \r\nпогледите и овациите на многобройните зрители и гости на феста. Сред тях \r\nбе и легендарният гимнастик Йордан Йовчев, носителят на 4 олимпийски \r\nмедала със своя спортен клуб „Street Work out Bulgaria“ от години върши \r\nапостолска работа в промотирането и развитието на стрийт фитнеса у нас. \r\nЙовчев откри фестивала „Спортувай в твоя град“ като благодари на \r\nСтолична община и „София – европейска столица на спорта“ за усилията и \r\nресурса отделяни в организацията на събития за масовия спорт, за \r\nфизическата активност сред паркове, градинки, близо до дома и офиса. От \r\nимето на кмета Йорданка Фандъкова участниците бяха поздравени от Анатоли \r\nИлиев, организационен секретар на София – евростолица на спорта и член \r\nна Управителния борд на ACES Europe. „Столична община продължава да има \r\nза свой приоритет предоставянето на повече възможности за спорт, за \r\nактивен и здравословен начин на живот на гражданите и гостите на града. \r\nЪрбан дисциплините са част от новата градска среда, те стават все \r\nпо-популярни и търсени от младите. Виждаме колко много хора се включват \r\nв активностите днес, а през септември ще организираме на същото място \r\nголям спортен празник „Ърбан зона София спорт“, с участието на няколко \r\nхиляди състезатели, сред тях над 400 гости от 12 държави,“ каза още \r\nИлиев. \r\nМного интересно бе и в зоната за паркура. Зрителите видяха уникални \r\nизпълнения от асовете на фрий ръна на специално изградена рампа. Всички \r\nрезултати може да се видят в страницата на Спортен клуб „Street Workout \r\nBulgaria“. Наред с това, всеки пристигнал на феста можеше безплатно да \r\nпробва акробатични умения при скокове върху въздушна възглавница. \r\nСуператракциите се допълваха от изпълненията на майсторите на \r\nюнисайкъла. Специално за феста от Швейцария бяха пристигали двама от \r\nнай-добрите на едно колело в света, мнозина пробваха за първи път да \r\nкарат моносайкъл под ръководството на специалистите, които организираха \r\nи състезание за непрофесионалисти. \r\nСред присъстващите беше новата млада звезда на българския спорт \r\nАлександра Фейгин, която прави истински фурор в световното фигурно \r\nпързаляне тази зима. Талантливата българка записа историческото 11-о \r\nмясто на Европейското първенство в Минск, след което се нареди на \r\nпрестижната 17-а позиция на Световното в Япония.  Тази година красивата \r\nспортистка е лице на инициатива „София – евростолица на спорта“. \r\nФестивалът „Спортувай в твоя град се организира за осма поредна година, \r\nкато в последните пет неизменно под егидата на „София – европейска \r\nстолица на спорта“. Той е част от богатата програма на инициативата, \r\nкоято тази година включва над 90 събития.", "date": "2019.04.21", "title": "Спортен фестивал събра над 2000 в София"}
{"url": "https://standartnews.com/sport/ronaldo-ostavam-v-yuventus-na-1000-protsenta-390190.html", "text": "Голямата звезда на Ювентус Кристиано Роналдо побърза да успокои феновете на отбора след историческата 8-а поредна шампионска титла на Серия А за „старата госпожа”. Триумфът през сезон 2018/2019 превърна португалеца в първия футболист, ставал шампион в Англия, Испания и Италия, а той от своя страна увери, че „на 1000 процента” остава при „бианконерите”. След разочароващата загуба с 1:2 от Аякс през седмицата веднага тръгнаха слухове за напрежение между 34-годишния португалец и клубните босове. Заговори се дори, че петкратният кавалер на „Златната топка” може и да не изпълни докрай своя договор. „Оставам в Ювентус, 1000 процента”, заяви Роналдо след спечеленото скудето. „По мое мнение изпращам много добър първи сезон и се адаптирах добре. Спечелихме скудетото и Суперкупата на страната, което определено не се постига лесно. След като спечелих титлите в Англия и Испания, вече мога да се похваля, че съм бил шампион и в Италия. Това е важно за мен и съм много доволен. Това бе една година на успех, доволни сме. Не можеш да печелиш през цялото време. Усетихме, че можехме да се представим и по-добре и искахме да спечелим, но само един тим може да триумфира в Шампионската лига.” „Следващият сезон ще бъде нова страница, феновете отново ще искат всичко, както и ние. Шампионската лига е важен трофей, но е толкова трудно да попаднеш в този турнир. Тук разполагаме с позитивен екип и вярвам, че сезонът ни беше добър”, допълни Роналдо.", "date": "2019.04.21", "title": "Роналдо: Оставам в Ювентус на 1000 процента"}
