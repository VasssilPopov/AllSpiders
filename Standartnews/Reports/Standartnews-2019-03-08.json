{"url": "https://standartnews.com/biznes/tri-oferti-za-gazovo-trase-obnovena-386719.html", "text": "Три консорциума са подали оферти за обществената поръчка на „Булгартрансгаз” за изграждането на газопровод през България от границата с Турция до тази със Сърбия. Това стана ясно от публичното отваряне на документацията. Подалите оферти са: -„ДЗЗД Консорциум – Газово развитие и разширение в България ГРРБ” с участници „Консорцио Варна 1” (учредено от „Бонатти С.П.А” и „Макс Щрайхер С.П.А”) и „Комплишънс дивелъпмънт С.А.Р.Л”- клон България -Обединение от „Industries Fovallalkozo Zrt” и „Industries-KVV Kivitelezo Zrt” -Обединение „Консорциум Аркад” с участници: „Аркад Ей Би Би С.п.А” и „Аркад Енджиниъринг енд Констръкшънс Къмпъни”. В подалите оферти консорциуми участват компании от Саудитска Арабия, Италия, Унгария и България, уточни изпълнителният директор на „Булгартрансгаз” Владимир Малинов. Той посочи още, че става дума за разширяване на националната мрежа, което не се разглежда като част или нова тръба на газопровода „Турски поток”. До средата на годината трябва да бъде започната процедура за избор на финансираща институция. Най-късно до края месеца или началото на другия ще стане ясен победителят сред кандидатите за строителство. Държавната компания „Булгартрансгаз” днес отвори офертите на кандидатите за доставка на материали, оборудване и инвестиционно проектиране на газовата връзка от Провадия до сръбската граница при Зайчар. Крайният срок за набиране на оферти изтече на 6 март. Трасето, по което ще се транспортира газ от „Турски поток”, е с дължина 485 километра. За строежа държавата ще плати 2,8 млрд. лева. Решението за строежа е взето след като „Булгаргаз”, руската „Газпром” и швейцарската „Мет” подадоха обвързващи оферти за резервиране на капацитета на новата тръба, които прикриват целия планиран обем на пренос на природен газ. Процедурата за избор на строител бе временно блокирана заради подадена на 12 февруари жалба в Комисията за зашита на конкуренцията от „Атоменергоремонт”. Два дни по-късно фирмата оттегли жалбата си. Изграждането на новия участък беше спешно решено, след като Русия реши, че продължението на газопровода „Турски поток” ще мине през България. Екип в Министерството на енергетиката направи актуализация на енергийната стратегия на страната. Документът разглежда изграждането на ключови газови проекти на Балканите като „Турски поток”, „Южен газов коридор”, Трансанадолски газопровод, Трансадриатически газопровод, междусистемна връзка Гърция - България, както и проект за нов терминал за втечнен газ в Александруполис, в който „Булгартрансгаз” ще участва с миноритарен дял.  ", "date": "2019.03.07", "title": "Три оферти за газово трасе (ОБНОВЕНА)"}
{"url": "https://standartnews.com/biznes/luftkhanza-puska-chetvrti-polet-sofiya-frankfurt-386713.html", "text": "В отговор на нарастващото търсене, Lufthansa въвежда четвърта честота между българската столица София и финансовия център на Германия Франкфурт, съобщават от компанията. Полетите по новата линия ще стартират на 31-ви март 2019 г. и ще се изпълняват всеки ден от седмицата с час на излитане от летище София в 11:50 ч., а пристигането на летище Франкфурт е в 13:10 ч. местно време. С това допълнително предложение пътниците на Lufthansa вече могат да избират от четири полета на ден между София и Франкфурт и три полета между София и Мюнхен. Огромната мрежа на Lufthansa Group предоставя на пътниците връзка с 239 дестинации в 88 държави по цял свят. „Радваме се да предложим четвърти ежедневен полет на клиентите си в България, като по този начин им предоставяме допълнителна връзка с Германия, а от там и с огромен избор от дестинации по света. Отчитаме потенциала на българския пазар и благодарение на новата допълнителна полетна честота ще увеличим капацитета си с почти 10%.“, каза Зиед Геблауи, генерален мениджър „Продажби“ на Lufthansa Group за България. Франкфурт, седалище на Европейската централна банка и много други финансови институции, е не само Европейската столица на финансите, но и международен център за трансферни връзки към целия свят. Летище Франкфурт е най-големият европейски хъб на Lufthansa, а след него се нарежда летището в Мюнхен, което наскоро получи награда – 5 звезди от Skytrax. От лятото на 2019 г. Lufthansa Group ще предлага до 12 полета на ден от България до три от европейските си централи: Франкфурт, Мюнхен и Виена.", "date": "2019.03.07", "title": "Луфтханза пуска четвърти полет София-Франкфурт"}
{"url": "https://standartnews.com/biznes/vtori-sme-v-es-po-zheni-na-rkovodni-dlzhnosti-386697.html", "text": "България е на второ място сред държавите-членки на Европейския съюз по дял на жените на ръководни длъжности – 49 процента. Първенец в класацията е Латвия с 56% дами в управлението, което я превръща в единствената държава-членка с мнозинство на жените над мъжете по този показател. Това сочат данните на европейската статистическа служба Евростат, оповестени преди Международния ден на жената 8-и март. Един на всеки трима мениджъри в ЕС е жена. Данните на \"Евростат\" сочат, че около 17 процента от изпълнителните директори в Европейския съюз са жени, както и малко над една четвърт или 27 на сто от членовете на управителните съвети. България си дели второто място сред държавите-членки с 49 на сто дами на мениджърски позиции с Естония, следвана плътно от Полша и Словения. На другия полюс с най-малко дами-мениджъри е Люксембург с едва 15 процента и Кипър с 23 процента. За сравнение, в Германия жените са близо една трета от всички на ръководни позиции или 30 на сто.", "date": "2019.03.07", "title": "Втори сме в ЕС по жени на ръководни длъжности"}
{"url": "https://www.standartnews.com/sport/vv-v-k-standart-moshchen-kupon-za-levski-lukoyl-386706.html", "text": "Левски Лукойл отпразнува подобаващо спечелената в навечерието на националния празник 3 март Купа на България. “Сините” взеха второто по значимост отличие в родния баскетбол след победа над Берое (Стара Загора) пред пълните трибуни на зала “Арена Асарел” в Панагюрище. Малко след това тимът отпразнува трофея с шумен купон, на който присъстваха всички баскетболисти и треньорския щаб, както и финансовия благодетел на клуба Валентин Златев. За последно столичани бяха завоювали този трофей през 2014 година. ", "date": "2019.03.07", "title": "Във в-к. \"Стандарт\": Мощен купон за Левски Лукойл"}
{"url": "https://standartnews.com/biznes/obmislyat-otpadane-na-smyanata-na-talonite-za-ekoavtomobili-386694.html", "text": "Ако има вариант да бъде спестено на хората да сменят талоните на колите, в които не е отбелязан екостандарта, то това ще бъде направено, каза вицепремиерът Томислав Дончев пред репортери, след като откри 20-а годишна конференция по електронно управление. По-високата екокатегория на автомобила може да намали годишния данък за неговия собственик. Преди година и половина положихме много усилия да облекчим работа на КАТ, но за съжаление с променлив успех. Все още  има управления на КАТ, където има опашки и струпвания на хора, което е абсолютно недопустимо, каза Дончев. Системата за електронно връчване може да се превърне в универсален вход, ползван от държавните органи, банки и други организации. Там всеки може да  ти прати нещо, и от процесуална гледна точка ще равносилно на получено писмо срещу разписка, посочи Дончев. Вицепремиерът изрази надежда колкото се може по-бързо да приключат процедурите в МВР за внедряването на новите документи за самоличност, които ще са с електронна идентификация. Дори и да се случи максимално бързо - в рамките на една година, то издаването на новите документи няма да стане изведнъж. Затова всякакви други решения, които предлагат електронната  защита ще бъдат прилагани. Най-често това е  електронния подпис, но има и други - като лицево или ирисово разпознаване, които се прилагат в ЕС, каза вицепремиерът. Персоналните идентификационни кодове, които НАП и НОИ издават, не са с достатъчна степен на сигурност и могат да се ползват само за справки, посочи Дончев. Най-важното в електронното управление е електронната идентификация, която трябва да върви с новите документи за самоличност. Мисията ни е до въвеждане на новите документи да мобилизираме всички алтернативни форми на електронна идентификация, заяви Томислав Дончев в своето обръщение към участниците във форума. \"Ако използваме скалата на Целзий сега, сме около 60-65 градуса, но още не сме достигнали точката ни кипене - след една или две години ще сме много по-близо до 100-те градуса\" каза Дончев. В последните години разбрахме, че е нелепо въвеждането на електронно управление да се прави чрез сепаративни решения и всяко ведомство да си въвежда собствени програмни решения. Това е пълен абсурд и е против фундаменталната логика на електронното управление, посочи вицепремиерът. В тази сфера нищо не може да се случи ако не е адекватно законово фундирано - затова всичко, което правим е със законов регламент, посочи още той. Без политическа воля и без перманентен граждански натиск, електронното управление няма да се получи, посочи още Дончев. Процесът на въвеждане на нови технологии предполага съпротива - има хора, които са против да изчезнат хартиените документи, защото се налага да правят нещата по различен начин и да учат нови неща, каза вицепремиерът. Но най-важното е, че нещата, които правиш и най-вече тези, които не правиш, са проследими години назад, подчерта Томислав Дончев. Важно е да накараме основните регистри в държавата, а те са 50-60, да си общуват на електронно ниво, посочи вицепремиерът. Тези основни регистри са малка част от всички в администрацията - те са над 17 хиляди и е друг въпрос дали трябва да са толкова много, допълни той. Аз участвам тези форуми от десетина години и ми се е случвало да поставям задачи на администрацията и после да се налага да ги изпълнявам, каза Томислав Дончев. \"Въвеждането на електронното управление не е като строеж на къща - намираме терен, имаме проект и почваме строителството. За съжаление той е като реставрация на къща и най-сложното е, че реставрацията трябва да тече без да вадим хората отвътре\" каза Томислав Дончев.", "date": "2019.03.07", "title": "Обмислят отпадане на смяната на талоните за екоколи"}
{"url": "https://standartnews.com/biznes/sofiya-skopie-s-vlak-za-1-chas-prez-2025-g-386695.html", "text": "Към 2025 г. се предвижда от София до Скопие да се пътува с влак за не повече от час, каза министърът на транспорта, информационните технологии и съобщенията Росен Желязков пред журналисти в Скопие преди първото заседание на Междуправителствената комисия за икономическо сътрудничество между България и Северна Македония. Министър Желязков посочи, че за новия програмен период в България са планирани 400 млн. евро за изграждането и модернизацията на жп линията от София до границата със Северна Македония. Аналогична сума е предвидена и за изграждането на железопътна свързаност от Скопие до границата с България. \"Пътната карта сочи, че към 2025 г., плюс-минус година, ние ще имаме изградена инфраструктура\", заяви Росен Желязков. Той допълни, че предстои и изграждането на трансграничния тунел между България и Северна Македония. Росен Желязков съобщи, че е имал и среща с министъра на информационното общество и администрацията на Северна Македония Дамян Манчевски, който го е уверил, че от страна на мобилните оператори и на регулатора в Скопие са предприети значителни стъпки за намаляване на тарифите. \"Знаете, че и трите български оператора значително намалиха тарифите. В пакетите, които предлагат, между 2.99 лв 4.00 лв. на ден се предлагат услуги както глас, така и данни, така и СМС\", изтъкна Желязков. Според него до 2022 г. е важно мобилните оператори да подписват двустранни споразумения помежду си, за да може в мрежите им да се предлагат достъпни пакети.", "date": "2019.03.07", "title": "София-Скопие с влак за 1 час през 2025 г."}
{"url": "https://standartnews.com/regionalni/preszdadokha-sirnishkiya-ogn-v-muzeya-v-krdzhali-386717.html", "text": "В Регионалния исторически музей в Кърджали пресъздадоха Сирнишкия огън, една забравена традиция. Специалисти от музея и участници от Школата по етнография и краезнание към Общински детски комплекс представиха празничната обредност, характерна за Сирни заговезни. Бе открита и изложба с карнавални маски, изработени от децата. Етнографът Соня Костадинова разказа за символите и обичаите на Сирни Заговезни – за „хамкането”, за прошката, за сирнишките огньове и за кукерските игри. След като всички си хапнаха от специално приготвените питки и разгледаха експозицията, гости и участници излязоха на двора на музея, където бе запален Сирнишкият огън. За здраве и късмет прескочиха много деца и възрастни. Гости на празника бяха директорът на РИМ  Даниела Коджаманова, родители и учители.  ", "date": "2019.03.07", "title": "Пресъздадоха Сирнишкия огън в музея в Кърджали"}
{"url": "https://standartnews.com/regionalni/izlozhenie-blgarsko-e-se-otkriva-v-stara-zagora-386676.html", "text": "Традиционното изложение „Българско е“  се открива  днес в Стара Загора. В шестото му  издание, което продължава до 9 март, участват над 40 български производители, предимно занаятчии, съобщи  Диана Цинцарска от Задругата на старите майстори.Ще бъдат представени абсолютно всички стари занаяти - всички видове керамика, икони, народни носии, сувенири, градински аксесооари. Базарът е разположен в източната част на централния градски парк „Пети октомври“.", "date": "2019.03.07", "title": "Изложение \"Българско е\" се открива в Стара Загора"}
{"url": "https://standartnews.com/biznes/problemi-v-normativnata-uredba-na-stroitelniya-sektor-386710.html", "text": "Проектанти, контрол и строители трябва да бъдат абсолютно независими, категоричен бе пред БНР инж. Иван Каралеев от Камарата на инженерите проектанти. „Изпълнението на проекти, които са на база на инженеринг, може да доведе до изкривяване на основните нормативи. Огромната част от обществените поръчки по принцип основно се възлагат на инженеринг. Тогава строителят поема цялата отговорност за изпълнението. Той държи финансовите ключове. Той контролира целия процес. От една страна това е изгодно за възложителя, но е изключително неприемливо за обществото“, обясни инж. Каралеев. Той подчерта, че грешка в проекта много лесно би могло да бъде отстранена още в началото. Инж. Мирослав Мазнев, изпълнителен директор на Строителната камара, отбеляза, че строителството в България се изпълнява по начин, близък до всички европейски достижения: „Строежите в България са с качество, категорично доказано, не по-лошо от останалите страни. Разбира се, имаме и своите проблеми и грешки. Ако се допускат някъде грешки, то нормативната база е тази, която дава възможност да се допуснат някои неточности. Затова ние се концентрираме именно върху това – чрез нормативни документи да имаме възможността да създадем обстановка на регулиран процес и добро взаимодействие“. Всички участници в един инвестиционен процес са едно семейство, категоричен е инж. Мазнев. Според него именно недостатъците в нормативната база дават възможност за недобра координираност между участниците. Той добави, че всеки трябва да носи отговорност за работата си. Инж. Каралеев се съгласи, че има проблеми в нормативната уредба, което е проблем на цялата система: „Не може обществени поръчки да се залагат по критерий за най-ниска цена. Това не води до добри резултати. Трябва да се търси оптимално отношение между качество и цена“.", "date": "2019.03.07", "title": "Проблеми в нормативната уредба на строителния сектор"}
{"url": "https://standartnews.com/biznes/3-konsortsiuma-iskat-da-stroyat-gazovata-vrzka-386707.html", "text": "Три консорциума проявяват интерес да построят българския участък от газопровода \"Турски поток\". Сред консорциумите, подали оферти в търга, организиран от \"Булгартрасгаз\", има италианска, унгарска и фирми от Саудитска Арабия. Стойността на разклонението на тръбопровода от турската до сръбската граница, по който ще тече руски газ, е 2,8 млрд. лева. Проектът предвижда изграждането на газопровод с дължина 474 км и две компресорни станции. Неотдавна в руски медии се появи информация, че руската „Тръбна металургична компания“ е заинтересована да участва в търга. По време на посещението си в София тази седмица руският премиер Дмитрий Медведев подчерта, че Москва иска гаранции от ЕС, че ситуацията с „Южен поток“ няма да се повтори.", "date": "2019.03.07", "title": "3 консорциума искат да строят газовата връзка"}
{"url": "https://standartnews.com/regionalni/maskaradni-igri-sbirat-nad-800-uchastnitsi-v-stara-zagora-386680.html", "text": "В eдин oт нaй-ĸoлopитнитe и aтpaĸтивни фecтивaли - на маскарадните игри, който ще се проведе този уикенд в Стара Загора, идват oбщo 19 гpyпи oт цялaтa cтpaнa c близo 800 yчacтници. Това cъoбщи ocнoвният opгaнизaтop нa празника aĸaд. Kpyм Гeopгиeв, председател на Обществото за фолклор. Bъв фecтивaлa щe ce вĸлючaт гpyпи oт oблacтитe Coфия, Πaзapджиĸ, Πлoвдив, Шyмeн, Paзгpaд, Cливeн, Ямбoл, Бypгac, Bapнa, Xacĸoвo и Cтapa Зaгopa. Общo шecт са изцяло дeтcĸитe гpyпи, като тази година освен домакините идват деца oт Xиcapя и ямбoлcĸoтo ceлo Beceлинoвo. \r\n  Част от кукерските групи ще се включат и във фoлĸлopния пpaзниĸ „Дa пpoгoним злoтo зaeднo\" пo пoвoд „Cиpни Зaгoвeзни“. Той ще се проведе в неделния следобяд в старозагорския ĸв. „Жeлeзниĸ“. Kyĸepи щe пpeдcтaвят oбичaя „Джaмaл“ (Kaмилa) xapaĸтepeн зa Старозагорския peгиoн, както и древни игpи и митични тaнци. Празникът ще завърши с ĸoнцepт нa общинcĸия фoлĸлopeн aнcaмбъл „Зaгope“. \r\n ", "date": "2019.03.07", "title": "Маскарадни игри събират над 800 участници в Стара Загора"}
{"url": "https://standartnews.com/regionalni/izgrazhdat-prviya-mnogoetazhen-parking-v-plovdiv-386692.html", "text": "Първият общински многоетажен паркинг в Пловдив ще бъде построен в район \"Западен\" на мястото на бившия пазар на ъгъла на улиците \"Орфей\" и \"Звезда\". Символичната първа копка на строежа направиха кметът на Пловдив инж. Иван Тотев и кметът на район \"Западен\" Димитър Колев. Съоръжението ще бъде на три нива като всяко ниво ще събира по 50 автомобила. Средставата за изграждането на паркинга са осигурени от общинския бюджет и възлизат на 3,5 милиона лева. Освен многоетажния паркинг, през тази година се предвижда и разкриването на още 200 паркоместа в района. Администрацията на района \"Западен\" предвижда да бъдат изградени паркинги и на ул. \"Бряст\", зад общежитията на Медицинския университет, на ул. \"Ружа\" и на бул. \"Копривщица\".", "date": "2019.03.07", "title": "Изграждат първия многоетажен паркинг в Пловдив"}
{"url": "https://standartnews.com/regionalni/varnentsi-postavyat-bokluka-na-myasto-s-fas-off-386681.html", "text": "\r\n   Великденска кампания ФАС OFF или  \"Да поставим боклука на мястото му\" за почистване на плажовете от  фасове, захвърлени от небрежните пушачи, организират варненци на 6 април. инициативата е на неправителствената организация \"Благотворителност и спорт\" в морската столица.  \r\nМатериалите, от които са изработени филтрите на цигарите са бионеразградими, припомнята инициаторите на екокампанията.  \r\n Освен по плажните ивици на Варна - от южния плаж до 4-та буна, включително и плажа в Аспарухово, акция за събиране на боклука от плажове, паркове и градинки ще има в още осем града на страната. \r\n Организаторите ще осигурят чували и ръкавици за еднократна употреба. Очакват се около 3 хил. души да се включат само във Варна.  \r\n ", "date": "2019.03.07", "title": "Варненци поставят боклука на място с ФАС OFF"}
{"url": "https://standartnews.com/sport/detsata-na-ole-napravikha-velik-podvig-v-parizh-video-386661.html", "text": "Манчестър Юнайтед! Този отбор отново направи нещо велико, нещо невероятно, истински подвиг. „Червените дяволи“ се класираха за четвъртфиналите в Шампионската лига след уникална победа 3:1 над ПСЖ насред Париж и с общ резултат (3:3) но повече голове на чужд терен изхвърли прокълнатите французи. Манчестър Юнайтед! Този отбор отново направи нещо велико, нещо невероятно, истински подвиг. „Червените дяволи“ се класираха за четвъртфиналите в Шампионската лига след уникална победа 3:1 над ПСЖ насред Париж и с общ резултат (3:3) но повече голове на чужд терен изхвърли прокълнатите французи. След първият двубоя на „Олд Трафорд“, ПСЖ просто бе сигурен в класирането си. Французите водеха с 2:0, а половината отбор на Юнайтед нямаше как да играе на „Парк де Пренс“ по различни причини. Голямата звезда Пол Погба бе наказан, а отсъстваха още хора като Антони Марсиал, Алексис Санчес, Неманя Матич, Хуан Мата, Матео Дармиан, Фил Джоунс, Андер Ерера, Антонио Валенсия. В групата попаднаха цели 8 голобради момчета от школата на „дяволите“. И въпреки всичките проблеми Ромео Лукаку вкара от съблекалнята след грешка в защитата на ПСЖ. Керер върна назад, но не прецени паса си на мокрия терен и белгиецът реализира хладнокръвно. Французите реагираха като ужилени и изравниха бързо чрез Бернат, който вкара в 12-ата минута след пас на Мбапе. Положението на „Парк де Пренс“ стана горещо в 30-ата минута, когато Рашфорд стреля, Джиджи Буфон изпусна топката и Лукаку я довкара за 2:1. Юнайтед не се увлече да търси трети гол веднага, а успокои. ПСЖ имаше някои шансове за второ попадение, но пропусна. Така минутките минаваха, а мениджърът Оле Гунар Солскяер пусна двама младите нападатели от школата, рискувайки всичко. В 90-ата минута Дамир Скомина преразгледа с ВАР ситуация, в която бранителят на домакините Преснел Кимпембе е играл с ръка в наказателното си поле. Съдията прецени, че това е дузпа, която бе реализирана от Маркъс Рашфорд в 94-та минута. Срещата върна спомените за великата нощ през пролетта на 1999 г., когато именно Солскяер матира Байерн Мюнхен с гол в добавеното време на финала в Шампионската лига и вкарва победния гол за \"червените дяволи\" (2:1). За ПСЖ елиминациите се превръщат в проклятие след като две поредни години отпадат рано-рано.", "date": "2019.03.07", "title": "Децата на Оле направиха велик подвиг в Париж (ВИДЕО)"}
{"url": "https://standartnews.com/regionalni/predstavikha-restavriraniya-pametnik-kostnitsa-v-blagoevgrad-386696.html", "text": "С панихида, отслужена от Неврокопския митрополит Серафим, беше отдадена почест на загиналите офицери и войници при защитата на Горна Джумая.  Панихидата се състоя при новореставрирания паметник костница в стария гробищен парк в Благоевград. Присъстваха кметът на града д-р Атанас Камбитов, Иво Антонов, представител на Министерство на отбраната, областният управител Бисер Михайлов, заместник-областният управител Иван Стоянов, председателят на Общински съвет Радослав Тасков, военни и граждани. \r\nКметът Камбитов благодари за съвместните усилия на Министерство на отбраната, в лицето на министър Каракачанов, Областна администрация, РИМ – Благоевград, РК „Традиция“ за реставрирането на паметника. Той заяви, че Община Благоевград ще продължи да полага всички усилия за възстановяване паметници и обекти с историческа стойност. \r\n„Искам да благодаря, че заедно извършихме това свято дело, за тези, които сега ни гледат отгоре и които най-после ще намерят своя вечен покой. Те ще бъдат винаги с нас на тържествени поводи, за чествания, свързани с величията на България“, каза Иво Антонов, директор на Дирекция „Социална политика“ в Министерство на отбраната.   \r\n„Ние сме в дълг към тези герои. През годините беше оставен в забрава този паметник, който всъщност бележи една от най-значимите страници в историята на нашия град“, подчерта областният управител Бисер Михайлов. \r\nПо време на церемонията бяха издигнати знамена, предвождали битките на войниците и офицерите по време на Междусъюзническата война.", "date": "2019.03.07", "title": "Представиха реставрирания паметник костница в Благоевград"}
{"url": "https://standartnews.com/kultura/proletna-ludost-za-kolektsioneri-386709.html", "text": "„Пролетна лудост за колекционери“ е мотото на вече традиционната изложба в „Сезони“, чиито акценти са непоказвани досега картини от фонда на елитната столична галерия. В проекта на художника Владо Руменов публикатa ще се наслади на живопис, рисунки, графики и пластики на известни, но по-рядко показвани родни автори - с различни характери, с различно отношение и виждане към живота. Хармоничното им звучене се подсилва от актуалността на темите. Обединяващата характеристика за повечето от тях е по-абстрактното пречупване на заобикалящия ги свят. Ценители и колекционери могат да видят 48 творби от 38 автори, между които са Алън Флеминг, Асен Белковски, Владо Гоев, Димитър Арнаудов, Евгения Воденичарова, Едмонд Демирджиян, Магда Абазова, Найден Петков, Рада Цанкова, Стефан Петков, Христо Йончев Крискарец и Цанко Панов.                              ", "date": "2019.03.07", "title": "Пролетна лудост за колекционери"}
{"url": "https://standartnews.com/sport/porto-izstrada-prodlzheniyata-no-e-na-chetvrtfinal-video-386662.html", "text": "Порто стана поредният четвъртфиналист в Шампионската лига. По изключително драматичен начин, „драконите“ отстраниха Рома след продължения. Първият мач на „Олимпико“ завърши 2:1 за „вълците“, а сега на „До Драгао“ резултатът бе същият, но в полза на домакините. В последвалите продължения обаче Порто вкара гол, който бе достатъчен на тима да се класира напред. Двубоят започна с натиск на домакините. Те дори откриха резултата чрез Франсиско Соарес в 26-ата минута. Даниеле Де Роси обаче изравни 11 минути по-късно от дузпа. Малко след това обаче капитанът на Рома бе сменен принудително, заради контузия. През второто полувреме Муса Марега вкара за 2:1 и така прати мача в продължения. В тях Алекс Телес донесе големия успех на Порто след като реализира дузпа в 117-ата минута.", "date": "2019.03.07", "title": "Порто изстрада продълженията, но е на четвъртфинал (ВИДЕО)"}
{"url": "https://standartnews.com/sport/sestri-stoevi-s-prestizhna-pobeda-386664.html", "text": "Европейските шампионки по бадминтон за 2019-а Стефани Стоева и Габриела Стоева се класира за втория кръг на двойки жени на най-силния турнир от Световните Суперсерии 1000 в Бирмингам (Англия) с награден фонд 1 милион долара. В първия си мач българките, които са номер 8 в схемата и номер 8 в световната ранглиста на двойки, победиха без проблеми Юе Ду и Инхуей Ли (Китай) с 21:14, 21:13 за 42 минути. Сестрите от Хасково водеха през целия двубой, а в края на втория гейм направиха серия от 6:0 за 20:12. Във втория кръг Стоеви очакват отново китайска или тайландска двойка.", "date": "2019.03.07", "title": "Сестри Стоеви с престижна победа"}
{"url": "https://standartnews.com/biznes/otvaryat-ofertite-za-blgarskiya-uchastk-na-turski-potok-386672.html", "text": "Днес се очаква да станат ясни компаниите, които искат да изграждат продължението на \"Турски поток\" през България. Крайният срок за набиране на офертите изтече вчера. Трасето, по което ще се транспортира газа от „Турски поток”, е с дължина 485 километра. За строежа държавата ще вложи 2,8 милиарда лева. По време на посещението си у нас преди дни руският премиер Дмитрий Медведев заяви, че Русия е склонна „Турски поток” да завие към нашия газов хъб, но само при ясни гаранции от Европа, че ситуацията с „Южен поток” няма да се повтори.", "date": "2019.03.07", "title": "Отварят офертите за BG-участъка на Турски поток"}
{"url": "https://standartnews.com/sport/olimpiyska-shampionka-spira-ss-skite-386665.html", "text": "Олимпийската шампионка в слалома от ПьонгЧанг 2019 Фрида Хансдотер (Швеция) обяви, че слага край на професионалната кариера в спорта идната седмица. 33-годишната скиорка, победи Микаела Шифрин в спора за златото в слалома на Игрите в Южна Корея през 2018, има в кариерата си още 2 сребърни и 3 бронзови медала от световни първенства. Фрида е носителка и на малкия глобус в слалома през 2004 г. ,,През този сезон не усещах същия глад и мотивация за успехи“, разкри тя в свое изявление. „Олимпийските игри в Пьонгчанг и Световното първенство у дома в Оре бяха моите главни цели в последните сезони и не исках да мисля какво ме очаква след това“, добави Хансдотер. ,,През последните 15 години обиколих света чрез ските, постигнах невероятни неща, срещнах страхотни хора по пътя“, сподели шведката в Инстаграм. ,,Но за мен дойде моментът, в който трябва да се сбогувам със Световната купа и да отворя нова глава в живота си“, завършва шведката. Нейното последно състезание ще бъде в андорския зимен курорт Золдеу между 13 и 17 март, когато са финалите на Световната купа за сезон 2018/19.", "date": "2019.03.07", "title": "Олимпийска шампионка спира със ските"}
{"url": "https://standartnews.com/sport/sportt-po-tv-za-7-mart-386674.html", "text": "18,30 Спорт ТОТО 22,00 Футбол, ЛЕ: Челси - Динамо Киев (пряко) 19,50 Футбол, ЛЕ: Айнтрахт - Интер; 21,55 Валенсия - Краснодар (пряко) 17,50 Спорт тото 20,00 и 22,00 Футбол: Мачове от Лига Европа (пряко) 19,40 и 22,00 Футбол: Мачове от Лига Европа (пряко) 21,00 Тенис: ATP 1000 Индиън Уелс (пряко) 19,15 Баскетбол, Евролига: Дарушафака - Панатинайкос; 22,00 Реал Мадрид - Фенербахче (пряко) 20,00 Баскетбол, Евролига: Жалгирис - Гран Канария (пряко) 21,30 Баскетбол, Евролига: Байерн Мюнхен - Макаби Тел Авив (пряко) 21,15 \"Спорт в обектива\" 09,00 Зимна универсиада: Биатлон, преследване, мъже; 10,45 Фигурно пързаляне, спортни двойки, волна програма; 13,45 мъже, волна програма (пряко) 17,00 Биатлон: Световно първенство в Йостерсунд, смесена щафета (пряко) 20,55 Снукър: Шампионат на играчите в Престън, четвъртфинали (пряко)", "date": "2019.03.07", "title": "Спортът по тв за 7 март"}
{"url": "https://standartnews.com/sport/lebron-zadmina-dzhordan-v-nba-386675.html", "text": "Леброн Джеймс задмина Майкъл Джордан във вечната ранглиста на реализаторите в НБА. Звездата на ЛА Лейкърс вкара 31 точки при загубата от Денвър с 99:115 и вече е еднолично четвърти с 32 292 т в ранглистата на реализаторите. Легендата Джордан е след него. Поражението обаче намали до минимум шансовете си за класиране за плейофите на ЛА Лейкърс. Други резултати от кръга в НБА: Шарлът Хорнетс – Маями Хийт 84:91, Детройт Пистънс – Минесота Тимбъруулвс 131:114 \r\nВашингтон Уизардс – Далас Маверикс 132:123, Атланта Хоукс –Сан Антонио Спърс 104:111, Бруклин Нетс – Кливланд Кавалиърс 113:107 \r\nЧикаго Булс – Филаделфия 76-ърс 108:107, Ню Орлиънс Пеликанс – Юта Джаз 104:114, Финикс Сънс – Ню Йорк Никс 107:96, Сакраменто Кингс – Бостън Селтикс 109:111.", "date": "2019.03.07", "title": "Леброн задмина Джордан в НБА"}
{"url": "https://standartnews.com/svyat/plyushena-igrachka-na-ilon-msk-poseti-mks-386679.html", "text": "Плюшена играчка на Илон Мъск посети МКС Плюшена играчка във вид на малка планета Земя, която тези дни долетя на МКС на безпилотния американски кораб Dragon-2, е била известно време с канадския астронавт Давид Сен Жак на руския пилотиран кораб \"Союз МС-11. На Dragon-2, оборудван със сензори, в креслото на член от екипажа е настанен манекенът на име Рипли, наречен така в чест на героинята от серийния филм „Извънземният“ на Елън Рипли. Ролята на \"високотехнологичния индикатор за безтегловност\" изпълнява плюшена играчка под формата на малка Земя. На фотографиите, които е публикувал в Twitter Сен-Жак, се вижда самата играчка, намираща се в спускащия се апарат на \"Союз МС-11\" редом с пулта на космонавтите и в стола на командира на кораба - руснака Олег Кононенко. \"Посетих \"Союз\" днес. Друг космически кораб, но същите закони на физиката!\", написал Сен-Жак. Американският безпилотен кораб Dragon-2 е изстрелян към МКС на 2 март и се е присъединява към нея в автоматичен режим на 3 март. Понастоящем на .борда на МКС се намира екипаж, съставен от руснака Олег Кононенко, канадеца Давид Сен-Жак и американката Ан МакКлейн. Скоро към тях ще се присъединят руснакът Алексей Овчинин и американците Ник Хейг и Кристина Кук, чийто старт на кораба \"Союз МС-12\" от космодрома Байконур се планира за 14 март.", "date": "2019.03.07", "title": "Плюшена играчка на Илон Мъск посети МКС"}
{"url": "https://standartnews.com/sport/stoycho-stoev-podpisa-s-ludogorets-za-15-godini-386685.html", "text": "Новият старши треньор на Лудогорец Стойчо Стоев бе представен пред медиите на стадион \"Лудогорец Арена\". Специалистът получи фланелка със своето име от изпълнителния директор на клуба Ангел Петричев. Контрактът на Стоев с шампионите е за 1,5 г. \r\n\"За нас е удоволствие да посрещнем Стойчо Стоев на нашия стадион\", заяви Петричев. „Нормално е целите ми да са високи. Ясно е, че няма да е лесно, според мен има още два конкурентоспособни отбора, визирам Левски и ЦСКА. Надявам се да постигна успехи в Лудогорец\", коментира Стоев. \"Определено отборът организационно се е издигнал много, а и спортно-технически. В този тим идват доста класни играчи. Не, че преди не ги е имало. Лудогорец е на средно европейско ниво, вече има добър имидж. Удоволствие за мен е, че се връщам отново в тима, с който постигнах най-големите си успехи\". Новият треньор на Лудогорец коментира предстоящия мач с Левски. \r\n\"Няма да имам много време за промени, но се надявам футболистите да бъдат спокойни за срещата на стадион \"Георги Аспарухов\". Една евентуална победа за нас може да създаде напрежение в противниковия отбор\", категоричен бе Стоев. ПФК Лудогорец благодари на ръководството на ПФК Арда за проявеното разбиране и професионалното отношение. По време на първия си престой в Лудогорец през сезон 2013/2014 г. Стоев стана шампион и спечели Купата на България след победа над Ботев (Пд). През лятото на 2013 г. отборът влезе за пръв път в историята си в групите на Лига Европа, където постигна безапелационните пет победи и едно равенство в конкуренцията на ПСВ (Айндховен), Черноморец (Одеса) и Динамо (Загреб). Впоследствие воденият от Стоев тим отстрани Лацио на 1/16 финалите в същия турнир и отпадна на 1/8 финалите от Валенсия.", "date": "2019.03.07", "title": "Стойчо Стоев подписа с Лудогорец за 1,5 години"}
{"url": "https://standartnews.com/sport/grigor-se-otkaza-ot-indin-uels-386677.html", "text": "Григор Димитров няма да участва на Мастърс турнира в Индиън Уелс. Причината за оттеглянето в последния момент са болките в рамото, които за съжаление явно продължават да тормозят българина. Неговият мениджър Георги Стоименов е потвърдил новината за tenniskafe.com. Григор не е участвал в турнири от Аустрелиън Оупън насам като имаше заявки за Ротердам и Акапулко, но не успя да се включи заради възпаленото сухожилие в рамото. Бившият №3 в света бе от тези, които първи пристигнаха в Калифорния и в подготовката проведе сериозни тренировки с някои от другите големи имена. От няколко дни към екипа се присъедини и Андрe Агаси. В Индиън Уелс Григор бе сред поставените и щеше да започне участие директно във втори кръг, но явно е прецено, че състоянието му не го позволява. Така сега надеждите са да го видим в действие по време на втория американски Мастърс турнир в Маями.", "date": "2019.03.07", "title": "Григор се отказа от Индиън Уелс"}
{"url": "https://standartnews.com/sport/levski-bori-ludogorets-15-000-dushi-386700.html", "text": "Билетите за Сектор А на стадион „Георги Аспарухов“ за двубоя между Левски и Лудогорец от 25-ия кръг на Първа лига са вече изчерпани, съобщава \"Дарик\". \r\nОстават още малко бройки пропуски за другата централа трибуна – Сектор В – като се очаква до края на деня и те да бъдат изчерпани.   \r\nПродажбата на билетите за Сектор Б също върви добре, а до момента е разпродаден приблизително половината от капацитета на стадион „Георги Аспарухов“. \r\nОчакванията са на Герена в неделя (10 март) да има около 15 хиляди фенове. Левски приема шампионите от 17:30 часа в неделя. Преди срещата „сините“ заемат второто място във временното класиране, като са 5 точки зад разградчани.", "date": "2019.03.07", "title": "Левски бори Лудогорец пред 15 000 души"}
{"url": "https://www.standartnews.com/sport/porto-izstrada-prodlzheniyata-no-e-na-chetvrtfinal-video-386662.html", "text": "Порто стана поредният четвъртфиналист в Шампионската лига. По изключително драматичен начин, „драконите“ отстраниха Рома след продължения. Първият мач на „Олимпико“ завърши 2:1 за „вълците“, а сега на „До Драгао“ резултатът бе същият, но в полза на домакините. В последвалите продължения обаче Порто вкара гол, който бе достатъчен на тима да се класира напред. Двубоят започна с натиск на домакините. Те дори откриха резултата чрез Франсиско Соарес в 26-ата минута. Даниеле Де Роси обаче изравни 11 минути по-късно от дузпа. Малко след това обаче капитанът на Рома бе сменен принудително, заради контузия. През второто полувреме Муса Марега вкара за 2:1 и така прати мача в продължения. В тях Алекс Телес донесе големия успех на Порто след като реализира дузпа в 117-ата минута.", "date": "2019.03.07", "title": "Порто изстрада продълженията, но е на четвъртфинал (ВИДЕО)"}
{"url": "https://www.standartnews.com/sport/detsata-na-ole-napravikha-velik-podvig-v-parizh-video-386661.html", "text": "Манчестър Юнайтед! Този отбор отново направи нещо велико, нещо невероятно, истински подвиг. „Червените дяволи“ се класираха за четвъртфиналите в Шампионската лига след уникална победа 3:1 над ПСЖ насред Париж и с общ резултат (3:3) но повече голове на чужд терен изхвърли прокълнатите французи. Манчестър Юнайтед! Този отбор отново направи нещо велико, нещо невероятно, истински подвиг. „Червените дяволи“ се класираха за четвъртфиналите в Шампионската лига след уникална победа 3:1 над ПСЖ насред Париж и с общ резултат (3:3) но повече голове на чужд терен изхвърли прокълнатите французи. След първият двубоя на „Олд Трафорд“, ПСЖ просто бе сигурен в класирането си. Французите водеха с 2:0, а половината отбор на Юнайтед нямаше как да играе на „Парк де Пренс“ по различни причини. Голямата звезда Пол Погба бе наказан, а отсъстваха още хора като Антони Марсиал, Алексис Санчес, Неманя Матич, Хуан Мата, Матео Дармиан, Фил Джоунс, Андер Ерера, Антонио Валенсия. В групата попаднаха цели 8 голобради момчета от школата на „дяволите“. И въпреки всичките проблеми Ромео Лукаку вкара от съблекалнята след грешка в защитата на ПСЖ. Керер върна назад, но не прецени паса си на мокрия терен и белгиецът реализира хладнокръвно. Французите реагираха като ужилени и изравниха бързо чрез Бернат, който вкара в 12-ата минута след пас на Мбапе. Положението на „Парк де Пренс“ стана горещо в 30-ата минута, когато Рашфорд стреля, Джиджи Буфон изпусна топката и Лукаку я довкара за 2:1. Юнайтед не се увлече да търси трети гол веднага, а успокои. ПСЖ имаше някои шансове за второ попадение, но пропусна. Така минутките минаваха, а мениджърът Оле Гунар Солскяер пусна двама младите нападатели от школата, рискувайки всичко. В 90-ата минута Дамир Скомина преразгледа с ВАР ситуация, в която бранителят на домакините Преснел Кимпембе е играл с ръка в наказателното си поле. Съдията прецени, че това е дузпа, която бе реализирана от Маркъс Рашфорд в 94-та минута. Срещата върна спомените за великата нощ през пролетта на 1999 г., когато именно Солскяер матира Байерн Мюнхен с гол в добавеното време на финала в Шампионската лига и вкарва победния гол за \"червените дяволи\" (2:1). За ПСЖ елиминациите се превръщат в проклятие след като две поредни години отпадат рано-рано.", "date": "2019.03.07", "title": "Децата на Оле направиха велик подвиг в Париж (ВИДЕО)"}
{"url": "https://standartnews.com/sport/stoichkov-pogreba-real-madrid-386703.html", "text": "Бившият футболист на Барселона Христо Стоичков си направи много пиперлива шега с Реал Мадрид след отпадането на „белите“ на осминафиналите на Шампионската лига от Аякс. \r\nКамата символично погреба испанския гранд, като позира до надгробна плоча с емблемата на Кралския клуб, а отгоре бе написано „Почивай в мир“. Бившият нападател не пропуска възможност да „захапе“ вечния съперник на каталунците след поражение, като не изневери на себе си и сега. Снимки на Камата бяха разпространени в социалните мрежи, както и в медиите в Испания. \r\nРеал Мадрид бе детрониран от Шампионската лига от Аякс. Холандският гранд прекъсна тригодишната хегемония на „белия балет“ в турнира на богатите, след като навакса изоставането си от 1:2 след първия мач и на стадион „Сантиаго Бернабеу“ се наложи с 4:1.", "date": "2019.03.07", "title": "Стоичков \"погреба\" Реал Мадрид"}
{"url": "https://standartnews.com/regionalni/nov-pravoslaven-khram-shche-bde-izdignat-v-blagoevgrad-386701.html", "text": "На среща кметът на Благоевград д-р Атанас Камбитов и Неврокопският митрополит Серафим обсъдиха подробности около изграждането на нов православен храм в Благоевград. За църквата вече има изготвен проект. Храмът ще бъде издигнат в парк „Македония“ и ще се разпростира на площ от 800 кв.м. Той ще събира около 2 хиляди миряни. \r\nИнфраструктурата на храма ще бъде изцяло съобразена с изискванията на Българската православна църква. Ще има помещение и за Неделно училище. \r\nЗа удобство на жителите и гости на града ще бъде изграден и подземен паркинг. Очаква се първата копка да бъде направена през лятото на 2019 година. \r\nС изграждането на новия храм ще бъде решен един дългогодишен проблем, тъй като в момента в централна градска част има една църква, която се намира в квартал „Вароша“.  ", "date": "2019.03.07", "title": "Нов православен храм ще бъде издигнат в Благоевград"}
{"url": "https://standartnews.com/regionalni/zhiva-kartina-v-chas-po-istoriya-v-silistra-386712.html", "text": "Десетокласниците от природо математическата гимназия „Св. Климент Охридски“ в града влязоха в час по история облечени в униформи на руски войници, опълченци и турски аскер от времето преди Освобождението. Те разиграха пред черната дъска сцени от миналото на фона на изработен от учениците постер, който показва пътя на руската армия и боевете на опълченските дружини по  време на Освободителния поход през 1877-78 година. \r\nИнтерактивният урок има за задача да помогне на гимназистите да осмислят историческите факти чрез учене с преживяване и да повиши интереса им към историята като наука, както и да акцентира върху важните за миналото на България събития и дати.  ", "date": "2019.03.07", "title": "Жива картина в час по история в Силистра"}
{"url": "https://www.standartnews.com/sport/sestri-stoevi-s-prestizhna-pobeda-386664.html", "text": "Европейските шампионки по бадминтон за 2019-а Стефани Стоева и Габриела Стоева се класира за втория кръг на двойки жени на най-силния турнир от Световните Суперсерии 1000 в Бирмингам (Англия) с награден фонд 1 милион долара. В първия си мач българките, които са номер 8 в схемата и номер 8 в световната ранглиста на двойки, победиха без проблеми Юе Ду и Инхуей Ли (Китай) с 21:14, 21:13 за 42 минути. Сестрите от Хасково водеха през целия двубой, а в края на втория гейм направиха серия от 6:0 за 20:12. Във втория кръг Стоеви очакват отново китайска или тайландска двойка.", "date": "2019.03.07", "title": "Сестри Стоеви с престижна победа"}
{"url": "https://standartnews.com/regionalni/remontirat-detska-gradina-v-razgrad-386714.html", "text": "Кметът на Разград доктор Валентин Василев даде старт на ремонта на детска градина „Славейче“ в областния град. Детското заведение, което се посещава от 175 малчугани, ще бъде обновено  със средства от ОП „Региони в растеж“, съфинансирана от Европейския съюз чрез Европейския фонд за регионално развитие. \r\nПредвижда се покривът на сградата да бъде  основно ремонтиран и върху него да се монтират 18 броя слънчеви колектори, които ще произвеждат възобновяема енергия за  инсталацията за топла вода в забавачницата. Плановете за ремонта включват и направата на енергоспестяващо осветление, както и  рениновиране на дворните пространства, където ще се изградят нови кътове за игра, ще се сложат модерни настилки, а архитектурната среда ще бъде адаптирана за хора с увреждания. \r\nПредвижда се строителните работи да приключат  в срок от 180 дни. „Това е ремонт, чакан 20 години“, припомни кметът доктор Василев. Областният управител на Разград Гюнай Хюсмен, който присъства на церемонията, подчерта че развитието на образованието е приоритет за правителството на Бойко Борисов и непрекъснатите усилия на държавата за подобряване на училищната среда, както и увеличените заплати на педагозите, са доказателство за това.  ", "date": "2019.03.07", "title": "Ремонтират детска градина в Разград"}
{"url": "https://www.standartnews.com/sport/sportt-po-tv-za-7-mart-386674.html", "text": "18,30 Спорт ТОТО 22,00 Футбол, ЛЕ: Челси - Динамо Киев (пряко) 19,50 Футбол, ЛЕ: Айнтрахт - Интер; 21,55 Валенсия - Краснодар (пряко) 17,50 Спорт тото 20,00 и 22,00 Футбол: Мачове от Лига Европа (пряко) 19,40 и 22,00 Футбол: Мачове от Лига Европа (пряко) 21,00 Тенис: ATP 1000 Индиън Уелс (пряко) 19,15 Баскетбол, Евролига: Дарушафака - Панатинайкос; 22,00 Реал Мадрид - Фенербахче (пряко) 20,00 Баскетбол, Евролига: Жалгирис - Гран Канария (пряко) 21,30 Баскетбол, Евролига: Байерн Мюнхен - Макаби Тел Авив (пряко) 21,15 \"Спорт в обектива\" 09,00 Зимна универсиада: Биатлон, преследване, мъже; 10,45 Фигурно пързаляне, спортни двойки, волна програма; 13,45 мъже, волна програма (пряко) 17,00 Биатлон: Световно първенство в Йостерсунд, смесена щафета (пряко) 20,55 Снукър: Шампионат на играчите в Престън, четвъртфинали (пряко)", "date": "2019.03.07", "title": "Спортът по тв за 7 март"}
{"url": "https://standartnews.com/sport/vv-v-k-standart-moshchen-kupon-za-levski-lukoyl-386706.html", "text": "Левски Лукойл отпразнува подобаващо спечелената в навечерието на националния празник 3 март Купа на България. “Сините” взеха второто по значимост отличие в родния баскетбол след победа над Берое (Стара Загора) пред пълните трибуни на зала “Арена Асарел” в Панагюрище. Малко след това тимът отпразнува трофея с шумен купон, на който присъстваха всички баскетболисти и треньорския щаб, както и финансовия благодетел на клуба Валентин Златев. За последно столичани бяха завоювали този трофей през 2014 година. ", "date": "2019.03.07", "title": "Във в-к. \"Стандарт\": Мощен купон за Левски Лукойл"}
{"url": "https://www.standartnews.com/sport/olimpiyska-shampionka-spira-ss-skite-386665.html", "text": "Олимпийската шампионка в слалома от ПьонгЧанг 2019 Фрида Хансдотер (Швеция) обяви, че слага край на професионалната кариера в спорта идната седмица. 33-годишната скиорка, победи Микаела Шифрин в спора за златото в слалома на Игрите в Южна Корея през 2018, има в кариерата си още 2 сребърни и 3 бронзови медала от световни първенства. Фрида е носителка и на малкия глобус в слалома през 2004 г. ,,През този сезон не усещах същия глад и мотивация за успехи“, разкри тя в свое изявление. „Олимпийските игри в Пьонгчанг и Световното първенство у дома в Оре бяха моите главни цели в последните сезони и не исках да мисля какво ме очаква след това“, добави Хансдотер. ,,През последните 15 години обиколих света чрез ските, постигнах невероятни неща, срещнах страхотни хора по пътя“, сподели шведката в Инстаграм. ,,Но за мен дойде моментът, в който трябва да се сбогувам със Световната купа и да отворя нова глава в живота си“, завършва шведката. Нейното последно състезание ще бъде в андорския зимен курорт Золдеу между 13 и 17 март, когато са финалите на Световната купа за сезон 2018/19.", "date": "2019.03.07", "title": "Олимпийска шампионка спира със ските"}
{"url": "https://standartnews.com/svyat/putin-na-kon-pred-damite-ot-moskovskata-politsiya-snimki-386722.html", "text": "Какво е необходимо на жената, за да бъде красива - тренажор, масажист и ухажор. Това заяви Владимир Путин на дамите от московската полиция, които руският президент навести в навечерието на 8 март. На срещата си със служителките от представителния полк на полицията Путин ги похвали за работата им за сигурността в руската столица. Той отбеляза, че една четвърт от личния състав на служителите на реда са жени. Президентът демонстрира и ездаческите си умения.", "date": "2019.03.07", "title": "Путин на кон пред дамите от московската полиция (СНИМКИ)"}
{"url": "https://standartnews.com/svyat/naprezhenie-mezhdu-rusiya-i-sashch-nad-baltiysko-more-386667.html", "text": "Според официално изявление от руското военно ведомство средствата за контрол на въздушното пространство засекли разузнавателния самолет над  неутрални води в Балтийско море, приближавайки се към руското въздушно пространство. \"За прехващане на целта е вдигнат изтребител Су-27 от състава на дежурните сили по противовоъздушна отбрана. Изтребителят съпроводил американския самолет на безопасно разстояние, като го е идентифицирал като разузнавателен самолет на САЩ RC-135\", съобщиха от Москва. Засега това е информацията само от руска страна, като все още няма изявление за случая от страна на американското командване. ", "date": "2019.03.07", "title": "Напрежение между Русия и САЩ над Балтийско море"}
{"url": "https://www.standartnews.com/sport/grigor-se-otkaza-ot-indin-uels-386677.html", "text": "Григор Димитров няма да участва на Мастърс турнира в Индиън Уелс. Причината за оттеглянето в последния момент са болките в рамото, които за съжаление явно продължават да тормозят българина. Неговият мениджър Георги Стоименов е потвърдил новината за tenniskafe.com. Григор не е участвал в турнири от Аустрелиън Оупън насам като имаше заявки за Ротердам и Акапулко, но не успя да се включи заради възпаленото сухожилие в рамото. Бившият №3 в света бе от тези, които първи пристигнаха в Калифорния и в подготовката проведе сериозни тренировки с някои от другите големи имена. От няколко дни към екипа се присъедини и Андрe Агаси. В Индиън Уелс Григор бе сред поставените и щеше да започне участие директно във втори кръг, но явно е прецено, че състоянието му не го позволява. Така сега надеждите са да го видим в действие по време на втория американски Мастърс турнир в Маями.", "date": "2019.03.07", "title": "Григор се отказа от Индиън Уелс"}
{"url": "https://www.standartnews.com/sport/lebron-zadmina-dzhordan-v-nba-386675.html", "text": "Леброн Джеймс задмина Майкъл Джордан във вечната ранглиста на реализаторите в НБА. Звездата на ЛА Лейкърс вкара 31 точки при загубата от Денвър с 99:115 и вече е еднолично четвърти с 32 292 т в ранглистата на реализаторите. Легендата Джордан е след него. Поражението обаче намали до минимум шансовете си за класиране за плейофите на ЛА Лейкърс. Други резултати от кръга в НБА: Шарлът Хорнетс – Маями Хийт 84:91, Детройт Пистънс – Минесота Тимбъруулвс 131:114 \r\nВашингтон Уизардс – Далас Маверикс 132:123, Атланта Хоукс –Сан Антонио Спърс 104:111, Бруклин Нетс – Кливланд Кавалиърс 113:107 \r\nЧикаго Булс – Филаделфия 76-ърс 108:107, Ню Орлиънс Пеликанс – Юта Джаз 104:114, Финикс Сънс – Ню Йорк Никс 107:96, Сакраменто Кингс – Бостън Селтикс 109:111.", "date": "2019.03.07", "title": "Леброн задмина Джордан в НБА"}
{"url": "https://www.standartnews.com/sport/levski-bori-ludogorets-15-000-dushi-386700.html", "text": "Билетите за Сектор А на стадион „Георги Аспарухов“ за двубоя между Левски и Лудогорец от 25-ия кръг на Първа лига са вече изчерпани, съобщава \"Дарик\". \r\nОстават още малко бройки пропуски за другата централа трибуна – Сектор В – като се очаква до края на деня и те да бъдат изчерпани.   \r\nПродажбата на билетите за Сектор Б също върви добре, а до момента е разпродаден приблизително половината от капацитета на стадион „Георги Аспарухов“. \r\nОчакванията са на Герена в неделя (10 март) да има около 15 хиляди фенове. Левски приема шампионите от 17:30 часа в неделя. Преди срещата „сините“ заемат второто място във временното класиране, като са 5 точки зад разградчани.", "date": "2019.03.07", "title": "Левски бори Лудогорец пред 15 000 души"}
{"url": "https://www.standartnews.com/sport/stoycho-stoev-podpisa-s-ludogorets-za-15-godini-386685.html", "text": "Новият старши треньор на Лудогорец Стойчо Стоев бе представен пред медиите на стадион \"Лудогорец Арена\". Специалистът получи фланелка със своето име от изпълнителния директор на клуба Ангел Петричев. Контрактът на Стоев с шампионите е за 1,5 г. \r\n\"За нас е удоволствие да посрещнем Стойчо Стоев на нашия стадион\", заяви Петричев. „Нормално е целите ми да са високи. Ясно е, че няма да е лесно, според мен има още два конкурентоспособни отбора, визирам Левски и ЦСКА. Надявам се да постигна успехи в Лудогорец\", коментира Стоев. \"Определено отборът организационно се е издигнал много, а и спортно-технически. В този тим идват доста класни играчи. Не, че преди не ги е имало. Лудогорец е на средно европейско ниво, вече има добър имидж. Удоволствие за мен е, че се връщам отново в тима, с който постигнах най-големите си успехи\". Новият треньор на Лудогорец коментира предстоящия мач с Левски. \r\n\"Няма да имам много време за промени, но се надявам футболистите да бъдат спокойни за срещата на стадион \"Георги Аспарухов\". Една евентуална победа за нас може да създаде напрежение в противниковия отбор\", категоричен бе Стоев. ПФК Лудогорец благодари на ръководството на ПФК Арда за проявеното разбиране и професионалното отношение. По време на първия си престой в Лудогорец през сезон 2013/2014 г. Стоев стана шампион и спечели Купата на България след победа над Ботев (Пд). През лятото на 2013 г. отборът влезе за пръв път в историята си в групите на Лига Европа, където постигна безапелационните пет победи и едно равенство в конкуренцията на ПСВ (Айндховен), Черноморец (Одеса) и Динамо (Загреб). Впоследствие воденият от Стоев тим отстрани Лацио на 1/16 финалите в същия турнир и отпадна на 1/8 финалите от Валенсия.", "date": "2019.03.07", "title": "Стойчо Стоев подписа с Лудогорец за 1,5 години"}
{"url": "https://www.standartnews.com/sport/stoichkov-pogreba-real-madrid-386703.html", "text": "Бившият футболист на Барселона Христо Стоичков си направи много пиперлива шега с Реал Мадрид след отпадането на „белите“ на осминафиналите на Шампионската лига от Аякс. \r\nКамата символично погреба испанския гранд, като позира до надгробна плоча с емблемата на Кралския клуб, а отгоре бе написано „Почивай в мир“. Бившият нападател не пропуска възможност да „захапе“ вечния съперник на каталунците след поражение, като не изневери на себе си и сега. Снимки на Камата бяха разпространени в социалните мрежи, както и в медиите в Испания. \r\nРеал Мадрид бе детрониран от Шампионската лига от Аякс. Холандският гранд прекъсна тригодишната хегемония на „белия балет“ в турнира на богатите, след като навакса изоставането си от 1:2 след първия мач и на стадион „Сантиаго Бернабеу“ се наложи с 4:1.", "date": "2019.03.07", "title": "Стоичков \"погреба\" Реал Мадрид"}
{"url": "https://standartnews.com/mneniya/khey-prolet-ide-kharamii-i-izbori-sshcho-idat-386683.html", "text": ". Не е нужно да чакате щъркелите, . В този смисъл и парламентарната група на ГЕРБ върши отлична работа с всичките жаби, които изяде покрай промените в избирателния кодекс. Но,   Не, че тя не се старае! Последно съобщи с драматичен тон, че ГЕРБ плашели кметовете да не се срещат с нея при обиколката  на социалистите из  страната. А може би самата Нинова ги плаши? Щото си е страшничка. Твърди се, че дори някои ходили в „Дунарит“, Гебрев да им лее куршум... Кампанията с отравянето на Гебрев е не по-малко  развеселяваща от кампанията „социалистите напускат парламента“ . Бях останал с впечатление покрай едни събития миналата година, че е не Гебрев, а ГЕРБев, но се оказва, че май не е така. Приватизацията на „Дунарит” беше извършена за смешни пари по системата \"залог на предприятие срещу банков кредит\" и човек се пита, ако толкова успешно е конкурирало това предприятие руснаците на пазара в Индия, че чак да искат да  отровят собственика му, защо му е бил банков кредит от КТБ. При това  срещу заложена собственост в завода, а не  срещу продукция, например. Ама аз не ги разбирам тези работи, те са за изтънчени финансисти. Но разбирам от това, че сме изнесли и миналата  година военна продукция за над 1 млрд. евро, което надвърля и най-добрите времена на социалистическия ни военно-промишлен комплекс, когато бяхме основно подизпълнители на съветските \"другари\" и правехме гигантски производствени обединения заедно с титани в машиносторенето като заводите в Иваново, например. Очевидно тази индустрия се развива повече от добре, генерира големи печалби и съответно големи интереси.  „Хектор се прощава с Андромаха“, дами и господа! Страшна драма в петдесет действия и петстотин обяснения в сутрешните телевизионони блокове: как напускат, кога напускат, защо напускат, кого напускат... Мисля, че цялата тази активност е, за да не си кажат хората: „Ааа, вие сте напуснали парламента ли?! Не сме забелязали!“  То наистина след „Едип цар“ всяка псувня си въобразява, че произхожда от антична трагедия, ама малко досадиха. Честно.   \r\nЗа останалата извънпарламентарна опозиция хич и не ми се говори. Все приятели са, така че да ги пощадя. \r\nДобре, че е Дарик радио, където ги канят да заекват редовно, че да се информираме, че са живи. \r\nКато сме на тази тема, една подходяща история, която пък описва поведението на ДПС. Единствено Догановите хора са способни да спрат всеобщото хълцане на опозицията в парламента, когато заговорят за предсрочни избори. Достатъчно е стряскащо, но пък е и трудно да се разбере кога наистина ги искат, и кога е само, за да спре хълцането.  Всеки път, когато от ДПС кажат нещо гръмко – я за нарушени основни демократични принципи, я за потъпкани  граждански свободи, това означава, че не са получили някоя агенция. Но когато искат истински да уплашат опозицията, заговарят за предсрочни избори. Достойно се включиха в пролетното оживление, напомняйки, че и ГЕРБ и БСП, патриоти и либерали са живи и възможни единствено благодарение на тях!  като тази на министър Нено Димов и нерегламентираното ядене на жаби от страна на телевизионни звезди.  Общото мнение е, че след като  изровиха дюните, изсякоха горите, а въздухът повече се вижда, отколкото диша, естествено е наш Нено Беър Грилс да подгони. Хилядите колажи и смешки из фейса с оцеляващия Беър можем да определим с едно изречение –  , да видим как ще оцелее и какво ще яде, след като пет дни няма да намери кой да му ги развали...  Пролетната лудост подхвана и китайско-европейските отношения веднага след китайската Нова година. Войната на Тръмп е ясна. ЕС защо скача на китайската екелтроника обаче е загадка. Шпионирали през Хуауей твърдят от Брюксел и заплашват, че ще остракират не само Китай, но и всеки, който ползва тяхната техника. Както се вижда от приложения документ, в очакване да влезем в чакалнята на еврозоната, цели български колективи и отделни домоуправители се включват в битката с Хахавел.  ! Познат си въведе 37-знакова парола на електронната поща, само и само да не прочетат китайците предложенията за удължаване на пениса, които получава. Всенароден пролетен подем, казвам ви! Съвсем в духа на скандалния Кирил Христов  и неговото възклицание „Хей, пролет иде в наший роден край!“ От класическото произведение - без да се впускаме в дълбочинни литературни анализи, става ясно, че предвестници на свободата са именно харамиите! Те вече са плъпнали неудържимо! Впрочем и самият Христов е една от най-ярките фигури на българската свобода. Не случайно е един от най—цензурираните поети и все още няма издадени негови пълни събрани съчинения.    ", "date": "2019.03.07", "title": "Хей, пролет иде!  Харамии и избори също идат!"}
{"url": "https://standartnews.com/svyat/evropa-s-ultimatum-km-velikobritaniya-386669.html", "text": "Представители на европейските институции неформално са заявили, че ще работят без прекъсване през този уикенд, ако до петък получат \"приемливи\" идеи за предпазната клауза за Северна Ирландия. Според Великобритания, обаче, такива приемливи предложения, които да удовлетворят депутатите в британския парламент, вече са били направени.  Премиерът Тереза Мей се надява на промени в споразумението, които няма да обвържат Обединеното кралство с митническите правила на ЕС, ако не бъде сключено постоянно търговско споразумение след Brexit. Според източници от Европейската комисия преговорите между британски министри и дипломати от ЕС през последните 24 часа са били \"трудни\", а Брюксел твърди, че компромис не е постигнат. ", "date": "2019.03.07", "title": "Европа с ултиматум към Великобритания"}
{"url": "https://standartnews.com/kultura/idris-elba-zamenya-uil-smit-v-otryad-samoubiytsi-2-386687.html", "text": "Идрис Елба ще замени Уил Смит в ролята на героя Дедшот в „Отряд самоубийци 2“. От „The Hollywood Reporter“ съобщиха, че англичанинът вече се е срещнал с режисьора Джеймс Гън и с продуцентите от „Warner Bros“ и че той е бил първият и единствен избор за ролята. Смит напусна проекта заради натоварения си график. Според „The Wrap“ той ще снима продължението на „Bright“ през юли, а работата по „Отряда“ ще започне през септември. Все още не е потвърдено и завръщането на Джаред Лето и Марго Роби. „Отряд самоубийци 2“ ще излезе по кината на 6 август 2021.", "date": "2019.03.07", "title": "Идрис Елба заменя Уил Смит в „Отряд самоубийци 2“"}
